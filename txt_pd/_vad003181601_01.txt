
    
        
            
                Vaderlandsche Letteroefeningen 
Jaargang 1816
            
            
                GEBRUIKT EXEMPLAAR
                eigen exemplaar dbnl
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een diplomatische weergave van Vaderlandsche
                    Letteroefeningen uit 1816. Na vergelijking met een ander exemplaar van deze jaargang mag geconcludeerd worden dat pagina
                    101-104 van deel 2 niet bestaan. 
                
                Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.
                
                REDACTIONELE INGREPEN
                Deel 1, p. 551: op deze pagina's staat  een accolade die meerdere regels overspant. Omdat wij dergelijke accolades in deze digitale versie niet goed kunnen weergeven, wordt op elke betreffende regel de accolade herhaald. Ook de woorden die erop volgen worden om misverstanden te voorkomen op iedere regel herhaald.
                
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.
                
                [deel 1, pagina ongenummerd (p. I)]
                    BOEKBESCHOUWING,
                    
                    VOOR
                    
                1816.
                
                [deel 1, pagina ongenummerd (p. III)]
                
{== afbeelding 	==} {>>afbeelding<<}
    

                    VADERLANDSCHE
                    LETTER-OEFENINGEN,
                    OF
                    TIJDSCHRIFT
                    VAN
                    KUNSTEN EN WETENSCHAPPEN,
                    WAARIN DE
                    BOEKEN en SCHRIFTEN,
                    DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
                    BENEVENS
                    MENGELWERK,
                    tot Fraaije Letteren, Kunsten en Wetenschappen, betrekkelijk.
                    EERSTE STUK.
                    VOOR
                    1816.
                    BOEKBESCHOUWING.
                    Te AMSTERDAM, bij
                    G.S. LEENEMAN van der KROE
                    en
                    J.W. IJNTEMA.
                1816.
                
                [deel 1, pagina 727]
                Register van de boekbeschouwing.

A.

Aan Q.N.N. als Vertaler van Glatz, Zedekunde voor Meisjes.	92
Aanmerkingen (Bescheidene) over het stukje van J.G. le Sage ten Broek, enz. Iste en IIde Stukje. Utr. bij J. van Schoonhoven.	510
Aardrijkskunde voor de Jeugd. Iste St. Arnh. bij J.H. Moeleman.	646
Almanak, aan de schoone Sekse gewijd. Amst. bij M. Westerman.	725
- ter bevordering van Huisselijk Geluk. Amst. bij E. Maaskamp.	725
- voor Vrouwen. Amst. bij de Wed. J.D.óll	725
- van Vernuft en Smaak. Amst. bij de Wed. J.D.óll	726
Amersfoordt, (J.) Dissertatio philologica de variis lectionibus Holmesianis locorum quorundam Pentateuchi Mosaici. Lugd. Bat. apud S. et J. Luchtmans.	332
Antwoord van den Heer Censor aan den Heer Inspecteur van 's Gravenweert.	548

B.

Barbaz, (A.L.) Wandeling langs den IJkant. Amst. bij C. Covens.	694
Bataille (De) van het Schoon Verbond, enz. Amst. bij E. Maaskamp.	42
Beauchamp, (A. de) Het Leven van Moreau, enz. II Deelen. Dev. bij J.W. Robijns.	102

                
                [deel 1, pagina 728]

Bedenkingen (Vrijmoedige) over eene Maatschappij voor den Chinaschen Theehandel. Amst. bij J. ten Brink, Gz.	353
- van eenen Protestant, die voornemens is tot den R.K. Godsdienst over te gaan. Amst. bij Geysbeek en Comp.	512
Belijdenissen des Geloofs van vier Doofstommen. Gron. bij W. Wouters.	345
Benkowitz, (C.F.) Angelion de Toovenaar. II Deelen. Haarl. bij F. Bohn.	362
Beresford, (J.) Ellenden des Menschelijken Levens, enz. Amst. bij J. van der Hey.	722
Beschrijving (Korte Aardrijkskundige) van het Koningrijk der Nederlanden. Amst. bij Mortier Covens en Zoon, enz.	645
Beweegredenen van J. Weppelman, om tot den R.K. Godsdienst over te gaan. Amst. bij Geysbeek en Comp.	638
Bilderdijk, (Mr. en Vrouwe) Vaderlandsche Uitboezemingen. Leyd. bij L. Herdingh en Zoon.	24
Borger, (E.A.) De constanti et aequabili J.C. indole, doctrina, ac docendi ratione, etc. Pars I. Hag. com. apud J. Allart.	422
Bosscha, (H.) Geschiedenis der Staats-omwenteling in Nederland. IIde St. Amst. bij P. den Hengst en Zoon, enz.	337
Bosveld, (P.) Zestal Leerredenen. Dordr. bij P. van Braam, enz.	53
Brand, (J.A.) De Voortreffelijkheid van den Mensch. Amst. bij C. de Vries, enz.	499
Brief, rakende de Memorie van Daendels. 's Hag. bij J. Allart.	32
- over de Uitgestelde Schuld. Dev. bij A.J. van den Sigtenhorst.	133
Brief van den Heere Campagne aan den Redacteur.	179
- van Mr. J. van 's Gravenweert aan den Heer Redacteur van het Maandwerk: de Vaderlandsche Letteroefeningen.	501

                
                [deel 1, pagina 729]

Broek, (J.G. Lesage ten) De Voortreffelijkheid van de Leer der R.K. Kerk geschetst. Amst. bij Geysbeek en Comp.	321
- (Tweede Verslag.)	365
- (H.W. Lesage ten) De Dank- en Biddag van 5 Julij 1815. Zierikzee, bij A. de Vos, Jz.	331
- Broederlijke Brief aan J.G. Lesage ten Broek, enz. Rott. bij N. Cornel.	507
Broes, (W.) Leerredenen. IIIde en laatste D. 's Hag. bij J. Allart.	553
- (Tweede Verslag.)	601
Bronkhorst, (S. van) Mijne Lotgevallen in 1813, enz. Zutph. bij H.C.A. Thieme.	224
Bruggemans (A.) Keur van belangrijke en onderhoudende Verhalen. Dordr. bij A. Blussé en Zoon.	598
Bruining, (G.) Buonaparte's Overscheping van Elba naar Frankrijk, enz. II-VIde Stuk. 's Hag. bij J. Allart.	343
Bussingh, (J.W.) Redevoeringen. Rott. bij N. Cornel.	131
C.

Campagne, (H.D.) Java. 's Hag. bij de Gebr. van Cleef.	33
Campe, (J.H.) Robinson Crusoë. Derde Druk. Amst. bij J. ten Brink Gz. enz.	90
Cappelle, (J.P. van) Bijdragen tot de Geschiedenis der Natuurkunde bij de Ouden. Haarl. bij F. Bohn.	22
- Redevoering over de verdiensten der Amsterdammers ten aanzien van Taal- en Letterkunde Amst. ter Stads-Drukkerij.	585
Catechismus voor de Verdedigers des Vaderlands. Leyd. bij D. du Mortier en Zoon.	89
- der Liefde, enz. Amst. bij C.L. Schleijer.	282
Christendom en Hervorming, vergeleken met den Protestantschen Kerkstaat. Gron. bij W. Wouters.	137
- Tweede Uitgave. Vermeerderd met eene Voor- en Narede. Gron. bij W. Wouters.	649

                
                [deel 1, pagina 730]

Christendom en Hervorming beschouwd. Gron. bij J. Oomkens.	707
Cohen, (J.) Brief aan C.R.S. Toe Laer en E.C. Bondt, enz. Amst. bij S. Delachaux, enz.	495
Crans, (J.) Het werkdadig Magnetismus, enz. Dordr. bij A. Blussé en Zoon.	154
D.
Donker Curtius, (H.H.) Leerredenen. IIde en laatste St. Arnh. bij P. Nijhoff.	466
Doornik, (J.E.) Wijsgeerig-Natuurkundige Verhandelingen. Arnh. bij C.A. Thieme.	666
- (Tweede Verslag.)	708
Dorn Seiffen, (G.) Grieksche Spraakkunst. Amst. bij H. Gartman.	401
Doyer, (A.) Hulde aan Chrysostomus. Zwolle, bij D. van Stégeren.	193
Droomen, en Gedachten over dezelve. Dordr. bij A. Blussé en Zoon.	635
Duminil, (Ducray) De Fontein van St. Katharina. III Deelen. 's Hag. bij J. Allart.	87
E.
Edgeworth, (Maria) Kruiwagens. Iste D. Haarl. bij F. Bohn.	225
Ehrenberg, (F.) Louize's genoegelijke uren op het Land. Amst. bij J. van der Hey.	544
Elsevier, (J.J.) Verhaal der Militaire Executie van het Dorp Voorthuizen. Leyd. bij L. Herdingh en Zoon.	270
Ewald, (J.L.) Oorlog en Vrede uit het standpunt van den Christen. Amst. bij J. van der Hey.	225
- Overdenkingen over het Lijden enz. van Jezus. Tweede verbeterde Uitgave. Amst. bij J. ten Brink, Gz.	243
Ewald, (J.L.) Huwelijksbetrekkingen en Huwelijksleven. Vde en laatste D. Amst. bij J. van der Hey.	271
- Korte Natuurpreken. II Stukjes. Tweede Uitgave. Amst. bij J. van der Hey.	287

                
                [deel 1, pagina 731]

Ewald, (J.L.) Menschenbestemming en Levensgenot. IIde D. Amst. bij J. van der Hey.	530
- Verwachtingen van den Christen, enz. Amst. bij J. van der Hey.	706
Eyk, (P. van) Diatribe de notis scribendi compendiariis in usum studiosorum. Amst. apud A.B. Saakes.	315

F.

Feddersen, (J.F.) Het Leven van Jezus, voor Kinderen. Vijfde Druk. Amst. bij W. van Vliet	648
Fielding, (H.) Wonderboek. Dordr. bij A. Blusse en Zoon.	316
Flessinga Zelandus aan zijn Zoontje, enz. II Stukken. Leyd. bij J. van Thoir.	565

G.

Geheimen (De) der Magnetiseurs en Somnambules ontmaskerd.	353
Geschiedenis. (Nieuwe Nederlandsche) Gron. bij A. Hazelhoff enz.	310
- (Vaderlandsche) Zutph. bij H.C.A. Thieme.	314
- der vijftien Weken, enz. Amst. en 's Hag. bij 'de Gebr. van Cleef.	397
- (Nieuwe Nederlandsche.) Tweede Uitgave. Gron. bij A. Hazelhoff.	644
Gesprek over het Christelijk Geloof. Leeuw. bij J.W. Brouwer.	614
Gesprekken enz. tusschen een R.K. Pastoor en een Hervormd Predikant. Dordr. bij A. Blussé en Zoon.	660
Ghert, (P.G. van) Mnemosyne, of Aanteekeningen over het animalisch Magnetismus. Amst. bij J. van der Hey.	334
Goede, (W.) De Onzigtbare, enz. IIde D. Amst. bij J. van der Hey.	203
Gogh, (F. van) De Bijbel zoo vermakelijk als nuttig, enz. Schied. bij G.W. van Hemsdaal.	100
Goldoni, De ware Vriend. Blijspel. Rott. bij J. Hendriksen.	232

                
                [deel 1, pagina 732]

Gouden Eeuw (De herschapene) des Christendoms, enz. Breda, bij W. van Bergen en Comp.	239
Grand, (Le) De klaarziende Blinde. Blijspel. Haarl. bij F. Bohn.	88
Gravenweert, (J. van 's) Iets aan Toe Laer en Bondt. Amst. bij J.G. Rohloff.	390
H.
Hageman, De Zoon Soldaat voor den Vader. Tooneelspel. Amst. bij G. Roos.	174
Hazeu, Cornz. (J.) De dankbare Weeskinderen. Amst. bij J. ten Brink, Gz.	408
Held, (W. van der) Bijdragen tot het Animalisch Magnetismus. Dordr. bij G. Bonten.	569
Helmers. (Nalezing der Gedichten van J.F.) Amst. bij Geysbeek en Comp.	76
- Nagelaten Gedichten. IIde Deel. Haarl. bij F. Bohn.	120
Herkaauwer. (De) Iste D. No. 6. IIde D. No. 1 en 2. Amst. bij J. van der Hey.	220
Hes (J.H. de) en W. Egeling, Waarnemingen over de Faba Pechurim. Leyd. bij Haak en Comp.	567
Hesz, (J.J.) Eenheid in het Menigvuldige, enz. Gron. bij J. Oomkens.	610
Hoekstra, (F.) De Geschiedenis van Jezus in Gesprekken. Harl. bij M. van der Plaats.	534
Honigbij. (De) No. I. 's Hag. bij J. Allart.	10
Hoogendorp, (J.) De Ontmaskeraar van de Geheimen der Magnetiseurs ontmaskerd. Dordr. bij A. Blussé en Zoon.	483
Hoonaard, (W. van den) Geschiedenis van ons Vaderland. Amst. bij Schalekamp en van de Grampel.	312
Hulde, toegebragt aan de Nagedachtenis van J.F. Helmers. Amst. bij Geysbeek en Comp	258
I. en J.
Jais, (E.) Leer- en Gebedenboek voor de Jeugd. Dev. bij J.W. Robijns.	178
Jantje (Klein) en zijne Gezellen. Almanak voor 1816. Amst. bij E. Maaskamp.	92

                
                [deel 1, pagina 733]

Iets over Raadsels. Amst. bij A.B. Saakes.	405
Ingen, (F.G. van) Verhandeling over de zamengeftelde Breuken. (Legaat van Monnikhoff, VIIde D.) Amst. bij L. van Es.	383
Julia van Waldek, eene Nederl. Familiegeschiedehis. Amst. bij C.L. Schleijer.	231
Jung, (J.H.) Stilling, De Overwinning van den Christ. Godsdienst betoogd door eene Verklaring van de Openb. van Joannes. Amst. bij J.C. Sepp en Zoon.	457
K.
Kampen, (N.G. van) Geschiedenis van de Fransche Heerschappij in Europa. Iste D. 's Hag. bij J. Allart.	154
- Beschrijving van het Koningrijk der Nederlanden, enz. Haarl. bij F. Bohn.	627
Karakterschetsen, enz. van Nederl. Mannen en Vrouwen. Iste D. (Noordholland.) Amst. bij E. Maaskamp.	621
Kemper, (J.M.) Redevoering ter Inhuldiging van Leidens Universiteit. Amst. bij J. van der Hey.	77
- Redevoering. Naar het Latijn, door C.J. van Assen. 's Hag. bij J. Allart.	720
Kluizenaar (Vervolg van den) van de Chaussée-d'Antin, enz. Dordr. bij A. Blussé en Zoon.	599
Klyn, Bsz. (B.) Ter Nagedachtenis van C. Wertz. Amst. bij J. ten Brink, Gsz.	489
- (H.H.) Gedichten. Iste D. Haarl. bij F. Bohn.	301
- Willem Frederik George Lodewijk. Zegezang. Haarl. bij F. Bohn.	593
Koning, (A. de) Het Huwelijk van den Kroonprins der Nederlanden, enz. Amst. bij W. van Vliet.	593
- (B.) Noodig Berigt voor den Nederlander, wegens de Gasverlichting. Amst. bij J. van der Hey.	350
Konynenburg, (J.) Nationaal Gedenkboek der Nederl. Unie van 1813. 's Hag. bij J. Allart.	577
- (Tweede Verslag.)	615

                
                [deel 1, pagina 734]

Kops, (J.) Inwijdings-redevoering over de Land-huishoudkunde. Utr. bij O.J. van Paddenburg enz.	583
Kopyen uit de groote Menschengalerij. Leeuw. bij Steenbergen van Goor.	364
Kotzebue, (A. von) Geschiedenis van het Duitsche Rijk. Iste D. Amst. bij R.J. Berntrop.	58
- Het Spook. Tooneelspel. Amst. bij J.S. van Esveldt-Holtrop.	134
- Verhaal der Fransche Krijgsgevangenschap van zijnen Zoon. Amst. bij J. van der Hey.	340
- Vertellingen voor mijne Zonen. Amst. bij H. Gartman.	722
Kramer, (P.) Beschrijving van de in belegstelling enz. van Coevorden. Zwolle, bij M. en H. Tijl.	270
L.
Lafontaine, (A.) Cleomenes. Leeuw. bij Steenbergen van Goor.	173
- Walther, of het Kind van het Slagveld. IIde D. Haarl. bij F. Bohn.	363
- Eugenia. II Deelen. Amst. bij H. Gartman.	403
Lafontaine, (A.) Tobias Hoppe, of Burger en Bloedverwant. II Deelen. Haarl. bij F. Bohn.	447
- Rozen, of Verhalen. Dordr. bij A. Blussé en Zoon.	498
- Lodewijk van Eisach. II Deelen. Amst. bij H. Gartman.	641
Langsdorff, (G.H. van) Reis rondom de Wereld. IIde D. Haarl. en Amst. bij F. Bohn en J. van der Hey.	246
Laudatio Funebris Divi Patris Classis N.N. Gron. apud W. van Boekeren.	453
Leesoefeningen (Nieuwe) voor Eerstbeginnenden. Zevende Druk. Arnh. bij J.H. Moeleman.	646
- voor Meergevorderden. Nieuwe Druk, Arnh. bij J.H. Moeleman.	646
Lehmans, (Moses) Levensbeschrijving van Maimonides, enz. Amst. bij J. van Embden en Zoon.	170

                
                [deel 1, pagina 735]

Leven (Openbaar en huisselijk) van Ledewijk XVI, enz. Dordr. bij A. Blussé en Zoon.	291
Lichtenstein, (H.) Reizen in het zuidelijk gedeelte van Afrika. IVde en laatste D. Dordr. bij A. Blussé en Zoon.	163
Lierzang bij het Hooge Huwelijk. 's Hag. bij W.K. Mandemaker.	592
Linley, (W.) Gevallen van Rudolf Reybridge, enz. Iste D. Haarl. bij F. Bohn.	541
Loots, (C.) Gedichten. Iste D. Amst. bij J. van der Hey.	684
Lossius, (K.F.) Zedelijke Verhalen voor de Jeugd. Amst. bij van Vliet en van der Hey.	724
M.
Magazijn der Geneeskunde. Isten D. 3de en 4de St. Rott. bij J. Hendriksen.	151
Martinière, (B. de la) De laatste drie Maanden van Napoleon. Amst. bij Geysbeek en Comp.	42
Mastenbroek, (F.) Lectuur voor Vrouwen. IIde en laatste D. Gron. bij W. Wouters.	456
Menil, (V.E.) Antarae poëma Arabicum Moallakah, cum integris Zouzenii scholiis, etc. Lugd. Batav. apud S. et J. Luchtmans.	677
Mensert, (W.) Verhandeling over de Keratonyxis, of Horenvlies-steek, enz. Amst. bij L. van Es.	427
- (Tweede Verslag.)	473
Meyer, (G.J.) Romeinsche Nachten bij het Graf der Scipio's. II Deelen. Amst. bij H. Gartman.	251
Middelen (De) van Bestaan, ter opwekking voor Kinderen, enz. Tweede Druk. Amst. bij G. Roos.	600
Minerva. (Almanak.) Amst. bij E. Maaskamp.	725
Mnemosyne, verzameld door Tijdeman en van Kampen. Iste St. Dordr. bij A. Blussé en Zoon.	112
Modderman, (J.R.) Iets over gepraetendeerde Superioriteit. Gron. bij J. Oomkens.	399
Moens, (P.) Mengelwerk. Dordr. bij A. Blussé en Zoon.	85
Mulder, (J.) Tweetal Redevoeringen. Gron. bij R.J. Schierbeek.	455

                
                [deel 1, pagina 736]

Munting, (W.N.) Bijzonderheden uit de tijden der Hervorming. Utr. bij J.G. van Terveen.	376
Muntinghe, (H.) Drietal Leerredenen. Gron. bij J. Oomkens.	420
N.
Nederlands Roem, enz. Almanak voor 1816. Amst. bij E. Maaskamp.	44
Numan, (A.) Verhandeling over het Dierlijk Magnetismus, enz. Gron. bij R.J. Schierbeek.	245
O.
Oefeningen (Nuttige en aangename) in de eerste beginselen der Wetenschappen. Arnh. bij J.H. Moeleman.	646
Onderzoek nopens drie zaken in den Bijbel. Leyd. bij J. van Thoir.	563
Oostkamp, (J.A.) Proeve over de Planeten. Haarl. bij F. Bohn.	643
- Geschiedenis van Simson. Zwolle, bij Clement, enz.	725
Overdenking over het XXXVIIste der Evang. Gezangen. Utr. bij J. van Schoonhoven.	472
Owenson, (Miss) St. Clair en Olivia. Amst. bij J. van der Hey.	595
P.
Paddenburgh, (G.G. van) Het Leven van een' ouden Vrijer. IIde D. Haarl. bij F. Bohn.	273
Palm, (J.H. van der) Bijbel voor de Jeugd. IIIde en IVde St. Leyd. bij D. du Mortier en Zoon.	45
- Eenige Liederen van David, benevens alle de Liederen van Azaf. Leyd. bij A. en J. Honkoop.	516
- Gedenkschrift van Nederlands Herstelling in 1813. Amst. bij P. den Hengst en Zoon.	670
- Vijfde zestal Leerredenen. Leyd. bij D. du Mortier en Zoon.	697
Perponcher, (W.E. de) Jozef, of de Broederhaat. Iste en IIde St. Utr. bij J. van Schoonhoven.	14

                
                [deel 1, pagina 737]
Pichler, geb. von Groiner, (C.) Agathokles. Iste D. Gron. bij W. Zuidema.	83
Playfair, (W.) Waarschuwend Verslag, enz. Amst. bij A. Vink en N. Budde.	223
Pöhlmann, (J.P.) Agnes en hare Kinderen. Gron. bij W. Zuidema.	179
Potter, (H.) Verhaal van het voorgevallene in en bij Hanau, enz. Amst. bij C.L. Schleijer.	217
Prins, (I.) Handleiding tot Brink's Eenv. Onderwijs verkort. Leeuw. bij J.W. Brouwer.	55
Profetie, (Eene) betreffende het Huis van Oranje-Nassau, vervuld. Utr. bij J. van Schoonhoven.	175
Pronk, Nz. (J.) Bundeltje van vier Gedichten. 's Hage.	44
Protestant (Een) aan zijne Medeprotestanten, enz. Amst. bij P. den Hengst en Zoon.	512

R.

Reddingius, (G.B.) Onderwijs omtrent het Kaartspel. Zaltb. bij J. Noman.	500
- (W.G.) Godsdienstige Overdenkingen. IIde D. Gron. bij W. Zuidema.	148
- Hollandsche Spreekwoorden. Gron. bij W. Zuidema.	179
Redevoeringen en Dichtstukken ter Inwijding van Utrechts Hoogeschool. Utr. bij O.J. van Paddenburg enz.	77
Reinhard, (F.V.) Tiental Leerredenen. Gron. bij W. van Boekeren.	704
Roeloffs, (J.) Dank- en Biddagsleerrede. 's Hag. bij J. Allart.	471
Roest, (J. van der) Nagelatene Leerredenen. Iste St. Haarl. bij J.L. Augustini.	1
Romans (Kleine) en Gothische Vertellingen. Middelb. bij de Gebr. Abrahams.	498
Rühs, (F.) Finland en de Finnen. II Deelen. Leeuw. bij Steenbergen van Goor.	296
- (Tweede Verslag.)	385

                
                [deel 1, pagina 738]

Rumpf, (J.D.F.) Karakterschets enz. van Keizer Alexander I. Zutph. bij H.C.A. Thieme.	31

S.

Salgues, (J.B.) Gedenkschriften tot de Historie van Frankrijk onder Napoleon Buonaparte, enz. Iste D. Dordr. bij A. Blussé en Zoon.	526
Salzmann, (C.G.) Vertellingen, Gesprekken en Brieven voor Kinderen. II Deeltjes. Amst. bij J. van der Hey.	648
Sander, (C.P.) Jezus zijnen Apostelen in Galilea verschenen. Rott. bij J. Hendriksen.	198
Scharp, (J.) November 1813. Lierzang. 's Hag. bij J. Allart.	219
Scheltema, (J.) De laatste Veldtogt van Napoleon Buonaparte. Amst. bij H. Gartman.	570
Schilling, (G.) Gustaaf en Augusta. II Deelen. Leeuw. bij Steenbergen van Goor.	228
Schmidt, (C.F.) Verhandeling over het Menschenhaar, enz. Amst. bij Witsen Geysbeek en Comp.	436
Scholten, (J.J.) De Voortreffelijkheid van de R.K. Leer getoetst. Breda, bij W. van Bergen en Comp.	508
Simons, (A.) Alexander, in drie Zangen. 's Hag. bij J. Allart.	206
Soltau, (W.) Reize door Noorwegen en een gedeelte van Zweden. Leeuw. bij Steenbergen van Goor.	444
Spaen, (W.A. van) Historie van Gelderland. Iste D. Utr. bij J. Altheer.	66
Spandaw, (H.A.) Gedichten. Nieuwe Uitgave. Gron. bij J. Oomkens.	70
- Nederlands behoud, in 1815; Lierzang. Gron. bij W. Wouters.	310
- Hulde aan Anna Paulowna van Rusland. Gron. bij J. Oomkens.	593
Spel over de Natuurlijke Historie. Rott. bij J. Hendriksen.	695
Superville, (D.P.G. Humbert de) Jésus. Leid. chez l'Auteur.	393

                
                [deel 1, pagina 739]

Swan, (A. van der) Allereerste Beginselen der Vaderl. Geschiedenis. Tweede Druk. Haarl. bij F. Bohn.	643
Swinderen, (T. van) Bijvoegsel tot den Groninger Akademie-Almanak. Gron. bij J. Oomkens.	406
T.
Tollius, (H.) Staatkundige Geschriften. IIde D. 's Hag. bij J. Allart.	480
Trommsdorff, (J.B.) Leerboek der artsenijmengkundige proefondervindelijke Scheikunde. II Deelen. Amst. bij R.J. Berntrop.	521
Turnbull, (J.) Reizen in den Stillen Oceaan. IIIde of laatste D. Dordr. bij A. Blussé en Zoon.	107
Tydkorter. (Nuttige en aangename) Almanak. Gron. bij A. Hazelhoff, enz.	726
Tydwinst in ledige oogenblikken, enz. Middelb. bij S. van Benthem.	547
U.
Uilkens, (J.A.) Almanak voor 1816. Gron. bij J. Oomkens.	43
- voor 1817. Gron. bij J. Oomkens.	726
- De volmaaktheden des Scheppers in zijne Schepselen. Iste D. Tweede Druk. Gron. bij J. Oomkens.	288
V.
Valentia, (G.) Reize naar Indië, enz. Iste D. Haarl. bij F. Bohn.	713
Velde, (A. van der) Vruchten der Eenzaamheid. Sneek, bij C. van Gorcum.	402
Verdediging der Bedenkingen over Zegelregt en Registratie. Amst. bij H. Gartman.	390
Verhaal (Beknopt) wegens Procedures. Amst. bij Geysbeek en Comp.	132
Verhandelingen van Teyler's Godgeleerd Genootschap. XXVIIste D. Haarl. bij J. van Walré en Comp.	93
- (Tweede Verslag.)	185
Vindicat atque polit. Mengelingen door de Groninger Studenten. Gron. bij J. Römelingh.	354

                
                [deel 1, pagina 740]

Vogel, (K. de) De groote Visscherij; eene Voorlezing. Rott. bij N. Cornel.	400
Vollenhoven, (J.M. van) Bundel van gewijde Poëzij. 's Hag. bij J. Allart.	436
Vraag: (De) Kan de Bedelarij geweerd worden? beantwoord. Purm. bij J.P. Bronstring.	176
W.
Walré, (J. van) Heidebloemen. Haarl. bij F. Bohn.	587
Wassenbergh, (E.) Selecta e scholis L.C. Valckenarii in libros quosdam N.T. Tom. I. Amst. sumtibus P. den Hengst et filii.	233
Wat kunnen Christenen doen, ten nutte van Heidenen? Utr. bij J. de Kruiff.	244
Weide, (L.W. van der) Leerredenen. Utr. bij J.G. van Terveen.	562
Wibmer, (J.B.D.) Lijkrede op Do. C.G.S. Begemann. Amst. bij A. Vink.	382
Wildschut, (D.H.) Tweetal Leerredenen op den Danken Bededag. Dev. bij L.A. Karsenbergh.	150
Winkler, (E.G.) Proeve, over Jezus geschiktheid als Leeraar, en zijne Leerwijze. Gron. bij W. Wouters.	277
Wiselius, (S.I.) Adhel en Mathilda. Treurspel. Amst. bij H. Gartman.	484
Woord (Het) van God aangeprezen door Kalvijn. Work. bij F.A. Annema.	10
Würde, (S. van de) Korte Verhalen uit mijne Correspondentien, enz. enz. Utr. bij J. Altheer.	172
Wysz, (J.R.) De Zwitsersche Robinson Crusoë. IIde D. Haarl. bij F. Bohn.	276
Y.
Ypey, (A.) Prime Lineae Pathologiae generalis. Lugd. Bat. apad J.W. van Leeuwen.	200
Z.
Zimmerman, (J.D.) Leerredenen. Utr. bij F.D. Zimmerman.	409
- Het grondbeginsel der Protestantsche Kerk behandeld in eene Leerrede. Utr. bij F.D. Zimmerman.	513

                
                [deel 2, pagina ongenummerd (p. I)]
MENGELWERK,

VOOR

                1816.
                
                [deel 2, pagina ongenummerd (p. III)]
                
{== afbeelding 	==} {>>afbeelding<<}
    

VADERLANDSCHE
LETTER-OEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1816.
MENGELWERK.
Te AMSTERDAM, bij
G.S. LEENEMAN van der KROÉ
en
J.W. IJNTEMA.
                1816.
                
                [deel 2, pagina ongenummerd (p. V)]
INHOUD

VAN HET

MENGELWERK.

Redevoering over vondel's Treurspel, Gijsbrecht van Amstel. Door jac. koning, te Amsterdam. (Vervolg en slot van bl. 723 des vorigen Jaars.)	1
Over een Middel, om Likdorens en Wratten weg te nemen. Door m.l. hanin.	17
Over de terugname der Voorwerpen van Kunst en Wetenschap uit het Fransche Muzeum, enz. Door malte-brun.	19
Oude Liefde roest niet. Eene Hollandsche Burgerlijke Geschiedenis.	26
Uitboezeming op de Feestviering, ter gelegenheid van de terugkeering der Nederlandsche Schilderstukken. Door h.h. klijn. Dichtstuk.	39
De menschlievende Kozak op den Gothard's-Berg. Door asschenberg.	44
Verslag van twee Bokspartijen, door een' Ooggetuige.	46
Twee Anecdoten voor het hart.	47
De Groote Deferteur. Eene Vertelling, op eene echte Anecdote gegrond.	48
Welgeplaatst Compliment. Puntdicht.	49
Eene algemeene Waarheid uit den mond eens Franschen Bedelaars. Puntdicht.	49
Muzijk.	50
Dankrede voor den Algemeenen Vrede, gehouden 20 Dec. 1815. Door n. swart, Leeraar der Remonstrantsch-Gereformeerde Gemeente te Amsterdam.	57
Bijdrage tot kennis en genezing der Ziekten van het Gehoor. Door Dr. hessen, te Berlijn.	68
Bijzonderheden, betreffende eenige Voorwerpen der Natuurlijke Historie. Door forbes.	70

                
                [deel 2, pagina ongenummerd (p. VI)]

D. juan bautista munoz. Door g.j. meijer, te Amsterdam.	73
Napoleon te Warschau, Dec. 1812. Door de pradt.	83
Brand te Konstantinopel.	87
Ida von ramschwag. Een Verhaal uit de Negende Eeuw.	89
De gemaskerde Dood. Naar langbein. Dichtstukje.	96
Muzijk.	98
Onze Dagen naar derzelver Godsdienstige gesteldheid beschouwd, ter gelegenheid der Conventie van 26 Sept. 1815, naar matth. VI:10a. Door h. haaring, Leeraar bij de Evang.-Lutersche Gemeente in de Rijp.	105
D. juan bautista munoz. (Vervolg en slot van bl. 83.)	113
Iets oerr plotselinge Sterfgevallen. Door Dr. j. curry.	122
Waar zijn de eerste Koepokken ingeënt geworden?	125
Verslag eener Zeereize van Dublin naar Londen, met een Schip, door eene Stoom-machine bewogen. Door i. weld.	128
Napoleon te Warschau, Dec. 1812. (Vervolg en slot van bl. 87.)	142
Iphigenia desille, een tressend Voorbeeld van Vrouwelijken Heldenmoed.	146
Het Slagveld van Waterloo. Door een' Ooggetuige.	148
Aanmerkingen, rakende de Gas-verlichting.	149
Brief van een' Huisman, over het lastige van het bezit eener schoone en welopgevoede Vrouw.	151
Berekening omtrent het Snuiven.	153
Het Viooltje in zijne eer hersteld. Anecdote.	153
Blucher's Arm. Puntdicht.	154
Muzijk.	154
De Vaderlandsliefde. Door h. van loghem, te Deventer. Dichtstuk.	157
Iets, over hetgeen de Zuidelijke Provincien der Nederlanden hebben toegebragt tot de Beoefening der Wetenschappen. Door w.c. ackersdijck, te Utrecht.	167
Fragment eener Reize van Tessel naar Batavia, 1774. Door j.c. metzlar, weleer Predikant te Batavia, nu te Aduard, in de Provincie Groningen.	178
frederik matthison's onverwachte Redding uit een doodelijk Gevaar. Briefswijze door hemzelven medegedeeld aan eenen Vriend.	182

                
                [deel 2, pagina ongenummerd (p. VII)]

Merkwaardige Bijzonderheden uit het Leven van den beroemden sully. Door Mad. de genlis.	188
Natuurlijke Historie der Apen. Eene satyrieke Voorlezing.	191
De Oranje- en de Meloenschillen. Door a. von kotzebue. Eene Vertelling.	200
Merkwaardige Anecdote uit den jongsten Oorlog tegen Frankrijk. Door Mev. h.m. williams.	209
Aan cornelis loots. Door w.h. warnsinck, bernsz. Dichtstukje.	210
Zelfmoord. Puntdicht.	212
Onvoegzame Scherts betaald gezet. Anecdote.	212
Redevoering, over de verpligting van den Koophandel aan de Wetenschappen. Door n. swart.	213
Bloeijende Longtering genezen door Poeder van Houtskool.	227
Heeft de Koepokinenting de doodelijkheid van andere Ziekten der Kinderen bevorderd? Door c.w. hufeland.	228
Hortensia beauharnais, en laetitia buonaparte.	230
Verslag van twee onderscheidene soorten van Spaarbanken (Savingbanks), ten dienste van de lagere klasse der Maatschappij in Schotland opgerigt.	234
Eenige Bijzonderheden wegens de Reizen en den Dood van Dr. seetzen, een ander Afrikaansch Martelaar.	240
De Oranje- en de Meloenschillen. (Vervolg en slot van bl. 209.)	245
Aan de Vaderlandsche Dichters. Door w.h. warnsinck, bernsz. Dichtstuk.	254
Op de Theorie der Geestenkunde van j.h. jung, genaamd stilling. Door francijntje de boer, te Sneek. Dichtstukje.	257
Muzijk.	258
Des Christens ééne, eenvoudige Pligt, naar de aanwijzing van paulus, Rom. XIII: 8-10. Door j.h. krom, Leeraar bij de Hervormde Gemeente te Gouda.	261
Iets, over de Aderlatingen in de Watervrees.	274
Over de Sniker in den Honigpisvloed.	275
Nadere Bijzonderheden omtrent de Stoomvaartuigen.	275
Zonderlinge Ontsnapping van den Heere de la fayette uit Olmutz, in 1794.	277
Natuurlijke Historie van den Ezel. Eene satyrieke Voorlezing.	287

                
                [deel 2, pagina ongenummerd (p. VIII)]

De Herberg bij Newmarket. Een Verhaal.	292
Sicard en monot.	302
Treffend Voorbeeld van Dankbaarheid in eenen Hond.	303
Na het hooren voorlezen eener Lofrede op een berucht Romeinsch Veldheer. Door h.h. klijn. Dichtstukje.	306
De Koophandel. Door w.h. warnsinck, bernsz. Dichtstuk.	309
Waarnemingen, betrekkelijk de Koepokinenting, bij reeds met Kinderziekte besmette voorwerpen. Door m.w. luber, Med. Doct. te Amsterdam.	319
Zonderlinge Ontsnapping van den Heere de la fayette uit Olmutz, in 1794. (Vervolg van bl. 286.)	327
Natuurlijke Historie van den Ezel. (Vervolg en slot van bl. 292.)	335
Asrikaansche Roofstaten.	340
Aanmerkingen en Proeven, rakende het Gaslicht. Door j.a. visser bender, Apotheker te Harlingen.	345
Tweetal Mythen.	350
Iets uit het Werk van den Heer de pradt.	351
Michael schuppach, bijgenaamd de Bergdokter.	352
Bij het herdenken aan mijn' Vader. Dichtstukje.	355
Nationaal Karakter.	356
Elk zijn Pligt.	356
Redevoering, over de gunstige vooruitzigten, welke onze tegenwoordige Staatsgesteldheid geeft, voor den bloei der Kunsten en Wetenschappen. Door Mr. a. siewertsz van reesema, Advocaat te Rotterdam.	357
Waarnemingen, betrekkelijk de Koepokinenting, bij reeds met Kinderziekte besmette voorwerpen. (Vervolg en slot van bl. 327.)	374
Nieuw ontdekte Volkplanting in de Zuidzee.	385
Nieuwe Beschrijving der Stad Washington, in Noord-Amerika.	387
Zonderlinge Ontsnapping van den Heere de la fayette uit Olmutz, in 1794. (Vervolg en slot van bl. 335.)	392
Reichmuth von adocht. Een trefsend Verhaal.	397
Feestzang, bij de eerste Verjaring van de Overwinning bij Waterloo. Door w.h. warnsinck. Dichtstuk.	407
De knielende Kwaker.	410
Keizerlijke Geleerdheid.	410
Kinderlijke Naïveteit. Dichtstukje.	411
Tentoonstelling. Puntdicht.	412
Op de tijding van den dood eens Booswichts, door een Rijtuig overreden. Puntdicht.	412

                
                [deel 2, pagina ongenummerd (p. IX)]

Buonaparte en zijn Lijfarts.	412
Bedenkingen, over het zien der Slaap- of Nachtwandelaren; alsmede, over het Dierlijk Magnetismus. Door f. van der breggen cornz., Med. Doct. te Amsterdam.	413
Iets, over het Cauterium actuale, of gloeijend IJzer, in kwaadaardige Zenuwkoortsen, (Typhus.) Door Dr. keuchenius, van Schoonhoven.	425
Beschouwing van de Gebaren-Kunstenaresse hendelschütz, na de Voorstellingen, door haar te Amsterdam gegeven.	430
Nederlands Heldenroem. Door h. weytingh, Rector aan het Gymnasium te Kampen. Dichtstuk.	440
Hendrik de IV en Mevrouw leclerc.	443
Iets, over het, te Nijkerk op de Veluwe, op den 22 en 23sten van Slagtmaand 1813, voorgevallene, zoo als zulks voorkomt in het Nationaal Gedenkboek van Prof. konijnenburg. Door j. frezie en g. van diermen, te Nijkerk.	445
De Pantoffel-taktiek, of de Kunst om de Mannen onder het juk te brengen. Eene satyrieke Voorlezing.	448
De Spin en de Podagra. Naar petrarcha. Eene Fabel.	455
De Stedeling en de Landman. Een Gesprek.	456
Ter Nagedachtenisse van Mejufvr. H.v.H. Dichtstukje.	459
Algemeene Bedenkingen, over het Dierlijk Magnetismus. Door f. van der breggen cornz., Med. Doct. te Amsterdam. (Ten vervolge van No. IX. bl. 425.)	461
Bereiding der Inlandsche Saleb.	473
James madison, de President der Vereenigde Staten van Noord-Amerika.	476
Over de Barbarijsche Roofstaten.	481
Een Nacht onder de Wilden. Door châteaubriant.	485
De Pantoffel-taktiek, of de Kunst om de Mannen onder het juk te brengen. (Vervolg van bl. 454.)	491
Vader holm's Reize naar zijne Kinderen. Door j.g.d. schmiedtgen. Zedelijk Verhaal.	498
List van twee Broeders.	505
De gelukkige Misslag.	506
De Geschiedenis der Despoten.	507
De vrome Krijgsman.	507
De Christelijke Huispantoffel. Dichtstukje.	507

                
                [deel 2, pagina ongenummerd (p. X)]

De zindelijke Huisvrouw. Puntdicht.	508
Algemeene Bedenkingen, over het Dierlijk Magnetismus. (Vervolg en slot van bl. 473.)	509
Togt op den Vesuvius. Door châteaubriant.	519
Eenige Bijzonderheden, rakende den Veldllag bij Quatrebras, enz. Door john scott.	526
De Rijn-val bij Schafhausen.	532
De Pantoffel-taktiek, of de Kunst om de Mannen onder het juk te brengen. (Vervolg en slot van bl. 497.)	535
Vader holm's Reize naar zijne Kinderen. (Vervolg en slot van bl. 505.)	540
Aan de Vaderlandsche Dichters. Dichtstukje.	555
Voorlezing, over het Onderwijs in de Teekenkunst, als een belangrijk deel eener welbeschaafde Opvoeding. Door n. swart.	557
Hoe behoort men Schilderstukken te bezien?	567
Eenige Bijzonderheden, rakende den Veldslag bij Quatrebras, enz. (Vervolg en slot van bl. 532.)	573
Berigt, wegens het, voornamelijk in Duitschland, zeer beroemde Vrouwelijke Opvoedings-Instituut van den Heer dethmar, op het Kasteel Reckenburg, tusschen Emmerik en Rees. Door Mr. j.h. onderdewijngaart canzius, te Emmerik.	579
De Luchtbollen.	586
Beschrijving van het Rijtuig van buonaparte, te Waterloo genomen.	589
Het groote Bal in de kleine Stad.	591
Fransche Consequentie. Door john scott.	599
De Genezing door Lagchen.	600
Ganganelli's Denkwijze, rakende de Jezuiten.	601
Scherp Antwoord.	601
Schrandere Zet.	602
Een Wenk aan Dames.	602
Burgemeesterlijke Begrafenis. Puntdicht.	602
De Overmoed der Barbarijsche Roofstaten. Door h. vinkeles. Dichtstukje.	603
Aanmerkingen omtrent de Nederlandsche Taal, bijzonder met betrekking tot de Zuidelijke Provincien. Door Mr. w.c. ackersdijck, Vrederegter te Utrecht.	605
Berigt, aangaande het Schwalbacher Bronwater.	615
Vierdubbel Zien.	617
Indische Bijzonderheden.	617
Over het Verval van het Britsche Rijk. Door Sir henry schultes.	621

                
                [deel 2, pagina ongenummerd (p. XI)]

De Kunst van Rijkworden. Eene satyrieke Voorlezing.	634
Schets van de Barbarijsche Staten.	641
Bij het te water loopen van Z.M. Schip Wassenaar, van 's Lands Werf te Amsterdam, den 5den October 1816. Door w.h. warnsinck, bsz. Dichtstuk.	645
Waar mag die oude Man in Holland toch wonen?	648
De Koe. Naar burger. Door h. tollens, cz. Dichtstukje.	649
Narren-wijsheid. Dichtstukje.	652
Burgerlijke Begrafenis. Puntdicht.	652
Aanmerkingen omtrent de Nederlandsche Taal, bijzonder met betrekking tot de Zuidelijke Provincien. (Vervolg van bl. 615.)	653
Over de waarde van het Scheikundig Onderzoek der Minerale Wateren, met betrekking tot de beoordeeling van derzelver Geneeskrachten.	662
De Zeden der Hindus vlak strijdig bevonden met het deswege, op bevooroordeeld gezag, veelal aangenomen gevoelen. Door a.f. tyttler.	666
Vergelijking tusschen het Londensche en het Amsterdamsche Panorama van den Veldslag bij Waterloo; in eenen Brief aan een' Vriend.	671
De Kunst van Rijkworden. (Vervolg en slot van bl. 641.)	682
Historische Anecdote.	692
Aan den Dichter h. tollens cz., Ridder van de Orde van den Nederlandschen Leeuw, enz. enz. Door w.h. warnsinck, bernsz. Dichtstuk.	695
Tooverij. Door h. van loghem. Dichtstukje.	698
De Markies van saint-cyr. Anecdote.	700
Aanmerkingen omtrent de Nederlandsche Taal, bijzonder met betrekking tot de Zuidelijke Provincien. (Vervolg en slot van bl. 662.)	701
Merkwaardig Geval van Hondshonger (Fames canina) en deszelfs gelukkige Genezing. Door Dr. keuchenius, van Schoonhoven.	712
Brief van den Admiraal de ruiter aan den Nederlandschen Ambassadeur koenraad van beuningen, rakende het uiterst moeijelijke en gevaarlijke eener Onderneming tegen Algiers.	716
Eene Bijdrage tot de Voortreffelijkheid van den Roomsch-katholijken Godsdienst. Extract uit een' Brief uit Gent.	725
Treffend Voorbeeld, ter waarschuwing tegen het ver-	

                
                [deel 2, pagina ongenummerd (p. XII)]

wekken van angst en schrik. Door w.h. warnsinck, bernsz. Eene ware Gebeurtenis.	729
Het Leven van een' Fiaker, of Huurkoetsier. Door piémouillé.	735
De Keizerlijke Grootmoeder. Anecdote.	737
Bij de Overwinning op Algiers. Dichtstuk.	737
Afscheidsrede van den grooten Tooneelspeler napoleon buonaparte, na den Slag bij La Belle Alliance. Naar kotzebue. Dichtstukje.	740
Grootheid. Naar meiszner.	744
Aan bella. Naar haug.	744
De Vaderlandsche Letteroefenaars aan hunne Medeburgers, bij den aanvang des Jaars MDCCCXVII.	745
Iets, over de Bijbelgenootschappen. Een nieuw oogpunt.	751
Beknopt Verslag van een schijnbaar dood ter wereld gekomen Kind. Door h. van loon, Chir. et Art. obst. Lector te Amersfoord.	754
Opwekking tot Liesdadigheid. Door j.l. nierstrasz jun., te Rotterdam. Dichtstukje.	758
Beschouwing van de Tentoonstelling der Kunstwerken van levende Nederlandsche Meesters, in October 1816, te Amsterdam.	760
Moedig Gedrag van twee Vaderlandsche Mannen, ter redding van een Medemensch.	782
De Winterhaard, een Geschenk der Vriendschap. Dichtstukje.	784
De gewezene Statenkamer te Utrecht, bij het vervaardigen van dezelve tot een Museum, sprekende ingevoerd. Dichtstukje.	786
De gelukkige Echt. Dichtstukje.	788
Bewijs, dat fichte een Anaxagorist, of anaxagoras een Fichtiaan was.	789
Twee Illumineer-Anecdoten.	789
Onwetende zondigt niet.	790
Gewigtig Onderscheid.	790
Vernuftige Wending.	790

                



2009 dbnl


_vad003181601_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1816




DBNL-TEI 1



2009-09-11

MG

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1816
 
Zie: https://www.dbnl.org/tekst/_vad003181601_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Nagelatene Leerredenen van J. van der Roest, in leven Evangeliedienaar te Haarlem. Iste Stuk. Te Haarlem, bij J.L. Augustini. 1814. In gr. 8vo. 178 Bl. f 1-8-:

Het heeft ons niet mogen gebeuren, den waardigen van der roest in persoon te kennen; maar zoo de persoonlijke kennis ooit overtollig was, om ons een juist denkbeeld van iemand te geven, dan voorzeker was het bij hem, die in zijne schriften leeft. Trouwens, het kan niet anders, of de preken van dezen man moeten het ware afbeeldsel, de getrouwe spiegel zijner ziele wezen. Immers de kunst moge het zoo ver brengen, dat zij de kunst verbergt, en enkel natuur schijnt; bezwaarlijk zal zij dien toon der zuivere en ongeveinsde godsdienstigheid nabootsen, welken wij hier vinden; bezwaarlijk zal zij die zalving aannemen, die hier zoo onmiddellijk uit het hart tot het hart spreekt, en met zulk een onwederstandelijk, maar weldadig vermogen op ons werkt; ja onmogelijk zal zij die taal van den kinderlijken en nederigen geest kunnen voeren, die zich verliest in het gevoel zijner nietigheid en afhankelijkheid van God, en zich dankbaar verheft bij de gedachte aan den Eeuwiggezegenden, die in de wereld kwam, om zondaren zalig te maken. Het is die welsprekendheid niet, welke door kunst haar doel bereikt, door vergelijkingen en tegenstellingen schittert, door wendingen verrast, en op deze wijze den toehoorder overreedt en wegsleept; maar het is die welsprekendheid, welke uit de diepte van het gemoed, en wel van het godsdienstig gemoed, oprijst, dat de dingen zóó aanschouwt als zij zijn, ook alzoo voorstelt, en langs dezen eenvoudigen weg haar oogmerk zeker bereikt. Niets is

{==2==} {>>pagina-aanduiding<<}
hier bestudeerd, niets gezocht; alles is natuur, uitvloeisel van het hart, en vrucht van het leven: eene eigenschap, waardoor deze preken zich allervoordeeligst onderscheiden. Het is natuurlijk, dat zoodanige welfprekendheid de Individualiteit van den Redenaar zeer sterk en duidelijk doet te voorschijn treden, en dat deze preken vandaar een' geheel eigen' toon bezitten. Wij hebben de nagelatene Leerredenen van den Zaligen nu voor ons liggen, en wij vinden daarin denzelfden toon, hetzelfde afbeeldsel van den man weder, die, door zijne echte godsvrucht, door zijnen diepen ootmoed, en vurigen ijver voor de zaak zijnes Meesters, als een Ideaal van den waren Evangeliedienaar voor ons staat, ja die ons door deze hoedanigheden, en door den toon zijner vermaningen, hieruit voortvloeijende, wel eens onwillekeurig den godvruchtigen Aartsbisschop van Cambray herinnert. O, het kan niet anders, of de woorden van den nu zaligen man, welke hij aan de Gemeente van Haarlem, bij de gedachtenisviering van zijn' 25 jarigen Evangeliedienst in dezelve, toeriep, (bl. 20) moeten eene voorspelling zijn geweest, die zekerlijk in vervulling is overgegaan: ‘Wanneer deze mond eens zal zwijgen, en dit gezigt zal beginnen te breken, dan wensch ik, dat de kalmte der ziele, en de vervrolijkende hoop des eeuwigen levens, welke het geloof in den in het vleesch verschenen en aan het kruis gestorven Middelaar den stervenden kan mededeelen, nog zullen spreken uit mijn verbleekt gelaat, en u Hem zullen aanprijzen, die, in het leven en in den dood, ons één en ons alles zijn moet.’
Men kent de manier, of liever den trant van van der roest, en men zal dus niet verwachten, dat wij ons hierover uitlaten. De hoogere jaren van den Redenaar en de latere tijden mogen eenigen invloed gehad hebben op den toon van deze Leerredenen, en denzelven hier en daar ernstiger, ja misschien somber, hebben gestemd; wij vinden hier diezelfde uitgebreide Schriftuurkennis, diezelfde heldere uiteenzetting van

{==3==} {>>pagina-aanduiding<<}
denkbeelden, diezelfde geleidelijke orde, gepaard met diezelfde nadrukkelijke en regtstreeksche toepassingen op het leven in deszelfs onderscheidene toestanden en betrekkingen, welke 's mans vroeger uitgegevene stukken zoo voordeelig kenmerken, en dierbaar maken aan elken beminnaar van den Godsdienst.
Deze nagelatene Leerredenen zijn dus voor ons een Legaat van den Overledenen, dat wij met dankbaarheid ontvangen, en met achting, ja met eerbied voor den gever hebben gebruikt. Wij hopen door onze aankondiging iets bij te dragen, om de stukken, in dit bundeltje vervat, wat meer in derzelver waarde te doen kennen. Dit eerste bundeltje, dat door een ander van gelijke grootte staat gevolgd te worden, behelst een achttal Leerredenen over onderscheidene onderwerpen.
De Eerw. van der roest toont in de eerste Leerrede, over 1 Joann. IV:1-6, uitgesproken bij de bovengemelde gelegenheid: ‘wat eene vijfentwintigjarige bediening van het woord Gods hem geleerd hebbe met opzigt tot de grondwaarheid van het Christendom. Het woord, dat bij God, dat God was, is vleesch geworden, om offer te worden voor de zonde.’ Hoewel de Leeraar, om de gewoonte, die bij de Gemeente van Haarlem plaats heeft, volgens welke des zondags voormiddags het geheele N.V. bij vervolg behandeld wordt, aan dezen tekst gebonden was, weet hij denzelven echter bijzonder dienstbaar te maken aan zijn oogmerk, gelijk de aard van het opgegeven onderwerp, en nog meer de ontwikkeling van hetzelve, bewijst. Het is eene ware gelegenheidspreek, in den echten, warmen feesttoon. Geene kunstige verdeelingen, geene ingewikkelde redeneringen stremmen den gloed van het hart, dat zich wil uitstorten. Wij hooren hier het gemoed van den man spreken, die levendig doordrongen is van de hooge waarde der Evangeliebediening, die zijne tekortkomingen diep gevoelt, en wiens leven het vaststaan zijner Gemeente in den geloove is. Uit dien hoofde valt het ook moeijelijk, den inhoud

{==4==} {>>pagina-aanduiding<<}
en gang van denkbeelden op te geven, die in deze preek heerscht. Roerend is de aanhef van het eigenlijk onderwerp, bl. 10: ‘Het is in deze dagen vijfentwintig jaren geleden, dat ik het voorregt had, om begin te maken met mijnen Evangeliedienst onder u. Voor Hem, die mij de hooge eere bewees, van mij te roepen tot deze bediening, schame ik mij over mijn menigvuldig gebrek aan ijver en werkzaamheid, en Hij heeft de boetvaardige belijdenis gehoord van mijne eindelooze tekortkomingen en velerlei ontrouwe; maar ik schame mij niet over hetgeen de inhoud is geweest van mijne prediking. Ik zocht Jezus Christus, en dien in het vleesch gekomen en gekruisigd, te prediken; ik zocht van niets te weten, dan van Hem.’ O, dat vele, dat alle Leeraars van 't Evangelie zoo wilden, zoo konden spreken, en nu en dan opzettelijk zulke Leerredenen lazen te hunner eigene beschaming en bemoediging!
De tweede Leerrede, uitgesproken na de herstelling uit eene krankheid, loopt over Psalm XCIV:2, en legt ‘eenige der nuttigheden open van ligchamelijke bezoekingen en ziekten, wanneer deze gepaard gaan met godsdienstig onderwijs, waardoor zij aan de ziele worden geheiligd.’ De voordeelen van zulk een ziekbed zijn: 1o.) Het leidt den mensch op tot nadenken en inkeering in zichzelven. 2o.) Het bepaalt zijne aandacht in het bijzonder bij de wisselvalligheid en onzekerheid van onze gezondheid en ons leven, en tevens bij de waarde van dezelve, en onze ondankbaarheid, wanneer wij die onafgebroken genieten. 3o.) Het overtuigt ons van de ongenoegzaamheid der wereld tot ons geluk, en van de groote waarde van die goederen der ziele, en die verwachtingen voor de eeuwigheid, welke alleen voldoend en onverliesbaar zijn. 4o.) Het overreedt ons van de dierbaarheid van het Evangelie, van de noodzakelijkheid en voortreffelijkheid van den Heere Jezus Christus, en de veiligheid van hen, die in waarheid en opregtheid voor Hem leven. 5o.) Het wekt on-
{==5==} {>>pagina-aanduiding<<}
ze liefde op tot menschen, en onze deelnemende gevoeligheid omtrent dezulken, die behoeftig en ongelukkig zijn. - Op de ontwikkeling van deze punten volgt eene toepasselijke toespraak, die vooral daarheen strekt, om ons alle onvergenoegdheid in ziekte te ontnemen, en ons tot zelfbeproeving aangaande de uitwerkselen van ziekten te bewegen. Ook deze Leerrede is louter de vrucht van eigene ondervinding, en van de toepassing des lijdens op het hart.
De derde en vierde Leerrede loopen over denzelfden tekst, Job XIV:1 en 2. In de eerste wordt het menschelijk leven, naar den tekst, in vier hoofdtrekken geschetst, namelijk 1o.) als kort, 2o.) als vol van moeijelijkheden, 3o.) als onzeker en zwak, 4o.) als vlugtig en onbestendig; terwijl deze schets besloten wordt met de vermaning, 1o.) om, bij alle onze vooruitzigten, ontwerpen en berekeningen, de kortheid, moeijelijkheid, broosheid en vlugtigheid des levens nooit uit het oog te verliezen; 2o.) om ons door de bespiegeling van de kortheid, moeijelijkheid, onzekerheid en vlugtigheid van ons leven te laten opleiden, om den algenoegzamen en onveranderlijken God in Christus tot het deel van ons hart te zoeken; en 3o.) om ons te bevlijtigen, om een leven, als het onze, zoo voordeelig als mogelijk aan te leggen, en zoo veel als mogelijk te genieten. - Wij hebben over dezen tekst en dit onderwerp meer preken gehoord en gelezen; maar wij moeten bekennen, deze waarheid maar zelden zoo nadrukkelijk en gemoedelijk te hebben zien voorstellen. Hoe heerlijk vertoont zich hier de bekwaamheid van van der roest, neen! het vermogen van zijn godvruchtig hart, om de dingen in derzelver eigenaardig licht te plaatsen! Ja, zóó kan alleen de ervarene en beproefde man spreken, die met bedachtzaamheid zijnen weg bewandelt, die het ware van het valsche heeft leeren onderscheiden, en de ondervindingen zijnes levens in zijn hart heeft weggelegd als eenen schat van versterkingen en bemoedigingen.

{==6==} {>>pagina-aanduiding<<}

In de tweede Leerrede over dezen tekst stelt de Redenaar zich voor, om aan te toonen: ‘hoe zeer de goddelijke wijsheid en goedheid daarin uitblinken, dat ons aardsche leven binnen zoo enge grenzen wierd beperkt, en dat het aan vele moeijelijkheden onderhevig, alsmede zeer zwak en vlugtig is, en hoe zeer wij alle redenen hebben, om in deze bestelling eerbiedig te berusten.’ Om dit te bewijzen, schetst hij, met achterlating der natuurlijke oorzaken van het opgegeven verschijnsel, den mensch, zoo als zijne natuursgesteldheid thans is; gaat na, welke de schadelijke gevolgen zouden zijn geweest in het zedelijke, indien er eene andere inrigting ware gemaakt, dan die nu plaats heeft; en toont vervolgens, van hoe veel voordeel de plaats hebbende inrigting zij, zoo voor menschen, die God nog in vergetelheid stellen, als voor diegenen, die door de hand zijner genade teruggebragt werden op den weg tot hun geluk. Wat de eerstgenoemden betreft, de kortheid en moeijelijkheid, de onzekerheid en vlugtigheid des levens zijn 1o.) een middel, waardoor het kwaad aanmerkelijk ingeteugeld, bedwongen en verminderd wordt; zij zijn 2o.) bij hen, die in hunne zonden sterven, eene oorzaak, dat hunne schuld kleiner zal wezen, dan gedurende een veel langer en onbezorgder leeftijd; en 3o.) zij verschaffen te nadrukkelijker beweegredenen, en zijn in de hand der genade somtijds de genezende middelen, om tot ernstige gedachten te komen. De laatsten vinden in die bestelling 1o.) drangredenen tot waakzaamheid en tot een teeder leven voor God; 2o.) hulpmiddelen en opleidingen tot onderdrukking van eene aardsche gezindheid, en opwekkingen, om in God hun' troost te zoeken; 3o.) de kortheid des levens maakt den tijd van hunne beproeving en van hunnen strijd kort, en brengt hen zoo veel nader aan de zaligheid. - Zekerlijk heeft de bijzondere Ascetica
van den Redenaar deze Theodicée nog al gewijzigd; doch wij erkennen ook hier, waar wij

{==7==} {>>pagina-aanduiding<<}
van hem eenigzins zouden meenen te verschillen, met achting, ja met eerbied, zijne Individualiteit.
Hetzelfde kunnen wij van de vijfde Leerrede zeggen. Dezelve is van een' bijzonderen aard. Zie hier de aanleiding daartoe: ‘Onlangs,’ zoo begint de Redenaar, ‘waren wij getuigen van een, wel onschadelijk en weldadig, nogtans zwaar onweder. Het was in den nacht na den laatsten dag des Heeren, toen een gedeelte van onze Gemeente in het Avondmaal het aandenken van zijnen dood vernieuwd had. Ontwaakt door de donderslagen, stond ik op, om aanschouwer te wezen van die heerlijke openbaring van den God der Natuur, die ook de God en Vader van onzen Heer Jezus Christus is. Ik vertegenwoordigde mij het dien dag gevierde Nachtmaal, en, vervuld van dien eerbied, maar ook van die liefdewekkende denkbeelden, welke het mij had ingestort, vereenigde ik in mijne beschouwingen die instelling en het onweder. Ik werd getroffen door hetgeen beiden - hoe weinig zij ook anders schijnen gemeen te hebben - ons van denzelfden God leeren, als stemmende hierin overeen, dat zij voor ons tevens de geduchtste en beminnenswaardigste eigenschappen van hetzelfde Wezen ten toon spreiden.’ Men ziet hieruit, dat het onderwerp is: ‘Eene vergelijking van de openbaring, welke God van zichzelven doet in het onweder, en hetgene Hij van zich ontdekt in den dood van zijnen Zoon en in de instellingen van zijne genade.’ Daartoe bepaalt zich de Redenaar, 1o.) bij die vereeniging van de geduchtste en beminnenswaardigste eigenschappen van God, welke een onweder ons vertoont; 2o.) doet hij opmerken, dat diezelfde ontzagverwekkende grootheid en verteederende goedheid, welke een onweder vertoont, zich op eene nog oneindig treffender wijze aan ons ontdekken in het verzoenend lijden en sterven onzes Heeren en in het Avondmaal; en 3o.) beschouwt hij het onweder in betrekking tot den persoon des Verlossers, en besluit met eenige

{==8==} {>>pagina-aanduiding<<}
toeëigenende aanspraken en opwekkingen. - Met regt noemt van der roest deze Leerrede eene ‘Christelijke beschouwing van het onweder.’ Het denkbeeld is in zichzelve waarlijk poëtisch, en de inkleeding is het niet minder. Hoe heerlijk wisselt de toon met het onderwerp af! Hoe eenvoudig, hoe zacht en teeder; maar ook hoe verheven, hoe krachtig en grootsch is die toon! Wij dachten op vele plaatsen onwillekeurig aan klopstock's Messias. 's Mans gevoelen over de hooge waardigheid van den persoon van Jezus begunstigde dezen grootschen toon niet weinig.
Het teeken onzes tijds, gebrek aan die hooge eerbiedigheid, welke menschen aan God verschuldigd zijn, gaf van der roest aanleiding, om, in de zesde Leerrede, volgens Deut. XXXII:3b., aan te toonen: ‘van hoe veel belang het voor ons is, inzonderheid in deze tijden; beseffen van de grootheid van God in onze harten op te wekken en levendig te houden.’ Te dien einde doet hij opmerken, 1o.) de ongodsdienstigheid, het ongeloof, het voorbijzien of in twijfel trekken van de Goddelijke Voorzienigheid, met de zedeloosheid, die in onze dagen zoo ontroerende voortgangen maken; 2o.) toont hij aan, dat er geen vermogender hulpmiddel is, om bewaard te blijven voor deze verkeerdheden, dan het opwekken en onderhouden van waardige beseffen van de Goddelijke hoogheid; en 3o.) tracht hij, naar elks bijzonderen stand, deze nader aan te prijzen, en de hulpmiddelen te noemen, waarvan wij ons hebben te bedienen, om ze in ons opgewekt en verlevendigd te verkrijgen. - De aard en vooral de toepasselijke ontwikkeling van dit onderwerp bewijst, met welke bedachtzaamheid van der roest leefde, hoe zeer hij den geest des tijds waarnam, en hoe wél hij het menschelijk hart met alle deszelfs behoeften kende.
De zevende Leerrede begint met de woorden: ‘Het is met een diep gevoel van schaamte, dat ik mij heb toebereid tot mijn werk in dit uur, en voor u ben opgetreden. Ik moet u, naar het onder u plaats heb-
{==9==} {>>pagina-aanduiding<<}
bend gebruik, waarschouwen, ik moet u trachten te wapenen tegen de verzoekingen tot zonde, en die verdartelende ijdelheden, welke eene jaarmarkt oplevert. Hoe! dacht ik, redelijke en onsterfelijke wezens, belijders van een Evangelie der zaligheid, te moeten waarschouwen tegen dingen, die zoo laag, zoo diep beneden den mensch zijn! - Land- en Stadgenooten, op welker land en stad de bezoekende hand van God zoo lang en zoo zwaar rust, te moeten vermanen tegen dartelheid en ligtzinnigheid, daar alles tot ernst en verootmoediging roept! Medeleden der Gemeente, die worden opgeroepen, om eerlang aan den dood van Gods Zoon voor hunne zonden op Golgotha plegtig te gedenken, te moeten verzoeken, om Hem en zichzelven niet te vergeten en te onteeren!’ De tekstwoorden, Rom. VI:21, geven den Redenaar aanleiding, om een leven in de zonde, en in het opvolgen van de zinnelijke lusten onzer natuur, te beschouwen als een leven, hetwelk den mensch onteert, dat zonder waar genot en voordeel is voor het tegenwoordige, en doodelijk in zijne gevolgen in de eeuwigheid. - Wij moeten bekennen, dat de toon, die in deze preek heerscht, ons wat al te ernstig, wat al te somber toeschijnt; schoon wij wel willen gelooven, dat dezelve uit de diepte van 's mans gemoed opwelde, en het ware afbeeldsel was van zijne inwendige gesteldheid. Neen! van der roest mogt, ja kon over deze dingen niet anders spreken, dan hij hier doet; schoon hij daarom toch niet tot die sombere Asceten behoorde, die alle levensgenot als zondig wraken.
In de achtste of laatste Leerrede, over Ezech. XXXVI:21, kort na de gezegende Omwenteling uitgesproken, stelt zich de Redenaar, na eene uitvoerige tekstverklaring, voor, zijne toehoorders te doen opmerken: ‘hoe ook bij ons, die geene bewijzen van eene ware verbetering in zeden gegeven hebben, onder de rampen, welke ons troffen, eene soortgelijke proeve, als oudtijds in Israël, tot onze bekeering genomen wordt,

{==10==} {>>pagina-aanduiding<<}
door de gedenkwaardigste redding.’ Deze preek onderscheidt zich van alle anderen, die ten tijde van, en na die heugelijke gebeurtenis, in zoo grooten getale hierover zijn in 't licht verschenen. Men vindt hier geene schildering van de doorgestane rampen en ontvangene zegeningen; neen, de Leeraar denkt alleen aan de vruchten van godzaligheid, welke de groote gebeurtenissen van die dagen moeten kweeken, en tracht het zijne daartoe bij te dragen. Ernstig, maar hartelijk zijn de vermaningen, welke hij der Gemeente en zichzelven toevoegt; streng, maar nadrukkelijk is zijne taal; zij kan de bedoelde werking onmogelijk hebben gemist. Zalig, ja zalig de dienstknecht, die alzoo voor zijnen Heer werkte, en zoo getrouw was in het kleine! Hij is gewisselijk over veel gesteld, en ingegaan in de vreugde zijnes Heeren!
Wij zijn uitvoerig geweest in de aankondiging van deze Leerredenen; maar wij konden ons onmogelijk weerhouden. Het scheen ons eene geringe hulde te zijn, door ons aan de gedachtenis van den hoogvereerden man toegebragt. Moge zijn voorbeeld lang in zegening blijven, en nog lang werken ter bevordering van ware godzaligheid!

Het Woord van God aangeprezen door den beroemden Kerkhervormer Jan Kalvijn. Uit het Fransch. Te Workum, bij F.A. Annema. 1815. In gr. 8vo. 34 Bl. f :-5-8

De Honigbij. Een Tijdschrift voor alle ware Christenen; inzonderheid voor de Bestuurders, Leden, of Vrienden van de Nederlandsche Zendeling- en Bijbelgenootschappen. No. I. In's Gravenhage, bij J. Allart. 1815. In gr. 8vo. VIII, 104 Bl. f :-14-:

Men kan het niet wel anders dan eenen vreemden

{==11==} {>>pagina-aanduiding<<}
inval noemen, dit stuk, dat sedert eeuwen het licht ziet, en voor alle Fransche Bijbels gedrukt gevonden wordt, thans in een Hollandsch kleed te steken. Er wordt toch in hetzelve niets zoo bijzonders gevonden, en het draagt natuurlijk de sporen van den tijd, waarin het vervaardigd is. De Vertaler spreekt, het is waar, van bedenkelijke tijden; en dus zou het kunnen schijnen tot dat einde weer voor den dag gehaald te zijn, opdat het de Christenen bij beproeving en druk bemoedigde; maar, behalve dat het jaartal 1815 er voor staat, hebben toch, in den ergsten Franschen tijd, deze beproeving en druk zich meestal tot de Leeraars bepaald, geen behoorlijk traktement ontvangende. - Intusschen heeft toch deze vertaling eene belangrijke zijde - die, namelijk, van den bekenden Hervormer in een volkomener licht te leeren kennen, dan de groote hoop zijner volgelingen tot nogtoe welligt gelegenheid heeft gehad. Het stuk is uitnemend wel gesteld - behelst eene zeer gezonde leer - spreekt geen woord van voorbeschikking, (die hij waarschijnlijk mede voor de scholen en het eigenlijke leerstelsel wilde bewaard hebben) en steekt dus wonderbaar gunstig af bij voortbrengsels uit den middeltijd der Hervormde kerk, waaraan niet zelden smaak en gezond verstand en regt gebruik van den Bijbel te eenemaal ontbreken, terwijl zij echter de beminde lektuur in een aantal huisgezinnen blijven.
Zelfs No. 2 heeft ons, ten aanzien van den geest, in hetzelve heerschende, minder voldaan. Hetzelve is bijna geheel vertaling uit het Hoogduitsch. En juist dit heeft te dezen aanzien eenen nadeeligen invloed. Men weet, hoe verre in Duitschland de zoogenaamde verlichting is gegaan. Het was natuurlijk en noodzakelijk, dat deze uitersten werden tegengegaan - openlijk tegengegaan. Dit is dan ook gebeurd. Er hebben zich - gelijk wij uit het hier medegedeelde zelve zien - zelfs eene soort van Genootschappen gevormd, en door correspondentien onderling verbroederd, welke, op verschillende plaatsen, den verderfelijken stroom tegenwer-
{==12==} {>>pagina-aanduiding<<}
ken, en het ware oude Protestantsche Christendom staande houden, opbeuren, uitbreiden moesten. Het is uit dergelijke bron, dat zeer veel van het hier geleverde is voortgevloeid; en vooral de twee eerste - als voorbereidende - stukken ademen ten duidelijkste dezen geest en afkomst. Maar, is dit nu hier te lande ook het geval? Is de schets, welke van vele Leeraars gegeven wordt, hier op een maar eenigzins aanmerkelijk getal toepasselijk? Is het, om dier weinigen wil, oorbaar, een openbaar zaad van mistrouwen te zaaijen? en den onkundigen, hiertoe vaak maar al te geneigden, leek wijs te maken, dat slechts nog enkele Leeraars de waarheid zuiver leeren? Inderdaad, wij hebben uit dit zelfde boekje te vele achting voor den Eerw. van gogh, de uitgever van dit geschrift, opgevat, dan dat wij zouden kunnen denken, dat hij dit behoorlijk bedacht heeft. Hij is, ja, regtzinniger, dan hij ons zal achten te zijn. Wij zouden inderdaad meenen, sommige uitdrukkingen van den Bijbel wat min woordelijk en fteil te mogen opvatten; - maar daarom ontkennen wij de natuurlijke gebrekkigheid en bedorvenheid van den mensch, zijne behoefte aan vergiffenis, aan Goddelijke hulpe niet, noch ook de stellige straffen, veel min de wezenlijkheid en onontbeerlijkheid der Goddelijke openbaring. Qui bene distinguit,
bene docet. En evenwel, nu zien wij nog wel tamelijk klaar, dat Ds. van gogh meer vordert; maar de grond dier vordering, en inzonderheid de bewering, dat een ander dan het voorgeschreven geloof het hart heiligen noch vertroosten zou, zien wij waarlijk niet in. Het kan echter zijn, dat de man eenigermate regt heeft; dat in het bijzonder eene zekere teederheid der godsvrucht en ootmoed des bestaans ten uiterste geschikt zijn om het goede in den mensch te bevorderen. Want, wij moeten bekennen, om het goede is het hem te doen. Ware, zuivere volmaaktheid en zaligheid zijn de bedoelde vrucht van alle de stukken, hier geleverd. Maar, hoe voorzigtig behoort men, dan evenwel, te zijn, om het

{==13==} {>>pagina-aanduiding<<}
vooroordeel tegen alle Leeraars, die in eenen eenigzins anderen geest en toon prediken, niet te stijven; om den waan, dat het meer op zekere begrippen en woorden en vrome houding en plooi, dan op werkdadige godsvrucht aankomt, niet te bevestigen!
De inhoud van dit eerste Stuk is: I. Onderrigt omtrent het Duitsche Genootschap, ter bevordering van de zuivere leer en de ware godzaligheid. II. Iets, dat tot onderwijs kan dienen bij het lezen van boeken door de Christenen. III. Toespraak aan alle geloovigen. IV. Opwekking tot volharding in het Protestantsch geloof. Eerste deel: schets der Protestantsche leer. V. Verhandeling, ten betooge: dat God al het volmaakbare in den Christen volmaakt. VI. Over de Grieksche kerk in Rusland. VII. Kort overzigt van het Engelsch en buitenlandsch Bijbelgenootschap te Londen, in het begin van 1814. VIII. Levensloop van j.p. kohrhammer, Zendeling onder de Hottentotten. (Uit zijne eigene levensbeschrijving.) IX. Bekeering door het lezen der H.S., naar een' brief van Kilkenny, in Ierland, van den 2den Mei 1814. X. Voorbeelden van gebedsverhooringen. XI. Voorbeelden van menschen, die wedervergelding op den eersten oogenblik hunner gepleegde misdaden verkregen, en van dezulken, die eenen rijdlang door het geluk begunstigd werden, doch eindelijk nog volgens het regt der wedervergelding hunne straf lijden moesten.
Van deze allen is No. V alleen een oorspronkelijk stuk, van den Schrijver zelven; gevende hij van het overige zijne bronnen op, als ook die, uit welke hij wijders denkt te scheppen; doch noodigende tevens in het voorberigt eenen ieder uit, om hem meer bouwstoffe te doen toekomen.
Volgens ons boven gestelde, moeten wij wenschen, dat deze eigene bijdragen rijkelijk zijn, en dat men in dezelve vooral niet disputére, maar slechts op zijne wijze leere en stichte. Wij mogen mannen van ieder Kerkgenootschap hiertoe uitnoodigen; want ten aan-
{==14==} {>>pagina-aanduiding<<}
zien van namen is het boekje zeer verdraagzaam. Wij bidden echter, toch het redelijke enz. niet uit het oog te verliezen, opdat niet hier misbruik, daar bespotting en verharding de vrucht zij. Wij kunnen niet zeggen, dat ook al het praktikale ons te dezen opzigte heeft voldaan; b.v. die, waarlijk niet al te aanprijsselijke, kohrhammer. De echt Christelijke geest bestaat niet in woorden, maar in kracht, in geloof en liefde, in eenen heiligen wandel voor God. En wat dezelve zich vroeger ontwikkelt, en door het geheele leven heen beter staande houdt, wat het zekerlijk gewenschter is. - Wij wenschen goed succes, en willen enkele Germanismen wel passéren.




Joseph, of de Broederhaat, Zedendicht in Prosa, door W.E. de Perponcher. Te Utrecht, bij J. van Schoonhoven. 1815. Voor rekening van den Auteur. In gr. 8vo. Iste Stukje, LXVIII en 175 Bl., IIde Stukje, XXIX en 192 Bl. f 3-12-:

Met veel genoegen en eene groote verwachting namen wij dit werkje van den kundigen en godvruchtigen Grijsaard ter hand, aan wien Nederland reeds zoo vele nuttige en leerzame geschriften te danken heeft. Wij begrepen wel, dat wij dit Zededicht niet naar de strengste AEsthetische regelen zouden moeten toetsen; dat wij vooral de afgesletene vraag, of er al dan niet gedichten in proza zijn kunnen, niet weder moesten te voorschijn halen; dat wij ook niet scherp op de aangenomene taalen spelregelen moesten zien, als waarin de Heer de perponcher zich een eigen stelsel gevormd heeft: maar edele gevoelens, bijbelsche eenvoudigheid en verhevenheid, vervat in eene uitbreiding dier zoo dichterlijke geschiedenis van jozef, aan welke voltaire zelf boven de Odyssea de voorkeur gaf, dit verwachtten wij, en hebben ons daarin geenszins bedrogen gevonden.

{==15==} {>>pagina-aanduiding<<}
Bij de inzage van het eerste stukje, nogtans, konden wij de uitgebreidheid niet gissen, waartoe waarschijnlijk dit werk zal uitdijen. De beide stukjes, die wij voor ons hebben, loopen slechts tot de komst van den held in potiphar's huis, en de gunst, die hij aldaar geniet; zoodat het geheel een tamelijk uitvoerig tafereel zal worden.
Vooraf gaat eene Verhandeling over het Heldendicht. Men zou kunnen vragen, cui bono? daar de Schrijver niet alleen op den titel, maar ook in de Voorrede (bl. LVI), zijn werk volstrekt geen Helden-, maar een Zededicht wil genoemd hebben. Het schijnt echter, dat de Schrijver deze beide dichtsoorten zoo na aan elkander verwant heeft geoordeeld, dat hij meende, de voornaamste regelen van het eerste ook op het tweede te kunnen toepasselijk maken. Op zichzelve is deze Voorrede vol fijne en juiste opmerkingen, den aard en de vereischten van het Heldendicht, en uit de natuur der zaak, en uit de voorhandene groote modellen, opdelvende; onder andere deze, dat men, al te schroomvallig den vorm der oudste Heldendichten volgende, oorlog en slagting daartoe voor onmisbaar gekeurd heeft. Dat de Schrijver de Ouden als modellen beschouwt, is natuurlijk en billijk; maar hij is, naar ons oordeel, omtrent de Nieuweren toch een weinig te streng. Aan milton's en klopstock's gedichten ontzegt hij een' held; het Verloste Jeruzalem noemt hij eene verliefde Iliade, opgevuld met de onbezonnen luimen van jonge, ongemeen bevallige; en onverschrokken dappere losbollen: doch wanneer de Schrijver zijne eigene ruime bepaling van het Heldendicht, als het doen overeenstemmen onzer ziel met het edelste en voortreffelijkste der Natuur, (bl. XXII) nagaat, gelooven wij, dat hij zoo min den volmaaktsten der menschen (slechts als zoodanig beschouwd) van den titel van held zal willen uitsluiten, als de seksenliefde, in alle hare schakeringen, aan helden van een' anderen stempel ontzeggen. Eene belangrijke, schoon korte, doorloopende schets der voornaamste Heldendichten,

{==16==} {>>pagina-aanduiding<<}
(homerus, virgilius, tasso, voltaire, camoëns, zelfs wilkie) en een woord ten betooge van de geschiktheid des boeks Genesis, en van dat van Job, voor dat oogmerk, eindigt deze zaakrijke Voorrede.
Ook voor het tweede stukje is er eene, (op eene voortreffelijke Opdragt aan onzen Koning volgende) waarin over het wonderbare in 't algemeen, de ongeschiktheid van het bezigen der oude Fabelleer in onzen tijd, en de partij, die de nieuwere Heldendichter van goede en kwade Engelen kan trekken, gehandeld wordt.
Het gedicht zelve van Jozef behoort niet tot die smakelooze dichterlijke levensbeschrijvingen uit de vorige Eeuw, waarin men het berijmen eener Bijbelsche Geschiedenis voor het non plus ultra der Poëzij hield. Daartegen moest den Heer de perponcher reeds zijne gezonde Theorie, maar vooral zijn echt en diep gevoel, wapenen. In den Jozef is vele vinding, poëtische vinding, en vooral de uitdrukking van de taal der natuur en der godsvrucht. De eerste Zangen zijn wezenlijk, gelijk de Heer de perponcher ze zeer juist betitelt, een Aartsvaderlijk Herdersdicht. Hoe genoegelijk weidt onze geest in de schoone valleijen van Hebron en Thekoa, de bosschaadjen van Mamre, de velden van Bethlehem, de statige bergen van Moria en Gerizim! Uitmuntend heeft de Dichter (hier althans waarlijk Dichter) daarvan partij getrokken in zijn verslag der reize van jozef uit het vaderlijk huis naar zijne Broederen; een verslag, waarin de herinneringen uit de Hebreeuwsche aloudheid met eene bekoorlijke landbeschrijving zijn ineengesmolten. Maar ongelukkiger (schoon dichterlijk, en misschien zelfs geschiedkundig, niet onwaarschijnlijk) is het oogmerk, waarom hij den jongeling tot deze reis doet uitzenden, om, namelijk, van 's Vaders wege, het gedrag zijner Broederen, die zich aan allerlei onregt en geweld tegen de inwoners des lands schuldig maken, na te gaan, en er den Vader verslag van te doen;

{==17==} {>>pagina-aanduiding<<}
gelijk hij dan ook reeds vroeger door dit aanbrengen den haat zijner Broederen zich zou hebben op den hals geladen. Immers; hoezeer dit hier verzacht, en de onderdrukking der inboorlingen door de Broeders van jozef (met regt) als verfoeijelijk wordt afgeschetst, waartegen de edele jongeling slechts uit pligt opkwam, er is toch iets zoo hatelijks in de rol van verklikker, dat wij de ondeugende Broeders, die zich over deze handelwijs te hunnen aanzien wreken willen, wel niet verontschuldigen, maar toch niet zóó sterk veroordeelen kunnen, als het belang van den held des gedichts (waarvan juist hier de knoop ligt) wel vereischt. Aan den anderen kant, nogtans, geeft dit eenen dichterlijkmenschkundigen grond, en voor den anders vrij doelloozen togt des helds, en voor den haat der Broederen. De karakters van dezen worden ook zeer wel onderscheiden en uiteengehouden, (zoo ver het gedicht reeds loopt.) De geveinsde, onverzoenlijke wrok van simeon is niet het onverduldige misnoegen van gad, noch de dolle, onberadene drift van levi: ruben, juda en naphthali hellen allen tot de zachtere zijde over; maar de eerste zoekt, door behoud van den geliefkoosden jozef, slechts weder in 's Vaders gunst te komen; de tweede wordt door een' edelen aard gedreven; de derde is goedhartig uit temperament, maar zwak. De oude Vader jakob wordt ten hoogste achtbaar als lieveling der Godheid, als bewaarder van de oude heilige overleveringen, en der leere van den éénigen God, van welke hij aan zijn' geliefden Zoon een even roerend als plegtig onderwijs geeft, grootendeels op eene even ongezochte als kiesche wijze in de woorden der H.S. voorgedragen, waarbij men het gebruik des boeks van job niet als eenen Anachronismus kan
aanmerken, daar niemeijer en anderen hetzelve tot de eerste nakomelingen van nahor betrekken. Elisama, jozef's oudere Vriend, en zijne Zuster selima zijn bekoorlijke, hoewel tot nu toe slechts flaauw omschrevene beelden.

{==18==} {>>pagina-aanduiding<<}

Hebben wij dus in deze beide eerste Zangen met genoegen in Juda's weiden bij zachtere en zuivere herderszeden, en op den heuvel der verschijningen, vertoefd, in den derden Zang wachten ons geheel andere tooneelen. Hier doen zich oorlog en gevechten op. Egypte wordt door de naburige Arabische herdervolken besprongen; deszelfs leger, op bestel der Godheid, ter straffe voor de ingedrongene Afgoderij, wordt eerst geslagen; daarna, door het beleid van den Koning hermeses en den Held amenophis, verliezen de herders het slagveld weder; doch, daar de Egyptenaars, in een' omgang hunner Godheden, dezelve de magtigste aller Goden genoemd hebben, doet de Almagtige hen andermaal voor de heirmagt der Arabieren bezwijken, die nu het geheele land eerst uitplunderen, en daarna meer dan twee Eeuwen in bezit houden; tot eindelijk Koning thetmosis, van Opper-Egypte, de schuilplaats der gevlugte Neder-Egyptenaren, door de neêrlaag en vlugt der Barbaren, (waarbij hij door de Engelen des Lichts, gelijk de herders door die der Duisternisse ondersteund worden) het gescheurde Rijk hereenigt, herstelt, aan de Arabieren vrijen aftogt vergunt; doch een zuurdeesem van misnoegen blijft over, tusschen de achtergeblevene veroveraars, de inwoners van Neder- en die van Opper-Egypte, die wij vernemen, dat eerst door jozef's beleid moet worden weggenomen.
Zekerlijk is dit gedeelte des Gedichts, op zichzelve beschouwd, wat de vindingen en den stijl betreft, het fraaiste, best volgehoudene en dichterlijkste gedeelte des werks, (in zoo verre het reeds in 't licht verschenen is;) ook strookt dit verhaal met de geschiedkundige waarheid (in zoo verre die bij mogelijkheid in zulke aloude tijden kan worden opgedolven) zeer goed, vooral wat de overwinning van thetmosis en de overeenkomst met de herders aangaat. (Zie onder andere beck, Anleitung zur allgem. Welt- und Volkergeschichte, I Th. 2 Ausgabe, Leipz. 1813. f. 296-298.) Doch, wat het

{==19==} {>>pagina-aanduiding<<}
verband met het geheel, en zelfs den zamenhang met de begrippen des Dichters wegens doelmatigheid, wijsheid en liefde der Godsstraf, betreft, vinden wij het gebrekkig. Eene gebeurtenis, meer dan twee Eeuwen vroeger voorgevallen, en die tot jozef's geschiedenis toch in geene onmiddellijke betrekking staat, moest niet zoo omstandig verhaald zijn geworden in een Gedicht, tot genen alleen betrekkelijk. En wat het tweede betreft: indien de Heer der Natuur de Egyptenaren voor hunne afgoderij strafte, was immers zijn doel, hen daarvan terug te brengen, of toch zijn ongenoegen zoo lang te doen blijken, tot zij zich van hunne versoeiselen hadden afgewend. Doch neen - de Egyptenaren blijven even bijgeloovig, en de onderdrukking door de herdervolken heeft, na onnoemelijk vele verwoestingen en ellenden, niets te weeg gebragt, dan hun karakter te doen ontaarden, hen mistrouwend, achterdochtig, baatzoekend te maken, en hunne kieschheid te verstompen. (IIde St. bl. 115.) Hoe kan de Dichter dus de wegen der Godheid, die hij, op het spoor van milton, (door hem met reden als den toonaangever van het hedendaagsche Heldendicht beschouwd; Iste Stukje, Voorrede, bl. LXI.) moest regtvaardigen, zoo geheel in het duister stellen? Doch laten wij de volgende Zangen afwachten.
In het vierde Boek worden wij weder gestreeld door landelijke tooneelen. Jozef, wiens geschiedenis door het verhaal van Egypte's lotgevallen was afgebroken, bereikt dat bekoorlijke gewest, en den Nijl, van welken nu eene niet minder bevallige dan echt historische beschrijving voorkomt. Aan potiphar verkocht, wordt de Hebreeuwsche jongeling (wiens edele aard reeds den meester der karavane getroffen had) ras onderscheiden, en over 's mans geheele huis gesteld. Hier ontvangt hij nu door zekeren Ismaëliet nebajoth, die, sedert lang in Egypte woonachtig, nogtans den Aartsvaderlijken Godsdienst behouden had, eene treffend kenmerkende schets van dat beroemde Volk, waarvan

{==20==} {>>pagina-aanduiding<<}
de goede en kwade, de sterke en zwakke zijde (in zoo verre wij hetzelve uit de zeer gebrekkige berigten der Grieken kennen) zeer juist worden aangestipt, en hier en daar menschkundig verklaard. Dat de Egyptenaren van jozef hier reeds met alle de kundigheden, bijgeloovigheden en volkszeden der Egyptenaren, door herodotus, strabo en diodorus beschreven, zijn toegerust, is den Dichter vergund, schoon denkelijk niet op waarheid gegrond. - Eindelijk wordt de Held, te midden van een' stillen nacht, terwijl hij bij een' liefelijken maneschijn zich aan overpeinzingen toegeeft, door eene verschijning van gabriël, niet (gelijk wel bij andere Dichters plaats heeft) met zijne of zijner nakomelingen lotgevallen bekend gemaakt, maar bemoedigd, versterkt en getroost met de algemeene bestemming en den uitloop der lotgevallen des menschdoms, en den verhevenen, hemelschen staat, welke voor hetzelve is weggelegd. Hierin komen vele schoon en diep gedachte plaatsen voor, die ons omtrent den aard van ons tegenwoordig en toekomend wezen, en de leidingen der Godheid, veelbeduidende wenken geven. Zie hier een staaltje: ‘Datgene,’ zegt gabriël, ‘wat gij hier de muzijk noemt, deelt u van de (hemelsche) inrigting der dingen, door onmiddellijk gevoel, eenige flaauwe, onbestemde, onvolledig ontwikkelde indrukken mede, als eene eerste voorbereiding van 't geen er u eens van bekend worden moet.’ Ook wij hebben altijd de muzijk, als eenen band tusschen Hemel en Aarde, welke, door eene zinnelijke aandoening, ons gevoel voor het oneindige opwekt en verlevendigt, beschouwd en bewonderd.
Over 't algemeen is de toon van dit boek en de geest van hetzelve voortreffelijk. Men ziet, dat de Grijsaard het con amore geschreven heeft, om een der schoonste verhalen en karakters in den Bijbel, en daardoor ook de hoofdleer van dat goddelijke boek, de bijzondere voorzienigheid, in een nieuw, belangrijk licht

{==21==} {>>pagina-aanduiding<<}
te plaatsen. Dit edel doel, en de in meer dan één opzigt gelukte bereiking van hetzelve, overweegt dan ook in ons oog verre die kleinere onvolmaaktheden, van welke wij reeds eenigen hebben opgegeven. De grootste feil, nogtans, tegen den goeden smaak komt ons voor in den zeer ongelijken stijl te liggen, die zich nu eens tot eene zeldzame hoogte verheft, dan weder tot het zeer eenvoudige proza des dagelijkschen levens afdaalt. Zie hier van beiden een enkel proefje. Hij zegt van Egypte, IIde St. bl. 3. ‘Daar ligt zij voor mij, zoo als zij was bij haren eersten bloei, die schoone, die beroemde landstreek, de Moeder der Volkplantingen, de leermeesteresse der Natien, de vroege school van de pas ontluikende wijsheid der menschen! Daar ligt zij, geheel besproeid, met haren weldadigen stroom. Uit het Ethiopisch Maangebergte ontsprongen, trekt dezelve alle de overvloedige waterschatten der omringende bergketenen tot zich, om er zijn geschenk meê te vermeerderen, en stort dan, met donderend, schetterend (schaterend) gedruisch, van de spitsen der hooge rotsen af, in den schoot zijner beminde landouwen. Terstond neemt hij den zachten, statigen loop der enkel heilstichtende milddadigheid aan. Jaarlijks voert hij 't vet bemestend slib gelijkelijk over alle de gelukkige velden heen, en geeft ze voorts aan den koesterenden zonnestraal weder. Zachtblinkend komen zij, uit de bevruchtende omhelzing der wateren, te voorschijn, en dekken zich terstond met het sierlijkst bebloemd veldtapijt.’
Men vergelijke hiermede, in hetzelfde stukje, eens de volgende zinsnede, bl. 123. ‘De beelden, die men thans maakt, zijn nog juist zoo, als zij verscheidene eeuwen geleden waren. Dezelve geven geen blijk van eenige kennis aan de bijzonderheden van 't maaksel des menschelijken ligchaams. Men ziet er weinig spieren, en zelfs weinig knokken op geteekend, en geene zenuwen of aderen. Het algemeen beloop van 't ligchaam alleen vertoont zich, en dan nog op

{==22==} {>>pagina-aanduiding<<}
eene slecht uitgekozene wijze. Alles is regt,’ enz. Ongevoelig veranderden wij, bij het overschrijven, de spelling naar de thans gebruikelijke.
Deze klip der ongelijkheid van stijl, waartegen ook fenelon in den Telemachus meermalen gestooten heeft, schijnt aan het zoogenoemd poëtisch proza onvermijdelijk eigen. Wij zeggen echter met den Schrijver: ‘Het zou ons leed doen, indien fenelon zijnen Telemachus’ - en voegen er bij, indien perponcher zijnen Jozef - ‘niet geschreven had.’
Achter het eerste zoo wel als tweede stukje zijn eenige zedekundige Mengelingen, die met het werk zelve niets gemeen hebben, doch die de Schrijver zekerlijk op geene andere plaats voegzaam wist aan te brengen.




Bijdragen tot de Geschiedenis der Natuurkunde bij de Ouden; in zes Voorlezingen, gehouden in de Maatschappij Felix Meritis, door Johannes Pieter van Cappelle. Met Platen. Te Haarlem, bij F. Bohn. 1815. In gr. 8vo. 152 Bl. f 1-16-:

Zoo zeer men de verdiensten der Ouden in fraaije letteren, bijzonder in de welsprekendheid en geschiedkunde, genegen is te erkennen, zoo weinig heeft men gewoonlijk op met hunne natuurkundige kennis. Dit vooroordeel heeft zoo lang het veld behouden, omdat men zoo ten uiterste zeldzaam de beoefening der fraaije letteren en die der natuurkunde in dezelfde handen ziet slagen. Te grooter waarde verkrijgen hierdoor de schriften van den Heer van cappelle, die zich op beide vakken met een' even gelukkigen uitslag toelegt, waarvan de voor ons liggende Verhandelingen een nieuw bewijs opleveren. De beide eersten zijn reeds voorlang in het Mengelwerk aan onze Lezers medegedeeld; wij zullen er dus niet bij stilstaan, en ons alleen tot de vier overigen bepalen. De eerste van dezelve handelt over de kennis, welke de Ouden aangaande de eigen-
{==23==} {>>pagina-aanduiding<<}
schappen der lucht gehad hebben, in zoo verre dezelve namelijk op proefondervindingen steunde. Hieruit blijkt, dat hero van Alexandrië hare stoffelijkheid en ijlheid zeer duidelijk heeft ingezien en bewezen; dat aristoteles eenig begrip van hare zwaarte gehad heeft, enz. Tevens geeft van cappelle hier eene zeer vernuftige verdediging van den stelregel der Ouden, dat de natuur alle ijdel vliedt, waaruit zij die verschijnselen verklaren, welke wij doorgaans aan de veerkracht en persing der lucht toeschrijven. De Schrijver toont hier aan, dat deze stelregel niet uit de lucht gegrepen, maar inderdaad uit waarnemingen en proeven is opgemaakt, en dat zij er eene meesterlijke toepassing op de dagelijks voorkomende natuurverschijnselen van wisten te maken. Ondertusschen komt het ons toch voor, dat deze stelling het onvolledige van der Ouden natuurkennis niet onduidelijk aan den dag legt; daar zij, bij gebrek van
vergelijkingspunten, een te overhaast besluit namen, en, uit een gering getal gelijksoortige verschijnselen, eene gevolgtrekking tot het geheel, eene algemeene natuurwet, opmaakten. - Van de derde Verhandeling is de vierde een gevolg; bevattende de beschrijving van eenige werktuigen, door de Ouden uitgevonden, en op de eigenschappen der lucht gegrond. Hero en deszelfs leermeester ctezipius, beiden Grieken van Alexandrië, verschijnen hier op den voorgrond, en met genoegen leest men, welke vorderingen reeds toen het menschelijk vernuft had gemaakt in de aanwending der natuurkrachten tot zijn gebruik. Deze beide Verhandelingen maken een geheel uit, en zijn juist geschikt om die verwaten proefnemers beschaamd te maken, die den Grieken en Romeinen alle kennis en ervaring in de proefondervindelijke natuurkunde willen ontzeggen. - De vijfde Verhandeling maakt ons bekend met het leven en de verdiensten eener geleerde Alexandrijnsche Vrouwe, hypatia genaamd, welke aan de beroemde school van die stad nieuwen luister heeft bijge zet. Zij levert een

{==24==} {>>pagina-aanduiding<<}
voorbeeld, hoe verre ook hare sekse, of liever, hoe verre eene vrouw, in daartoe gunstige omstandigheden geplaatst, het in wijsgeerige en natuurkundige wetenschap brengen kan. Hare voortreffelijkheid, als geleerde, was zoo groot, en werd, daar zij met vele beminnenswaardige hoedanigheden vergezeld ging, zoo algemeen erkend, dat men haar aan 't hoofd der Alexandrijnsche school stelde. Doch het einde harer glansrijke loopbaan was treurig: zij stierf, een slagtoffer van de lagen der geestelijken. - Het Grieksche vuur maakt het onderwerp der laatste Voorlezing uit, over welks uitvinding, waarschijnlijke zamenstelling, en gebruik, onze geleerde Schrijver een kort geschiedkundig overzigt levert, zonder in nadere overwegingen te treden, of dit stuk zoo zeer eenig nieuw licht bij te zetten; 't welk ook minder het oogmerk dezer Voorlezing schijnt geweest te zijn.
Wij twijfelen geenszins, of onze Lezers zullen, na het lezen dezer, ook ten aanzien van stijl en taal, uitmuntend geschrevene Verhandelingen, met ons verlangen, dat de Schrijver, te midden zijner nieuwe loopbane, voortga, de natuur- en letterkunde met zulke belangrijke bijdragen te verrijken.





Vaderlandsche Uitboezemingen, door Mr. W. Bilderdijk en Vrouwe K.W. Bilderdijk. Te Leyden, bij L. Herdingh en Zoon. 1815. In gr. 8vo. XII en 177 Bl. f 1-16-:

Het was ligtelijk te voorzien, dat de rijke en onuitputbare dichtader van bilderdijk en zijne begaafde Gade bij de groote gebeurtenissen van onze dagen met opbruisende kracht zoude stroomen. Wij ontvangen van deze beroemde kunst-, echt- en lotgenooten thans niet minder dan 28 dichtstukken, van onderscheidene grootte, soort, strekking en waarde; doch alle aan de gelukkige omstandigheden van onzen tijd, en een groot aantal aan de glorierijke Zomermaand van 1815, hun aanwezen verschuldigd, Beperkt binnen de enge grenzen eener

{==25==} {>>pagina-aanduiding<<}
gewone aankondiging, is het ons niet mogelijk, den inhoud en de kunstwaardije der verschillende gedichten eenigermate te doen kennen. Wij zullen dus weinig meer kunnen doen, dan de onderwerpen der voornaamste stukken op te geven. Na eene korte, doch keurige opdragt aan den Koning, van bilderdijk, wordt deze fraaije bundel geopend met een' Lentezang van Vrouwe k.w. bilderdijk, bepaaldelijk gewijd aan de Lente van 1814, welke beschouwd wordt, als voor den Nederlander, die vrede en rust herboren en zich van het dwangjuk ontslagen zag, bijzonder gezegend. Het stuk heeft veel schilderachtigs, vele zeer fraaije partijen. Tot eene proeve van den allerliefsten dichttrant dezer verdienstelijke Vrouw, moge het volgende couplet strekken:

Geen' wreevlen dwingland meer ten spot, 
Bestemde de Almacht-zelve ons lot, 
En stelde in willems hand den onverbreekbren scepter. 
Verbroederd en vereend van zin, 
Verbindt ons onderlinge min, 
Geen onvreê bruischt in 't hart, geen wreevlig zuchtjen repter. 
Geen oude vete of haat Bestaat, 
Nu aller hart eenstemmig slaat. 

Misschien zoude men eene aanmerking kunnen maken op de te groote uitvoerigheid; eene eigenschap, welke meer stukken van Mevrouw bilderdijk hebben, en waardoor wel eens (vooral in Lierzangen) de kracht verloren gaat, en de belangstelling niet genoeg wordt gaande gehouden. Op bladz. 5, reg. 3, kan 't niet op Nederland, maar moet noodwendig op grond slaan, een woord dat mannelijk is. Bladz. 6 lezen wij, bij herhaling, juicht, knielt, in plaats van juich, kniel. Bladz. 11 wordt op throon gerijmd door throon. Zoo zijn er meer kleine vlekken in, welke mishagen. De uitdrukking: schuchtre maagdelijn, klinkt ons wat Germaansch in het oor, en die van God der Nederlanden wat Israëlitisch.
Nederland hersteld. Een zeer schoon stuk, vol van dichterlijke vinding, en in de gewone krachttaal van bilderdijk. De Bloedhond, schoon stevig en stout, beviel ons niet. Men leest hier bijna van niets dan bloed. De schilderingen, overeenkomstig met het beeld, zijn, naar ons gevoelen, nu

{==26==} {>>pagina-aanduiding<<}
en dan onkiesch, somtijds walgelijk. Zoo lezen wij:

Thands gaat het op een nieuw? aan 't kelen. 
 
't Is lang, dat hij naar 't bloed versmachtte 
Dat steeds zijn kaken heeft bespoeld, 
Naar moedwil en verscheuring trachtte 
Die 't helgl
{== afbeelding 	==} {>>afbeelding<<}
    
daâmend hart verkoelt. 

De aangevallenen worden onder het beeld van lammeren voorgesteld. De Dichter vraagt:

Onnoozlen! waant gij hem te blinden? 
Hij kent u (uw) smaaklijk bloed, en wol; 

(Is de wol ook al smakelijk?)

Geen klaauw of tanden tot verslinden; 
Geen wolvenhart, van vraatzucht dol. 

(Wij betuigen dit niet te verstaan.)

Geen brave kan met woeste beulen, 
Wien 't bloed van muil en nagels vloeit, enz. 

Het doel van den Heer bilderdijk, om afgrijzen voor den Dwingeland te verwekken, wordt niet bereikt door soortgelijke verzen, daar de geede smaak geene walgelijke beelden in de poëzij duldt. Welk een onbegrijpelijk onderscheid is er tusschen dezen Bloedhond en des Dichters Minotaurus, dat wij voor een meesterstuk houden van kracht en stoutheid! Een even groot meesterstuk is het volgende: Aan de verbonden Volken. De hooge toon, welke hier heerscht, is bilderdijk alleen eigen. Hier werpt hij den geheelen gloed van zijn dichtvuur op den kop des Tirans. Het stuk is kort; maar er is alles in vereenigd, wat taal en kunst vermag, om 's Dichters verontwaardiging en woede uit te storten. Wij bezitten al een groot aantal verschrikkelijke afbeeldingen van napoleon; maar het is (voor zoo verre ons bekend is) nog niemand gelukt, hem in zulk eene afschuwelijk zwarte, meer dan Duivelen-gedaante te schilderen. Trouwens, wij kennen ook geen' Dichter, die er zoo toe in staat en zoo verre in het kunstmatig vloeken gevorderd is, als bilderdijk. Men oordeele uit het slot van deze stoute Ode:

{==27==} {>>pagina-aanduiding<<}


Mijn zangdrift, hoe! gij zwijmt? - Wat zet uw' ijver palen? 
Heeft dan de krachtigste aller talen 
Geen' uitdruk, sterk genoeg, te baat? 
Moet me, in mijn hoogste vuur, 't bestemplend vloekwoord falen, 
Om d'afschuw van mijn ziel, om 't duivlenbeeld te malen, 
Van die in Helschen aart de Hel te boven gaat! 
ô Waar mijn gorgel staal, om wraak en vloek te schreeuwen, 
Mijn borst, een koopren klok die aarde en zee doorklonk, 
Verdoofde zij 't gebrul van de Abissijnsche leeuwen; 
Dat de onmensch, op haar kreet, door 't splijtend aardrijk zonk 
 
Mijn hand kan, moet het zijn den wagen 
Van Lucifer, door 't zwerk gedragen 
Doen raatlen door het oor: den donder, op zijn hoofd 
Gebroken, klaatren doen terwijl hij 't brein doorklooft; 
Maar, andermaal dien kar in zegepraal bestijgen, 
En die hem nederbonsde, in nieuwe vlucht bekrijgen, 
Dit, Hemel! is te veel. Dit wist geen Englentong 
Te melden, sints ze uw' naam het heuchlijk hallel zong! 
Hier beeft de schepping; hier dreigt de aardbol uit zijn harren 
Te spatten, om zich-zelv' in 't grondloos onbestaan 
Te werpen; en de morgenstarren 
Verliezen 't evenwicht, en zuizien op heur baan. - 
Dit gaat Uw kroon te na, ô Godlijk Alvermogen, 
Vertoon u, daal, barst uit, en stort' hij anderwerf! 
ô Laat mij dees triomf op 's afgronds macht beoogen, 
En 'k offer u mijn' dank, en smelt van vreugde, en sterf! 

Dezelfde geestdrift blaakt in het stuk: De Franschen; doch wij denken, dat het opwekken van een' eeuwigen haat tegen eene geheele Natie minder zal behagen, dan het vloeken op den Aartsgeweldenaar. Van dit allezins stout en krachtig stuk mede een staal, tot een blijk van bilderdijk's hooge kunst zoo wel, als denkwijze:

Neen, 't is geen Dwingland slechts, die op hun hoofden trappelt, 
En op hun schoudren zweeft, en in hun borst gebiedt, 
Zich kroonen zet op 't hoofd, met warelden geappeld, 
Met bliksemen gepunt; het is dat monster niet. 

{==28==} {>>pagina-aanduiding<<}

Neen, 't zijn des booswichts vloekverwanten, 
't Is heel dat duivlennest, dat in zijn dolheid deelt, - 
Hem koestert met het hart, zijn moordbanier durft planten; - 
't Is 't Godverwaten volk, tot 's aardrijks vloek geteeld; - 
't Godlastrend Helgebroed! daar 't in den eedbreuk dartelt, 
Door schuiflende addrentong zoo gruwbaar als door 't hart; 
Dat, in zijn schandlijk juk, van helsche vreugdstuip spartelt; - 
't Is dit, dat God en de aard tot hun verdelging sart! 
Verdelging? - Ja, zij is gezworen! 
Hun naam verga van de aard met 's aardrijks heerschappij! 
Europa, zoo die naam blijft ritslen door uw ooren, 
Is 't aardrijk steeds ten roof, en niets op aarde vrij. 

Napoleon en de Franschen, van Mevrouw bilderdijk. Hier verheft zich de Dichteres mede door billijke drift en verontwaardiging. Doch gelijk zij, (wier stuk te veel in de schaduw van het naastvoorgaande staat) in deze soort van poëzij, haren Echtgenoot slechts op eenen afstand kan volgen, zoo legt zij ook zachter gevoelens ten aanzien van het Fransche volk aan den dag. Bilderdijk wil het ganschelijk van den aardbodem verdelgd hebben; Mevrouw bepaalt zich alleen tot de schuldigen:

En al wie met u (napoleon) heult, zal in uw val vergaan! 

Opwekking, van Mevrouw bilderdijk. Met kracht en gevoel gedicht.
De Koninklijke Weezen. Een middelmatig vers, voornamelijk gerigt aan de Hertogin van angoulême, waarvan Mevrouw bilderdijk zingt:

Bleek als marmer 
Vielt gij het beeld te voet, het kruisbeeld van d'Ontsermer; 
En badt Hem bijstand af die folter leed en dood, 
En, wie ons vloekt en hoont, te zegenen gebood! 
Hij sloeg uw deugden gâ met Godlijk welbehagen, 
En schonk uw ziel de kracht om zoo veel smarts te dragen! 
Geen traantjen? in uw oog, geen zuchtjen? uit uw borst, 
Verweet een boetend volk 't mishandlen van hun Vorst! 
Uw christelijk gemoed was allen hoon vergeten, 
En toonde voor hun trouw hun teedren dank te weten. 


{==29==} {>>pagina-aanduiding<<}

Naar ons oordeel is dit stuk niet wel geplaatst onder vaderlandsche, dat is Nederlandsche, uitboezemingen. Ook zouden wij den lof, aan deze Vorstin gegeven, niet gaarne onderschrijven. Wij beklagen de ongelukkige, maar beklagen mede de zoo jammerlijk vervolgde Protestanten, en houden niet van eene vrouw, vooral niet van eene Vorstin, die, steeds van een' drom priesteren omgeven, voor het licht der verdraagzaamheid de oogen sluit, en door bijgeloof en dweeperij op een aantal domme, zoogenaamde, zuivere Koningt, gezinden zoekt te werken.
Echt vaderlandsch, meer gepast en ook hartelijker is het volgende gedicht: Ter Geboortefeest van onzen Koning, tôen souvereinen Vorst. Hier treffen wij die zachte en kiesche trekken aan, welke het penseel van onze beroemde Dichteres eigen zijn. Hoe keurig is niet het volgende:

Is niet in t Vorstlijk hoofdsieraad 
De parel die het schittrendst staat, 
Het traantjen dat de dankbren weenen? 
Waar Vorstendeugd haar wellen doet, 
Siert zij de kroon met schooner gloed 
Dan 't vuur van Indus flonkersteenen. 

De Dichteres schijnt veel op te hebben met traantjes en zuchtjes. Wij houden niet van dat diminueren in soortgelijke verzen. Waarom hier niet liever:

De stille traan, dien dankbren weenen? 

Dan had Mevrouw ook niet tegen het geslacht behoeven te zondigen.
Veel minder beviel ons de volgende zang, op het Geboortefeest van 's Lands souvereine Vorstin. Onder de 22 coupletten zijn er slechts vier, die regtstreeks op de Vorstin toepasselijk zijn. Het meeste is variatie van het thema; Onze ellende onder de Fransche dwingelandij - ons geluk onder Oranje. Nu, dit is zeer wel en zelfs keurig bewerkt: maar in een' feestzang, ter eere van eene Vrouw, die door zoo vele deugden uitblinkt, en op zichzelve zoo waardig is bezongen te worden, hadden wij liever de politieke omstandigheden niet gemengd en het elders zoo vaak behandelde thema niet gebruikt gezien.

{==30==} {>>pagina-aanduiding<<}

Thans komen wij tot stukken, gewijd aan de roemrijke, Nederland en geheel Europa eeuwig heilige, Zomermaand van 1815. De Overwinning op de Fransche Legermagt, is een allertreffelijkst gedicht van bilderdijk, dat wij voor het schoonste van den ganschen bundel houden. Wij kunnen er, uit gebrek aan ruimte, niet meer van zeggen, dan dat het heerlijk onderwerp, waaraan ieder echt vaderlandsche zanger zijne krachten behoorde te beproeven, hier bezongen wordt op eene wijze, onzen grooten Dichter waardig; en dit zegt, zonder twijfel, zeer veel. De regels:

Geen druppel (bloeds) die niet wenscht te stroomen, 
Om 't Helsche vloeknest in te toomen, 

moeten wij, om meer dan ééne reden, afkeuren. Hoe! kan de druppel wenschen? en kan de druppel een nest in toon houden?
Hetzelfde onderwerp wordt door Mevrouw behandeld - wel minder krachtig, minder verheven, minder wegslepend, maar ook in een' geheel anderen trant. Beide dichtstukken hebben hunne afzonderlijke verdiensten, en kunnen niet vergeleken worden. Dat van bilderdijk is meesterlijk. Dat van zijne Gade is lager gestemd en uitvoeriger, ja, misschien, al te uitvoerig in de détails. Het heeft echter zeer schoone en roerende partijen, en doet de vereischte werking.
Oranjes Wond. Een keurig stuk van bilderdijk. Eenige uitdrukkingen (zoo wel als die over hetzelfde onderwerp in de zoo even geprezene Ode: De Overwinning op de Fransche Legermagt) komen ons te overdreven en daardoor minder krachtig voor.
Ons voldoet daarom meer het volgende: Smart bij Vreugd, van Vrouwe bilderdijk, waarin hetzelfde onderwerp wordt behandeld. Hier spreekt het zachte, teedere gevoel van eene moeder. Het geheel is uit het hart gevloeid, zonder mangel aan kunstschoon te hebben.
Ook de Opwekking aan de Nederlandsche Vrouwen doet het hart van Mevrouw bilderdijk eer aan. Wie leest niet met genoegen, met innige deelneming:

Komt, thands de stapels neêrgesmeten 
Van Grootvaârs nagelaten goed; 
Tot donzig pluksel uitgereten, 
Ter stelping van het heldenbloed! 

{==31==} {>>pagina-aanduiding<<}

'k Benij u thands, wien 't mag gebeuren, 
Te grijpen uit een rijke kas, 
Als of bij 't vluchtig windselscheuren 
Het duizendste het eerste was. 

Men treft hier enkele fellen aan, welke wij aan overhaasting toeschrijven. De eerste regel luidt:

Welaan, de koffers opgesloten! 

Wij meenen, dat dit het tegengestelde aanduidt van hetgeen de Dichteres bedoelt. Althans wij gelooven niet, dat men voor ontsluiten, of opensluiten, opsluiten kan zeggen. Soortgelijke stukjes verpoozen den Lezer, op eene aangename wijze, die wel eens door het herhaalde en verschrikkelijke vloeken op den Dwingeland en de Franschen eenigzins vermoeid wordt. De Bijschriften van bilderdijk zijn meestal fraai en keurig.
Lang vloeije nog beider heerlijke dichtader!

Karakterschets en kort Overzigt der Regeringswijze van Alexander den I, Keizer van Rusland. Naar het Hoogduitsch van J.D.F. Rumpf. Te Zutphen, bij H.C.A. Thieme. 1815. In gr. 8vo. 196 Bl. f 1-16-:

Er is sedert eenigen tijd zeer veel gezegd, geschreven en gezongen tot lof van Keizer alexander. Geen wonder; hij was het hoofd en de grondlegger van het groote Volkenverbond, dat Europa verloste. Maar, de lof van Vorsten, van veroveraars en weldoeners, is teffens, billijk, verdacht. Het ontbreekt ook niet aan twijfelaars, aan bedillers en veroordeelaars des grooten mans. Wij moeten hun hunne bedilling, hun oordeel laten. Doch, wie twijfelt, of alexander veel gedaan hebbe, dat hem als een man van welgeplaatst gevoel, als een voortreffelijk Monarch, en als een vader zijner talrijke onderdanen kenmerkt, dien noodigen wij om dit stuk te lezen. Het is waar, hetzelve is bijna eer inden toon der lofrede, dan in dien der geschiedenis geschreven; doch de toegezwaaide lof berust op - neen, bestaat in daadzaken, in echte staatsstukken en brieven, die 's mans nederi-
{==32==} {>>pagina-aanduiding<<}
ge, menschelijke, godvruchtige denkwijze, maar vooral zijne werkzaamheid tot verligting van het juk der dienstbaarheid, verbetering van wet en orde, bevordering van welvaart en geluk, aanmoediging van wetenschap en kunst, in zijne uitgebreide staten, op eene onweersprekelijke wijze staven.
De inleiding bevat eene opsomming en korte vermelding des levens van Ruslands grootste Vorsten, van den aanvang af: wladimir I, jaroslaw I, iwan I en II, peter I, catharina II. - Alexander moet hun begonnen werk voltooijen. - Zijne zorgvuldige opvoeding door catharina, jeugd en huwelijk. Zijne gevoelens, denkbeelden, werkzaamheden na de beklimming van eenen trood, dien men meent, dat de grootmoeder slechts door sprakeloosheid belet wierd, hem reeds vóór zijn' vader te doen bezitten. Eene menigte van maatregelen ter verbetering van het staatswezen, enz. enz. De verheffing van de magt des rijks naar buiten. Zijne betrekkingen en onderhandelingen met andere staten, inzonderheid Frankrijk. Gebeurtenissen en daden tot in 1815, en den geheelen afloop des Vrede-krijgs.
Dit is het zeer algemeen overzigt van dit kort overzigt, waarin de karakterschets, of van zelve ligt opgesloten, of bij gelegenheid wordt ontwikkeld. Het spreekt van zelve, dat het ons, als ongevoelig, ook het Russische rijk, zoo als het voorheen was, en nu is, ten aanzien van magt, regering, verlichting enz., eenigzins doet kennen.
Hoe belangrijk, dus, dit zeer welgeschrevene en welvertaalde werkje zij, behoeft geen betoog. - Hetzelve pronkt met eene afbeelding, ten voeten uit, van den voortreffelijken Monarch, dien men echter - wij zagen hem van nabij en op ons gemak - hier veel te kort heeft gedaan. Hij is een waarlijk schoon man, met al de zachte achtbaarheid op het gelaat van een' vader veler volken.





I. Brief, inhoudende eenige onpartijdige Aanmerkingen op eene Memorie, onlangs in het licht verschenen, onder den titel: Staat der Nederlandsche Oost-Indische Bezittingen, onder het bestuur van den Gouverneur-Generaal H.W. Daendels, Ridder, Luitenant-Generaal, enz. enz. in den (de) jaren 1808-1811. In 's Gravenhage, bij J. Allart. 1815. In gr. 8vo. 79 Bl. en 30 Bl. Bijlagen f 1-10-:

{==33==} {>>pagina-aanduiding<<}


II. Java: zijnde een kort overzigt van deszelfs waardij en handel, met betrekking tot Nederland: in antwoord aan den Schrijver der Aanmerkingen op het nieuw ingevoerd Stelsel op dat Eiland. Door H.D. Campagne. In 's Gravenhage en te Amsterdam, bij de Gebroeders van Cleef. 1815. In gr. 8vo. 124 Bl. f 1-:-:

Er is geen boek zoo slecht, dat niet eenig goeds bevat; zoo zulks het geval met dit geschrift zij, zullen wij ons voldaan achten: zoo nederig vangt de Schrijver van No. II zijn voorberigt aan. Het is den Recensent, intusschen, bij het doorbladeren van dit Overzigt, voorgekomen, dat hetzelve niet slechts eenig goeds, maar zeer vele wetenswaardige zaken behelst, welke door anderen, die over deze stof geschreven hebben, zoo al niet over 't hoofd gezien, dan toch uit een ander oogpunt beschouwd werden.
Het oogmerk van den Schrijver is, den indruk, welke hij vreest, dat welligt door den Brief, in No. I vermeld, tot vermindering van belangstelling in het bezit van Java en verdere aanhoorige Oostindische bezittingen, mogt voortgebragt zijn, uit te wisschen, en alzoo de inrigtingen, welke de Heer daendels, als Gouverneur Generaal van Java, in den korten tijd van bestuur, aldaar heeft ingevoerd, te verdedigen tegen de bedenkingen, welke daaromtrent in de gezegde Aanmerkingen voorkomen; zonder nogtans, gelijk de Heer campagne een en andermaal zegt, de maatregelen, door den Generaal daendels in 't werk gesteld, om tot een beter bestuur te geraken, goed te keuren. Wij zijn het volkomen eens met den Schrijver, en konden ons nevens hem, inderdaad, niet genoeg verwonderen, dat, gelijk wij bl. 9 lezen, ‘juist in het tijdstip, dat er in Tessel eene expeditie gereed ligt, om naar Java te zeilen - juist in een tijdperk, waarin de Nederlandsche Koophandel, na zoo vele jaren van druk en verguizing, met nieuwen moed zich wil ontwikkelen; en de geest des handels van al wat verlicht denkt, vooral ten aanzien van Java, hoog gespannen is; en ook onze goede wijze Koning, door alle mogelijke middelen, dien edelen geest des werkzamen Nederlanders krachtdadig ondersteunt - dat juist, in zulk een oogenblik, een ongenoemd Schrijver te voorschijn treedt, om te bewijzen,

{==34==} {>>pagina-aanduiding<<}
dat Java nimmer aan het Moederland eenige pecuniéle voordeelen geven kan.’ Wij vragen met den Heer campagne: ‘Moet dit geenen nadeeligen indruk maken op de werkzaamheden dier kundige en eerlijke mannen, die, met het vertrouwen van den Vorst vereerd, geheel andere gedachten van Java voeden? Is dat zijn Vaderland waarlijk nuttig zijn?’
Het doel van den Schrijver is dus allezins loffelijk. En hij betoogt de groote aangelegenheid van Java voor het Moederland, en wel ingevolge de, door den Gouverneur Generaal daendels ingevoerde, orde van zaken, door aanwijzing 1o. van den vruchtbaren grond van dat Eiland met betrekking tot Nederland; 2o. van het geenszins overtreffende der voormalige inrigtingen boven de later genomene maatregelen, en 3o. van Java's gunstige ligging voor den koophandel van Indië in het algemeen, van haven tot haven.
De Rec. wil zijne krachten niet beproeven, om van dit drieledig vertoog een uittreksel te leveren; hij betuigt, dat dit hem nog al eenige moeite zou kosten, en omdat dit onderwerp zeer zaakrijk behandeld is, en omdat de Schrijver eene hem bijzonder eigene wijze van beschouwen heeft. Misschien zal men bevinden, dat deze en gene bedenking juist niet op de regte plaats is bijgebragt, of dat deze en gene uitweiding en aanhaling wel konden achterwege gebleven zijn; doch men zal het zich, voorzeker, niet beklagen, alle de hier voorkomende bedenkingen en aanhalingen gelezen te hebben. De Heer campagne heeft, naar ons inzien, den Schrijver der Aanmerkingen, dien hij wel met den inwendigen staat van Java bekend, maar met de eerste beginselen van Koophandelkunde te regt onbekend oordeelt, volkomen wederlegd, en de groote aangelegenheid van dat Eiland voor het Moederland bewezen, en dat wel zoo duidelijk en op zulke duchtige gronden, dat, indien, na al het merkwaardige geschrijf, hetwelk, sedert de laatste twintig jaren, Java betreffende, in het licht gekomen is, de bovengemelde Aanmerkingen, schoon zij niets dan opgewarmden kost bevatten, nogtans bij sommige bevooroordeelde beminnaars van den ouden zuurdeesem der Oostindische Compagnie eenigen bijval mogten gevonden hebben, deze nu als voor altijd vernietigd mag gehouden worden. - Wij kunnen voorts den Heere campagne den lof niet onthouden, van den Schrijver der Aanmer-
{==35==} {>>pagina-aanduiding<<}
kingen, op eene zeer bescheidene wijze, in deszelfs algeheele naaktheid uitgekleed, d.i. hem in zijne diepe onwetendheid, aangaande al wat Koophandel betreft, voorgesteld te hebben. Deze zal het misschien - ten zij hij gansch phlegmatiek zij, en dit hopen wij van zijnentwege - wel wat sterk om te verduwen vinden; maar waarlijk, hij had zich ook, na vooraf zijne meening wegens
Java in het breede voorgesteld en aangedrongen te hebben, moeten wachten, dat men hem op het einde van zijnen Brief, bl. 78, niet op zulk eene eigene tegenspraak had kunnen betrappen, als hem, op bl. 115 van dit Overzigt, wordt onder het oog gebragt. Te dier plaatse toch worden dezes Briefschrijvers eigene woorden, zeer klemmend, maar tevens zeer bescheiden, aangehaald en ontvouwd, om deszelfs eigen gevoelen wegens de weinige waardij of nutteloosheid van Java te wederleggen!
Na den Heere campagne onzen dank betuigd te hebben, dat hij aan deze zaak, zoo als het ons voorkomt, de laatste hand gelegd heeft, gelieve hij het ons ten goede te houden, dat wij twee aanmerkingen maken. De eerste betreft zekere door hem gemaakte gissing; de andere geldt den Heer daendels.
Men weet, dat de Engelschen, in het bezit van Java gekomen, de koffijboomen, aldaar, tijdens het bestuur van den Gouverneur Generaal daendels, aangeplant, vernield hebben. Hieruit had de Schrijver der meergemelde Aanmerkingen kunnen goedvinden af te leiden, dat Java voor de koffijteek ongeschikt was! Deze gevolgtrekking vinden wij door den Heer campagne, op bl. 23, wel weersproken; doch wij vinden ons aldaar tevens met zekere beschroomdheid geleid tot de gissing, dat, daar de Java-koffij bij voorkeur in Duitschland zeer gewild is, en de Duitscher, door een lang gemis van deze, welligt aan andere soorten van koffij, welke de Engelsche markt oplevert, zou gewennen, de bovengenoemde vernieling eigenbatig en met opzet zou gepleegd zijn, om ons alzoo van het voordeel van dezen handeltak op Duitschland te versteken. Hetgene wij te dezen aanzien hebben aan te merken, betreft niet zoo zeer de zaak zelve - de gissing komt ons alles behalve verwerpelijk voor - als wel de huivering, waarmede zij ons wordt te kennen gegeven; terwijl de Schrijver, bl. 77, op dit belangrijk punt teruggekomen, zich aldaar met wat meer openhartigheid, dan

{==36==} {>>pagina-aanduiding<<}
te voren, over deze zaak uitdrukt. Dit hinderde ons eenigermate; want wij kunnen geene reden vinden, waarom er zwarigheid zou gemaakt worden, om de zaken bij haren regten naam te noemen. De aanmerking, daarentegen, op bl. 68, wegens de dolle plannen van napoleon, die den Engelschen handel door sluiting van het vaste land wilde vernietigen, (die dwaas!) en denzelven daardoor juist tot eene nooit bereikte hoogte heeft opgevoerd, en van de noodzakelijke vermindering diens boven 't natuurlijke peil gerezenen handels, bij eenen algemeenen Vrede van eenige duurzaamheid, is zeer juist, en uit den aard der zaken niet alleen, maar zelfs reeds uit de ondervinding bewijsbaar. Reeds klagen de Engelschen, (zie den Courier van 6 Jan. 1816) dat de Vrede hun eene ramp is. God bevestige die ramp voor Eeuwen!
Hetgene wij in dit Overzigt, betreffende Java's gewezen Gouverneur Generaal daendels, hebben aan te merken, ziet op de herhaalde voorbehoudingen des Schrijvers ten aanzien van de middelen, welke door dien Gouverneur, tot invoering der nieuwe orde van zaken aldaar, zouden zijn gebezigd geworden. Zoo vinden wij op bl. 8: ‘Schoon wij de maatregelen, door den Generaal daendels in 't werk gesteld, om tot een beter bestuur te geraken, geenszins goedkeuren, gelooven wij toch voor ons, dat de uitwerkselen dier maatregelen, in de gevolgen beschouwd, heilzaam zullen wezen.’ Op bl. 53 leest men: ‘Schoon wij de wijze, waarop die maatregelen (die van den Heer daendels) zijn ingevoerd, niet gaarne voor de onze zouden aannemen, kunnen echter de uitwerkselen daarvan niet anders dan van goed gevolg wezen.’ En misschien op meer andere plaatsen. Wij kunnen niet ontveinzen, dat deze voorbehoudingen ons stootten in eenen Schrijver, die zijn betoog wegens de aangelegenheid van Java grootdeels bouwt op de heilzame gevolgen van daendels maatregelen, vooral, daar wij noch de maatregelen van den Heer daendels, noch andere, die dan beter zouden geweest zijn, vonden opgegeven, behalve in één geval, en hierover zullen wij nader spreken.
Men zou welligt, geheel ten onregte, den Heer campagne verdenken van eene te gereede dienstvaardigheid, om hulde te bewijzen aan den nijd en wrok van sommigen, die, schoon zij de heilrijke vruchten van de, door den Heer

{==37==} {>>pagina-aanduiding<<}
daendels ingevoerde, orde van zaken niet kunnen loochenen, en die zelfs, om redenen, openlijk door anderen willen geroemd hebben, deze vruchten echter noch zelve vermelden, noch door anderen willen vermeld hebben, zonder bijvoeging van het zoogenaamde bedenkelijke wegens de gebezigde middelen; maar men kan ten minste vragen, hoe de Heer daendels die orde van zaken met mogelijkheid zou hebben kunnen daarstellen, wanneer hij geene andere middelen had durven wagen, dan die door anderen met zoo weinig vrucht beproefd waren? Moest de Heer daendels het bij nuttelooze klagten gelaten hebben, gelijk zoo vele andere Gouverneurs vóór hem gedaan hadden, en waarvan onder andere de Heer wiese, bl. 11, ten voorbeelde wordt opgegeven? Ja gewisselijk, dan zou ook het gevolg even hetzelfde geweest, en de toestand der zaken op den ouden verkeerden en nadeeligen voet gebleven zijn. De Schrijver noemt den Heer daendels een man, die een eigendunkelijk karakter en volstandigen wil bezit; ook wij noemen hem een man van eenen vast beraden en besloten geest, om zich door geene zwarigheden, gelijk gewone menschen, te laten afschrikken; en wij meenen, dat er zulk een man volstrekt vereischt werd, om eene nieuwe orde van zaken daar te stellen, ondanks de tegenkantingen van alle die menschen, wier medewerking noodig was om aan de zaak haar volkomen beslag te geven, doch wier eigenbelang vorderde om bij het oude te blijven. Dit heeft de Heer daendels gedaan, en wel op zoodanige wijze, dat zij zelfs, die het meest door zijne maatregelen leden, eindigden met hem toe te juichen.
Dat het groote ontwerp van Java's hervorming, zoo verre de Heer daendels hetzelve tot stand gebragt heeft, en waarvoor zelfs zijn in het duister werkende bediller hem geenen lof weigeren kan, niet wel tot stand te brengen was, zonder dat er hier of daar op dezen of genen te werk gestelden maatregel iets te zeggen valt, zijn wij zeer ver af van te willen tegenspreken. Wij gelooven, dat de Gouverneur Generaal meermalen met cicero, in voltaire's Rome sauvée, gezegd heeft en zeggen moest:

Le devoir le plus saint, la loi la plus chérie, 
C'est d'oublier la loi, pour sauver la Patrie. 
 
't Is soms een heilge wet en pligt voor 't reinst geweten, 
Tot 's Vaderlands behoud de wetten te vergeten. 


{==38==} {>>pagina-aanduiding<<}

Om verkeerde toepassingen voor te komen, en ons in geene verdenking te brengen, als waren wij voorstanders van eene te ruime zedeleer, zeggen wij, dat wij geenszins onder de zoodanigen behooren, die meenen, dat er wel iet kwaads mag gedaan worden, wanneer daaruit iet goeds kan voortkomen. Doch wij hebben geleerd wél te onderscheiden, ten einde wij leeren zouden wél te oordeelen. Wij beweren, dat geene omstandigheden vrijheid tot het doen van kwaad geven; maar wij houden staande, dat verschillende omstandigheden eene verschillende behandeling van dezelfde zaak vorderen. Zoo zouden wij, b.v., hem, die dwaas genoeg was, om thans, middelerwijl napoleon zich op St. Helena bevindt, en wij onder het bestuur leven van eenen Koning, die, naarmate Hij van meer nabij wordt gadegeslagen, des te meer eerbiedige vereering waardig is, eens vive l'Empereur riep, na hem al de formaliteiten, welke de regtspleging voorschrijft, te hebben doen ondergaan, voor een jaar of twee in het dolhuis willen geplaatst hebben; terwijl wij hem, die zulks geroepen had op 30 November 1813, toen oranje den voet op den vaderlandschen grond zettede, of toen napoleon in Junij 1815 met een geducht leger aanrukte, onmiddellijk, zonder form van proces, tot de galg zouden verwezen hebben. - Misschien komt deze bedenking niet te pas; want misschien was iets van dien aard geenszins het geval, waarin zich daendels wel eens bevond. Maar, welke waren dan toch de maatregelen van dien Gouverneur Generaal? Door bij herhaling te schrijven, dat men, schoon men derzelver gevolgen voordeelig acht, zich nogtans wel wachten zal van die maatregelen goed te keuren, verwekt men natuurlijk het denkbeeld van, wij weten niet welke, verschrikkelijke maatregelen. Maar, heeft dan de Schrijver van dit Overzigt geenen van die maatregelen genoemd, noch iets, 't welk, naar zijn oordeel,
beter zou geweest zijn, opgegeven? Ja, Lezer! Gij vindt van ééne beschikking van den Heer daendels, als verkeerd, melding gemaakt. Zij komt voor op bl. 96, en wel na eenen aanhef, wiens lezing ons beven deed, als meenende, dat wij nu de ijsselijkste dingen zouden vernemen! ‘Wij hebben gezegd,’ zoo begint de zinsnede, die wij bedoelen, ‘wij hebben gezegd de waarheid te zullen doen spreken: het is dan ook pligt, om hier openlijk te verklaren, dat de maatregelen, door den Heer daen-
{==39==} {>>pagina-aanduiding<<}
dels ten aanzien van de rijst daargesteld, noch met het Charter van 1803, noch met de belangen van Java, en nog veel minder met de beginselen van vrijheid en verbetering van het lot van den gemeenen Javaan overeen te brengen zijn.’ Wat verwacht men na zulk eenen aanhef al niet! En wat vindt men? Men vindt door den Schrijver erkend, dat het lot van den Javaan door daendels verbeterd is; de Lezer wete ook, dat dit lot vóór het bestuur van daendels deerniswaardig was. Men vindt erkend, dat de Javaan, ingevolge de maatregelen van daendels, na aan zijne verpligtingen voldaan te hebben, over het meerdere van zijner handen arbeid beschikken, en de Cooijang-rijst tegen 17 Rds. aan het Gouvernement leveren kon; de Lezer wete, dat, volgens de verklaring van den Heer campagne, deze prijs genoegzaam de helft meer was, dan hij gewoon was voorheen te ontvangen. Maar, wat vindt men dan wegens dezen maatregel van daendels afgekeurd? Dit, dat het den Javaan, onder het bestuur van daendels, wanneer hij bij Particulieren eens meer dan 17 Rds. konde maken, niet vrijstond, onbepaald over de vruchten van zijnen arbeid
te beschikken, vermits de uitvoer van rijst alleen voor het Gouvernement openstond en den Particulieren verboden was. Dit verbod wil de Heer campagne opgeheven, en een' iegelijk eenen vrijen handel toegestaan hebben. Wij hadden wel gewenscht, dat de Heer campagne hier, hetgene daendels, in zijnen Staat der Nederl. Oostindische Bezittingen, wegens den toestand en de denkwijze der Javanen, bl. 104 en volg., geschreven heeft, oplettend overwogen en nagedacht, en hetzelve, had hij daartoe kans gezien, wederlegd had. Het is vooralsnog dat wij twijfelen, of een eensklaps toegestane vrije handel zelfs voor den Javaan wel wenschelijk zou wezen. Maar, hetgene de Heer campagne wil, eens toegestaan zijnde, is het dan zeker, dat de Javaan al de vruchten van den arbeid zijner handen genieten zou? Dat het gemakkelijk valt, te berispen; doch dat het moeijelijk is, maatregelen aan de hand te geven, welke aan geene zwarigheden onderhevig zijn, heeft campagne juist te dezer plaatse doen blijken. Immers, ten aanzien van zijnen voorgestelden maatregel, schrijft hij uitdrukkelijk, bl. 97: ‘Hier bestaat echter eene zwarigheid. De Javaan is geen Hollandsche boer. Zoo er nu door eene vereeniging van opkoo-
{==40==} {>>pagina-aanduiding<<}
pers hem eens geen gelds genoeg voor zijne koopwaren geboden wierd; hoe dan? zijne koopwaren weder terug naar huis voeren, zou moeijelijk wezen.’
Schoon wij meenen, dat de Heer campagne dit had behooren te doen, zoo gelooven wij nogtans niet, dat hij gedacht heeft aan hetgene, staande het verblijf van den Gouverneur Generaal daendels op Java, aldaar plaats had, en meermalen plaats kan hebben; wij vertrouwen anders, dat hij, bij de, door hem bijgebragte, zwarigheid tegen zijnen maatregel, nog eene andere, die nog wezenlijker is, gevoegd, en ons alzoo ook dit nog in zijn Overzigt zou hebben doen lezen: Ook kan ik niet ontveinzen, dat de Javaan, zonder den maatregel van daendels, van al de vruchten zijnes arbeids zou ontzet zijn, zoo dikwijls de oorlog allen uitvoer van producten van Java hoogst gevaarlijk, en eene dadelijke insluiting van dat Eiland dien volstrekt onmogelijk maakt.
Wij herhalen hetgene wij boven gezegd hebben, dat de meermalen voorkomende voorbehoudingen wegens de maatregelen van daendels ons gestooten hebben; doch wij prijzen echter het lezen van het Overzigt van den schranderen campagne, als vele wetenswaardige zaken bevattende, met nadruk aan.
Daar wij, van de twee aan het hoofd van dit Artikel genoemde werken, dat over Java niet konden beoordeelen, zonder tevens ons gevoelen over den Brief des Aanmerkers te zeggen, zoo kunnen wij ons omtrent dezen thans zeer bekorten.
Het is althans niet edelmoedig, dat deze Aanmerkingen juist op denzelfden dag, en niet eer, in den Boekhandel kwamen, waarop de gewezen Gouverneur Generaal van Neêrlands Indië, thans tot Opperbevelhebber op de Kust van Guinea aangesteld, derwaarts moest onder zeil gaan, en dus geene gelegenheid had, zich te verdedigen. Zijne Memorie heeft toch reeds lang genoeg het licht gezien, om daarop vroeger 100 bladzijden druks te doen verschijnen!
Het doel des Schrijvers is: 1o. kortelijk te ontvouwen de grondslagen van het voormalig bestuur in Indië, met betrekking tot Java; en, na eenige ongegronde beschuldigingen daartegen wederlegd te hebben, 2o. aan te toonen, dat de oorzaken der geringe inkomsten van het Gouvernement aldaar geenszins voortvloeiden uit de wijze van bestuur, maar uit omstandigheden, daarvan onafhankelijk; 3o. dat de inkomsten,

{==41==} {>>pagina-aanduiding<<}
tijdens het bestuur van den Heer daendels, in betrekking tot de uitgaven beschouwd, de voormalige niet overtroffen, en dat het systhema, destijds ingevoerd, geene andere dan schadelijke resultaten hebben kon; en 4o. dat de uitbreiding van culture tot dien graad, als in dat werk opgegeven wordt, meer te hopen dan te voorzien is; terwijl, met zoodanige uitbreidingen, het voormalig bestuur den lande veel voordeeliger, en den Javanen aangenamer zoude zijn geweest.
Het komt ons voor, dat dit geheele stuk eenen man tot Schrijver heeft, geheelenal doordrongen met het oude stelsel der Compagnie, 't welk hij, uit sleur, of vooroordeel, of ontzag voor de oudheid, verdedigt, doch zeer gebrekkig verdedigt. De eenzijdigheid des Schrijvers blijkt reeds uit de gedurige aanhaling van het werk des Heeren van nederburgh, zonder van eenig ander geschrist over de Oostindiën, b.v. die der beide Heeren van hogendorp, te gewagen. En wat 's mans beginselen aangaat, deze zijn juist die kleingeestige, bekrompene, van alles, wat liberaal heet, afkeerige gronden, waarop, helaas! ons bestuur in de Indiën, tot schande van onzen naam, maar al te lang gerust heeft, en welke dan ook die wrange vruchten gedragen hebben, die de Natie reeds vóór den jongsten Engelschen Oorlog bezuren moest, welke eerst de zwakheid der O.I. Maatschappij, van dit reuzenbeeld met leemen voeten, door hare plotselinge instorting heeft doen blijken. Neen! het is geene verfoeijelijke Machiavellistische Staatkunde, van Vorsten tegen Vorsten aan te hitsen, of (zoo als de Schrijver het zachter noemt) te gebruiken, (bl. 12, 13.); het is geene bedriegelijke behandeling, geen eeuwige argwaan, (die ons deze Briefschrijver aanprijst) welke den eerbiedwaardigen Nederlandschen Staat kunnen doen bloeijen. Het rondborstige parcere subjectis, et debellare superbos, moet daar ook onze rol zijn; en verga de Bevelhebber, die er Hollands naam door bedrog en verraad op nieuw wilde doen vloeken!
Nog slechts ééne aanmerking. Dat iemand, die zich zoo wél in het stelsel eener zuiver baatzuchtige staatkunde bedreven toont, goedhartig genoeg is, om het bedrijf der Engelschen, in het vernielen der Koffijplantaadjen, door daendels aangelegd, voor eene daad te houden, die ten beste des Eilands zou gediend hebben, (eens Eilands, waarvan de teruggave wel te voorzien was) is ons onbegrijpelijk.





{==42==} {>>pagina-aanduiding<<}

De laatste drie Maanden van Napoleon's Staatkundig Leven, door Breton de la Martinière. Naar den derden druk uit het Fransch vertaald. Te Amsterdam, bij Geysbeek en Comp. 1815. In gr. 8vo. 114 Bl. f :-16-:

De Bataille van het Schoon Verbond, met den marsch en aanval der Franschen op de zuidelijke Nederlandsche Provintiën, en hunne daarop gevolgde ongehoorde vlugt. Met Plans en Kaarten, één Deel compleet. (!) Tweede Druk. Te Amsterdam, bij E. Maaskamp. In gr. 8vo. 63 Bl. In kleuren f 1-16-:

Twee stukjes over de eeuwig gedenkwaardige gebeurtenissen des jaars 1815. Het eerste is een van de tallooze brochures, daarover in Frankrijk uitgekomen, en onderscheidt zich door eenige medegedeelde bijzonderheden van belang uit de binnenlandsche gebeurtenissen van dat Rijk, 't welk den bitteren beker, dien het voor andere Volken zoo dikwerf had ingeschonken, dit jaar ten minste heeft moeten proeven. De daadzaken en bijzonderheden, hier te vinden, zijn: 1.) Eene welgeschrevene en niet onjuiste vergelijking tusschen marius en napoleon; 2.) over de Nationale Cocarde, waarin wordt aangetoond, dat dezelve reeds in buonaparte's laatste jaren bij het leger geheel was achter de bank geschoven, en wij tevens haren oorsprong vinden, als zijnde een geheimzinnig teeken der Republikeinsche drievuldigheid, Vrijheid, Gelijkheid en Broederschap; 3.) andere politieke bedriegerijen, (genoeg bekend): de Adel, is dezelve door buonaparte afgeschaft geworden? - integendeel, onder een' anderen vorm hersteld; 4.) Budget, of Finantiéle Wetten, (onder buonaparte's tweede bestuur): vele wetenswaardige bijzonderheden voor den Staatskenner vindt men hier; 5.) Veldtogt van 1815: meestal het bekende; doch twee zonderlinge opmerkingen: 1.) dat hortensia, onze ci-devant Koningin, haren stiefvader, schoonbroeder, en....... tot den spoedigen aanval had overgehaald door de volgende regels: Mijn zeer aangebeden! zult gij wachten tot zij vijf tegen één zijn? 2.) dat de overhaaste vlugt van napoleon naar Parijs
veroorzaakt zou wezen door de slechte tijdingen uit de Vendée.

{==43==} {>>pagina-aanduiding<<}
(Wij twijfelen zeer, of het geluid van 't Pruissisch kanon niet het meest tot die snelle beweging hebbe bijgedragen.) Deze aanmerking opent eigenlijk de laatste afdeeling, 6.) gedrag van de Kamer der Representanten, na den tweeden afstand van buonaparte; een hoofdstuk, voor de Franschen van belang, niet voor ons, welken het zeer onverschillig kan zijn, wat deze magtelooze Declamateurs, in de veertien dagen, die zij nog na den val huns Afgods met woorden mogten schermen, al dwaasheden te berde gebragt hebben. Voorts is dit stukje in 't algemeen niet kwaad geschreven, en ouderscheidt zich ook boven vele andere door gematigdheid.
No. 2 behelst volstrekt niets nieuws. Het is eene onbekookte, smakelooze Compilatie uit de onderscheidene Bulletins, somtijds in derzelver eigene woorden medegedeeld. Het berigt van den slag bij Quatre-Bras is zeer onvolledig; het zedige berigt van onzen Kroonprins, dat de vijand eenigermate teruggedreven is, wordt niet eens door het verslag van ney, die zich wel degelijk teruggeslagen erkent, aangevuld. Niets is zoo verward, als het berigt van den slag (op bl. 16) tegen de Pruisen bij Ligny. Driemaal wordt genoegzaam hetzelfde gezegd, (bl. 12, 14, 16.) Het getal der aanvallende Franschen, aan dien kant, wordt geschat op 130,000 man, (bl. 12, 14) tegen 80,000 Pruisen. Daar nu (volgens bl. 11) het geheele Fransche leger 150,000 man bedroeg, zouden slechts 20,000 man dier Natie bij Quatre-Bras moeten gestreden hebben; daar ney toch zelf erkent, dat hij drie divisien had. Van den slag bij Waterloo vindt men niets, dan hetgeen in alle nieuwspapieren gestaan heest, of het moest de nieuwe opmerking zijn, (bl. 45) dat de slaap der dooden vast is. De twee Plans schijnen goed, en zijn alzoo, nevens de Kaartjes enz., den prijs van het boekje alléén wel waardig.




Almanak tot Nut en Vergenoeging voor de onderscheidene Standen des Maatschappelijken Levens, voor 1816, door J.A. Uilkens, Lid van onderscheidene Genootschappen. Te Groningen, bij J. Oomkens. f :-5-8

Behalve het gewone, een narigt voor Zeevarenden op de Wester- en Ooster-Eemsen, en eene order op het varen van

{==44==} {>>pagina-aanduiding<<}
Schuiten en Wagens in Groningen en Vriesland, vindt men in dezen Almanak eene verscheidenheid van stukjes, over 't geheel beantwoordende aan doel en titel zoo wel, als aan den roem des Heeren uilkens, die het niet beneden zich rekende, ter bevordering van het nut des algemeens, denzelven voor zulk een boeksken te plaatsen. Wij zullen er dan nu ook maar alleen bijvoegen, dat, de meeste artikels inderdaad aardig of belangrijk en wel behandeld zijnde, dit jaarboekje van eenen beroemden man, thans Hoogleeraar, de geringe uitgave van 5½ st. dubbel waardig is - inzonderheid voor landlieden - allerbijzonderst voor Vriezen en Groningers. Maar het smart ons, dat de correctie zoo vele en grove blijken draagt van overhaasting, als b.v. bl. 31. (ook in den Inhoud) aangemengd voor aangewend; bl. 48. zeezurige regen voor gedurige of langdurige, enz. enz. enz. Het zal ons aangenaam zijn, zoo de goede opgang dezen verbeterden, schoonen Almanak in wezen houdt, en langs hoe meer volmaakt.

Nederlands Roem, Liefde en Hoop. Almanak voor 1816. Te Amsterdam, bij E. Maaskamp. f 1-10-:

Een allergelukkigste inval voorzeker, en niet min gelukkige uitdrukking van denzelven in den titel van dit Jaarboekje, dat ons 's Lands Roem en Liefde en Hoop, in een zevental meerendeels welgelijkende en weluitgevoerde Portretjes van ons doorluchtig Vorstenhuis, voor oogen stelt. Sommige der Bijschriften, alle van den begaafden M.W., hebben ons minder behaagd, dan die dezelfde hand, of liever hetzelfde warme vaderlandsche hart, onder de grootere Afbeeldingen heeft gesteld; en daarin juist vonden wij de eigenaardige reden en verschooning tevens van dit min gelukkig slagen. Dat op 's Konings Zuster beviel ons inzonderheid. - Deze Almanak, vertrouwen wij, kan onze aanbeveling wel ontberen.

Bundeltje van vier Gedichten, toegepast op de(n) pligt der Inwoners
    van ons dierbaar Vaderland, enz. Door J. Pronk, Nz., te Scheveningen. Ten voordeele van de armen (arme) Weduwen en We(e)zen, (door den storm van April 1815.) 's Hage. In gr. 8vo. 16 Bl.

Met dit stukje, ons onlangs eerst ter hand gesteld, zijn wij eenigzins verlegen. Om des Armen wille, zouden wij zoo gaarne, door eenige aanbeveling, het debiet willen bevorderen; maar, hetzelve van den kant der kunst beschouwende, weten wij ons gevoelen niet beter uit te drukken, dan met de woorden, Spr. XXVII:8.





{==45==} {>>pagina-aanduiding<<}

Boekbeschouwing.

Bijbel voor de Jeugd, door J.H. van der Palm. IIIde en IVde Stuk. Te Leyden, bij D. du Mortier en Zoon. In kl. 8vo. Te zamen 447 Bl. f 2-2-:

Wij voegen deze beide Stukken bij elkander, zoo wel omdat ons Letterkundig Tijdschrift omtrent het eerste wat achterlijk gebleven is, als ook uit hoofde der gelijkheid van derzelver inhoud, loopende zij beide over de geschiedenis der Aartsvaderen.
Zeer gepast is het eerste Hoofddeel van het derde Stuk. Het behelst meerendeels eene soort van inleiding tot deze geschiedenis, welker voorname oogmerk is, om de jeugdige lezers op het juiste standpunt te plaatsen, waaruit zij de Aartsvaders beschouwen moeten. Hun herdersleven wordt alhier met de eenvoudigste en tevens bevalligste kleuren naar waarheid afgeschilderd; en, schoon de Heer van der palm niet uitdrukkelijk te kennen geeft het groot onderscheid tusschen die aloude en edele herders en de tegenwoordige herders bij ons, is echter zijne geheele voordragt zoodanig ingerigt, dat de ongunstige indruk, welken het woord herders op sommige jonge lieden welligt zou kunnen maken, genoegzaam wordt tegengegaan.
De geschiedenis van Abraham wordt, van het tweede Hoofdstuk tot het zevende ingesloten, behandeld; en in dezelve doet de menschkundige Schrijver de grootheid en edelmoedigheid van Abraham, bij elke gelegenheid, behoorlijk uitkomen, zonder, evenwel, de zeer weinige en kleine vlekken in dit voorbeeldig-schoon karakter te ontveinzen.
In het zesde Hoofdstuk heeft ons bijzonder bevallen de wijze, waarop de ergernis, bij sommigen ontsproten uit het verhaal van Izaäk's offerande, wordt weggenomen. Zij komt ons overtuigend voor, niet alleen

{==46==} {>>pagina-aanduiding<<}
voor jeugdige, maar ook voor andere lezers, die voor den Bijbel eerbied hebben, en wien het om bevestiging in de waarheid te doen is.
Minder behagen schepten wij in 't geen wij hier en daar hebben aangetroffen in de beschouwing van Abraham's geschiedenis, als een tafereel der vriendschap met God. Hoe belangrijk ook dit oogpunt zijn moge, en hoe veel schoons het onzen geestrijken Schrijver hebbe opgeleverd, kunnen wij echter niet ontveinzen, dat het ons somtijds wat te sterk gedrukt en wat al te gekunsteld is voorgekomen. Gaarne erkennen en vereeren wij in Abraham den vriend van God, zoo als geen der oude Geloofshelden dien grootschen naam verdiende. Met dat al vinden wij geenen genoegzamen grond, om alhier aan vriendschap, in de sterkste beteekenis van dit woord, te denken, zoo als de Heer van der palm schijnt te doen, wanneer hij, bladz. 23, van de vriendschap tusschen hendrik den IV en sully spreekt, om daarmede aan te toonen, dat er tot de vriendschap niet altijd gelijkheid van stand vereischt wordt. Abraham was, voorzeker, de vriend van God, voor zoo ver, namelijk, het Opperwezen in dezen grooten man een bijzonder behagen en welgevallen betoonde, ja zelfs (om het zoo eens uit te drukken) gemeenzamer met hem omging, dan met een' der andere Aartsvaders. Doch, om uit dien hoofde alle de beproevingen, aan welke God hem onderwierp, als beproevingen van de trouw zijnes vriends te beschouwen en voor te dragen, en God, als 't ware, gelijk te stellen met een' vriend, die, in luister en vermogen ver boven den anderen verheven, de trouw van dezen wel eens, op allerlei wijze, op de proef stelt; zoodanig iets zouden wij, voor ons, niet verkiezen na te volgen, als zijnde, in ons oog, wat al te menschelijk van den Heer des Hemels en der Aarde gesproken. Ook weten wij niet, dat, ergens in den Bijbel, deze beproevingen uit dat bijzonder oogpunt worden voorgedragen, maar wel als gelegenheden, in welke God Abraham plaatste, om

{==47==} {>>pagina-aanduiding<<}
hem als een voorbeeld en vader der Geloovigen te doen voorkomen, en hem de grootheid van zijn geloof en vertrouwen te doen openbaren. Zelfs zien wij niet, dat Abraham ergens, meer dan een der andere Aartsvaders, het Opperwezen als zijnen vriend, zoo als wij dit woord in den bepaaldsten zin gewoon zijn te gebruiken, behandeld heeft, maar veeleer als het hoogste voorwerp zijner eerbiedige hulde, wiens bevelen voor hem eene wet waren, en aan wien hij, wat het hem ook kosten mogt, eene onbepaalde gehoorzaamheid verschuldigd was, ja voor wiens aangezigt hij, zelfs dan, wanneer hij zijn hart geheel en vertrouwelijk voor Hem opende en uitstortte, met het diepst ontzag zich verdemoedigde, als stof en asch zijnde; Gen. XVIII:23-32.
Voorts kunnen wij niet instemmen met de gedachte, welke de Heer van der palm op bl. 35 en 36 geuit heeft, over het stilzwijgen des Geschiedschrijvers, betreffende den aard der plagen, aan Farao en zijn huis overkomen, volgens Gen. XII:17. Waarin, zegt hij met regt, deze plagen bestaan hebben, wordt ons niet gemeld; en wat baat het, er na(ar) te gissen? Doch hij voegt er dit bij: Als een Geschiedschrijver iets opzettelijk verzwijgt, is het dwaas en onbescheiden, dat de lezer van zijn verhaal meer wil weten, dan hij goed of nuttig vond hem te zeggen. Liever beschouwen wij dit niet vermelden van den aard dier plagen als een blijk van die min naauwkeurige of min volledige wijze van verhalen, welke men bij de gewijde Geschiedschrijvers dikwijls heeft opgemerkt, zelfs daar, waar zij anders vrij uitvoerig zijn, en volgens welke de eene of andere bijzonderheid, zonder opzet, wordt overgeslagen, welke voor ons eenig belang kan schijnen te hebben. Zoo wordt, b.v., Gen. XX:3 en volg., niets vermeld van eenige ziekte of ongesteldheid in Abimelech's huis, ter plaatse, alwaar men bij meer geoefende Schrijvers het zou verwacht hebben; doch aan het slot van het geheele verhaal, vs. 17, wordt van genezing gesproken; en 't geen zelfs, in het

{==48==} {>>pagina-aanduiding<<}
volgende vs., van de plaag gemeld wordt, is niet volledig, dewijl het niets meldt van de kwaal, waarvan Abimelech genas.
Nog een paar kleine opmerkingen! Op bl. 54 staat: Gezegend zij Abram God den Allerhoogsten. Moet dit niet zijn, of is 't althans niet duidelijker, vooral voor de jeugd: Gezegend zij Abram bij of van God den Allerhoogsten? In onze gewone vertaling staat Gode. - Onze andere opmerking betreft het vermoeden, op bl. 141, dat men Gen. XXIV:50. Bethuël's huisvrouw in plaats van Bethuël zou moeten lezen. Niet, dat wij er iets tegen hebben; maar veeleer om deze vernuftige gissing zeer aan te prijzen. In de handschriften en oude vertalingen vindt men wel niets, om dezelve te staven. Doch daar het geheele verhaal schijnt aan te duiden, dat Bethuël reeds dood was, geeft dit grond genoeg voor eene zoodanige gissing: en dat er in zulke overoude schriften eenige fouten zijn ingeslopen, welke noch uit handschriften, noch uit oude vertalingen te verhelpen zijn, wie zal dat, tegenwoordig, ontkennen?
Wij gaan over tot de geschiedenis der overige Aartsvaderen, in de twee laatste Hoofddeelen van het derde en in het geheele vierde Stuk behandeld.
Volkomen stemmen wij met onzen scherpzinnigen Schrijver overeen, omtrent het karakter van Izaäk, als in geene vergelijking komende met dat van Abraham. Echter zouden wij van hem verschillen, wanneer hij beweert, bl. 166, dat Izaäk enkel van smaak en streeling der tong het grootste bewijs zijner vaderlijke genegenheid, de zegenspraak over zijnen zoon, hebbe doen afhangen. De zaak komt ons eenvoudig dus voor. Izaäk, in de gedachte zijnde, dat hij niet lang meer leven zou, en vreezende, dat hij, misschien, op het onverwachtst zou sterven, wilde den vaderlijken zegen, waarvan zoo veel afhing, ten spoedigste op den geliefden Ezau uitbrengen. Dit zegenen zou voor hem eene soort van plegtig feest zijn; een feest, hetwelk

{==49==} {>>pagina-aanduiding<<}
hij begeerde, dat zijn zoon zelf hem geven zou. Er moest dus een maaltijd wezen, door Ezau van het geliefkoosd wild, 't welk hij moest gaan schieten, toebereid. Dit zou een blijk zijn van kinderlijke liefde voor den goeden vader, 't welk deze met het grootste genoegen ontvangen zou, en waardoor hij, als 't ware, zich des te meer opgewekt zou gevoelen, om hem, bij het naderen van den dood, het uitstekendste blijk zijner wederliefde te geven. Hierin zien wij geene onbedachtzame handeling, maar wel eene aartsvaderlijke eenvoudigheid, naar de tegenwoordige denk- en handelwijze niet te beoordeelen, en eene verregaande vaderlijke genegenheid voor eenen zoon, welke niet van vooringenomenheid geheel vrij te pleiten, doch in eenen man als Izaäk zeer wel toe te geven is. - Ook verwonderden wij ons, dat van der palm, na zeer schoone aanmerkingen te hebben gemaakt over het overleg van Rebekka met Jakob, om den belangrijken zegen op dezen te doen uitbrengen, er ten slotte dit bijvoegt, bl. 168: Wij zien hieruit, dat wij dit gansche verhaal alleen moeten beschouwen, als voorbereiding tot verdere gewigtige gebeurtenissen, maar niet om aan dien zegen van Izaäk, het gevolg van bevredigden lust en smaak, bijzonder gewigt te hechten. Dit konden wij niet wel overeenbrengen met hetgeen kort te oren, bl. 165, met volle regt, was opgemerkt, dat zulk een zegen voor eene onfeilbare Godspraak gehouden werd.
Met voorbijgang van de lotgevallen van Jakob, welke zeer duidelijk, onderhoudend, en op eene voor de jeugd zeer leerzame wijze, worden voorgedragen, spoeden wij ons, om ons verslag niet al te breed te doen uitloopen, tot de gescbiedenis van Jozef, in het vierde Stuk. In de voordragt derzelve hadden wij veel, zeer veel van eenen van der palm verwacht; doch bekennen, met bijzonder genoegen, dat hij onze verwachting ver heeft overtroffen. - Zeer wel heeft hij den beminnenswaardigen jongeling verdedigd tegen de verdenking, alsof hij een verklikker zijner broederen

{==50==} {>>pagina-aanduiding<<}
geweest ware: en wat het verhalen zijner droomen betreft, hierover oordeelt hij ook naar waarheid, dat, namelijk, Jozef er zoo veel erg niet in zag; dat hij misschien wel weten wilde, wat anderen over deze merkwaardige droomen dachten, ja dat er misschien ook wel eenige jeugdige ijdelheid in het verhalen er van schuilde; doch dat, blijkens de uitkomst, het in het plan der Voorzienigheid lag, dat dezelve niet moesten geheim gehouden worden. O, hoe schoon, hoe aandoenlijk, hoe wegslepend, en hoe nuttig tevens, hoe stichtelijk voor de jeugd, is, bij onzen waardigen van der palm, het verhaal van Jozef's vertrek naar en komst bij zijne broederen, van hunne beraadslagingen tegen hem, van hunne nijdige en kwaadaardige behandeling omtrent hem, en van Jozef's aandoeningen en gevoelens onder alle deze zoo onverdiende, zoo wreede mishandelingen, en bij zijne aankomst als slaaf in Egypte!...,... Dan, wilden wij alle de bijzonderheden der bekende geschiedenis van Jozef doorloopen, en al het treffende, al het leerzame, dat uit dezelve in den meesterlijken en onnavolgbaren stijl van onzen Schrijver is opgeteekend, aanroeren, wij zouden veel verder uitweiden, dan ons bestek gedoogt. Lieve Jeugd! lees en herlees deze geschiedenis bij uwen Vriend van der palm met al die aandacht, welke zij zoo zeer verdient, en gij zult zoodanige gevoelens in u opwekken of versterken, die en uw tegenwoordige leeftijd versieren, en u vervolgens, in alle standen, in alle omstandigheden des levens, tot wezenlijk nut zullen kunnen verstrekken! - Wij kunnen, echter, niet nalaten, ter eere van den edelen Jozef, en ter eere zelfs van onzen dierbaren Bijbel, iederen lezer opmerkzaam te maken, vooreerst op de voldoende wijze, waarop de Hoogleeraar spreekt, op bl. 98 en eenige weinige volgende, over Jozef, die, in alle zijne grootheid in Egypte, geene moeite scheen te doen om iets van zijn vaderlijk huis te
weten, als zijnde waarschijnlijk wel begeerig naar berigten omtrent zijnen vader en jongsten broeder, maar nogtans niet

{==51==} {>>pagina-aanduiding<<}
zonder vrees en huivering om van zijne overige broeders misschien al te veel te hooren; voorts of door eene betamelijke voorzigtigheid afgeschrikt, om in geene verdenking te geraken, alsof hij met de zwervende Arabische horden, waarvoor men zijnen vader en broeders zou kunnen houden, en die in dien tijd vele invallen en strooperijen in Egypte schijnen gedaan te hebben, en dus met de vijanden des rijks heulde; of door groote beletselen wederhouden, indien men stelt, dat, gedurende al den tijd na Jozef's verheffing, de gemeenschap tusschen Egypte en Kanaän volstrekt was afgesneden; althans men heeft, volgens van der palm, des te minder reden om zich te verwonderen, Jozef zoo lang onkundig te zien aangaande het lot zijner familie, daar hij gewoon was, de gangen der Voorzienigheid, in alles, wat hem overkwam, met eerbied te volgen, en de uitkomst van dat hoog bestuur liever af te wachten, dan vooruit te loopen. - Ten andere merke men op, hoe de beproevingen van Jozef's broeders op de overtuigendste wijze geregtvaardigd worden in het 5de, 6de, 7de, en vooral in het 8ste Hoofdstuk, alwaar Jozef's handelwijze voorgedragen wordt als volmaakt natuurlijk, uitstekend wijs en voorzigtig, en niet minder liefderijk. Eindelijk is het zeer opmerkenswaardig, hoe, bl. 205-209, Jozef's handelwijze omtrent de Egyptenaren, die, door den honger gedreven, hunne akkers aan Farao als zijn grondeigendom, en zichzelven als zijne lijfeigenen verkochten, van alle hardheid volkomen vrijgepleit wordt, ja zelfs als eene daad van wijsheid en menschlievendheid wordt geregtvaardigd; dewijl het behoud van hun leven hun bij slot van rekening niet hooger te staan kwam dan op eene dubbele tiende voor het vervolg, eene matige landschatting in het vruchtbaar Egypte.
Ten besluite voegen wij eene enkele aanmerking hierbij over Jakob's voorspellingen, in Genes. XLIX vervat, in welker vertaling en korte uitlegging voor de jeugd wij den smaakvollen Dichter gaarne erkennen.

{==52==} {>>pagina-aanduiding<<}
Dezelve betreft de beroemde voorspelling in het 10de vs., door hem aldus vertolkt: de schepter wijkt van Juda niet, noch de bevelstaf van zijne legervanen, tot dat de rust der eere daar is! Dan buigen zich de stammen voor hem. ‘Bij de inneming van Kanaän,’ zegt hij hierop, ‘moest Juda het bevel voeren, en den staf der heerschappij niet nederleggen, tot dat er eene eervolle rust, na de verovering des lands, zou gekomen zijn.’ Veel zouden wij en over deze beroemde plaats en over de opvatting van den Hooggel. Schrijver kunnen zeggen. Wij, voor ons, gelooven, dat, hoe men dan ook het woord Schilo opvatte, het op meer dan éene wijze dien doorluchtigen persoon beduiden kan, dien wij Messias noemen; en wij blijven bij het oude gevoelen, volgens 't welk deze alhier bedoeld wordt. Het laatste gedeelte, door ons uit van der palm's vertaling aangevoerd, doet er ons niet aan twijfelen. Wij gelooven het te moeten vertalen: En hem zullen de volken hulde doen, namelijk als hunnen vorst en opperheer. Men kan over deze vertaling raadplegen e. scheidius op green's dichtstukken uit het O.V., bl. 68, 69. Doch, daar onze Schrijver geen zweem van den Messias in deze voorspelling ziet, had hij, onzes bedunkens, zijne jeugdige lezers, waarvan sommigen, waarschijnlijk, zeer vreemd hebben opgezien bij 's mans opvatting, wel met korte woorden, al ware 't onder aan de bladzijde, kunnen zeggen, dat hij om taalkundige redenen van het oude gevoelen was afgegaan, en ook wel onzen geleerden muntinghe kunnen aanhalen, die hem hoofdzakelijk in die opvatting is voorgegaan, in zijne Geschiedenis der Menschheid naar den Bijbel, IIde Deel, bl. 143, en in de Aanmerk. bl. 108-110.





{==53==} {>>pagina-aanduiding<<}

Zestal van Leerredenen, over de elf eerste verzen van het twaalfde hoofdstuk van Paulus tweeden Brief aan de Korinthers, waarmede Paulus Bosveld, in leven rustend Predikant te Dordrecht, zijn gewoon openbaar dienstwerk besloten heeft. Te Dordrecht, bij P. van Braam en A. Blussé en Zoon. 1815. In gr. 8vo. 116 Bl. f 1-:-:

De naam van den geleerden en godvruchtigen man, die zoo eenen geruimen tijd der Hervormde Kerke ten sieraad was, en de melding, dat deze Leerredenen de laatste geweest zijn, die hij voor de Gemeente hield, maken zeker iedere verdere aanprijzing overtollig. Voegen wij hier nu nog het verzoek bij, om den op den titel vermelden moeijelijken en gewigtigen tekst, waarover deze Leerredenen loopen, opmerkzaam in te zien; en ook het berigt, dat over deze stoffe vooraf eene Verhandeling door den waardigen bosveld (naar het schijnt voor de pers) was bewerkt, maar dat men aan de uitgave dezer opstellen, als zijnde van de laatste hand des overledenen, de voorkeuze gaf; dan weten wij waarlijk niet, wat wij, ter uitlokking van den leeslust van het godsdienstig Publiek, meer zouden kunnen zeggen. Of kan het noodig zijn te melden, dat wij hier, gelijk in ieder geschrift van dezen man, overvloedige trekken zien van schrandere uitlegkunde, edelmoedige godgeleerdheid, rein gevoel van zedelijkheid, en uitnemende geschiktheid zoo wel als ijverige poging om nut te doen? - Wij bepalen ons dan eeniglijk, ter dankbare verlevendiging van 's mans aandenken bij de vele vrienden en hoogachters zijner uitgegevene werken, tot het mededeelen van het slot der laatste Leerrede, met welke hij zijn predikambt nederleide:
‘Ik zeg alle deze dingen slechts bij verkorting, Geliefden! omdat ik de aandoenlijke gedachte geen oogen-
{==54==} {>>pagina-aanduiding<<}
blik van mij verwijderen kan, dat ik nu de laatste maal tot u spreek, in de hoedanigheid van eenen, u gewoonlijk bedienenden Leeraar; en omdat ik genoodzaakt ben, in die hoedanigheid mijn afscheid te nemen; terwijl mijn Opvolger zich ook heden gereed maakt om tot u over te komen.
Het zal nog maar weinige menschen heugen, dat ik in de maand Maart in het jaar 1756, als een jongeling, op dezen zelfden predikstoel, mijne Beproevingspredikatie deed, waarop de aanzienlijke Ambachtsheer van Brandwijk en Gijbeland mij met de Predikantsplaats in zijne heerlijkheid begunstigde; waar ik ook den 11 Julij 1756, en dus voor meer dan 46 jaren, door eenen uwer uitgediende Leeraren bevestigd werd. En het zal nu, te Kersmis, 28 jaren zijn, dat ik, door eene bijzondere bestelling der Voorzienigheid, van Oud-Alblas, waar ik omtrent 4 jaren het Evangelie predikte, in deze Gemeente beroepen werd, in welke ik den 26 Maart 1775 bevestigd ben, door eenen uwer Leeraren, die ook nu al, voor eenigen tijd, zijne rust genomen heeft.
Onder dit alles heb ik nu den ouderdom van meer dan 70 jaren bereikt; en ik zoude gaarne nog eenigen tijd in den dienst volhard hebben, doch eene opkomende kortademigheid maakte, al eenigen tijd, mij sommige deelen van mijnen dienst onmogelijk. Eene onlangs daarbij gekomen smertelijke bezoeking noodzaakte mij geheel, mijn Emeritusschap te verzoeken, 't welk mij dan ook op de loffelijkste wijze is toegestaan; en waarvoor ik hier mijne dankbaarheid openlijk betuige, zoo aan het Departementaal Bestuur, als aan dezer Stads Regering.
Zoo ben ik dan nu aan het einde van mijne loopbane gekomen; en in dit ontzaggelijk tijdstip zal ik mijzelven niet prijzen, maar ootmoedig erkennen, dat ik mijn werk, niet dan onder vele zwakheden en gebreken, volbragt heb. Dit alleen durf ik zeggen, dat ik mijnen tijd en arbeid het meeste befteed heb, om de H. Schriften met de zuiverste waarheidsliefde te onderzoe-
{==55==} {>>pagina-aanduiding<<}
ken, en de Gemeente in derzelver waren zin te onderwijzen, bijna het geheele O. en N. Verbond met haar doorwandelende.
Waren er, die, uit deze of gene onregtmatige beginsels, bestendig geweigerd hebben, mijn onderwijs bij te wonen, ik heb hen altijd zeer beklaagd, en beklaag hen nog: want wien hebben zij daardoor benadeeld?
Nu ga ik dit mijn werk staken, Geliefden! doch daarom neem ik geen volkomen afscheid van ulieden. Ik hoop de dagen, die God mij nog verleent, onder ulieden door te brengen, en de gezegende vruchten te zien, welke uwe voortreffelijke Leeraars, door Christus genade, voor hunnen Heer, nog onder u zullen inoogsten. Mag het mij gebeuren, nu of dan, nog eens een woord tot ulieden te spreken, of met mijne pen eenig onderrigt in het verstand der H. Schrift te geven, het zal eene toegift zijn der zoo menigvuldige zegeningen, als de Goddelijke genade aan mij, in een' zoo langen levensloop, verleend heeft.
Ik kan echter van mijn gewoon openbaar onderwijs niet afscheiden, zonder u, mijne dierbare Gemeente van Dordrecht, te danken voor de bewijzen van achting en vertrouwen, die ik van u ontvangen heb. Uw belang zal mij altoos dierbaar zijn. De God en Vader van onzen Heer Jezus Christus geve,’ enz.




Handleiding bij het gebruik van A. Brink's Eenvoudig Onderwijs in den Godsdienst verkort. Door Is. Prins, Predikant te Lange- en Korte-Zwaag, beroepen te Oudbeijerland. Te Leeuwarden, bij J.W. Brouwer. 1815. In kl. 8vo. 88 Bl. f :-7-:

De catechiseerboekjes van den voortreffelijken brink worden thans bij het Gereformeerd Kerkgenootschap zeer druk gebruikt; en de opsteller zelf heeft voor onderwijzer en leerling verder gezorgd door de uitgave

{==56==} {>>pagina-aanduiding<<}
van zijne Handleiding voor mijne Leerlingen, en nog een ander werkje, 's mans Eenvoudig Onderwijs in den Godsdienst meer gemakkelijk gemaakt. Een aantal Leeraren verkiezen intusschen hunne kweekelingen, aan brink's Eenvoudig Onderwijs in den Godsdienst verkort, te houden; onder dezen is ook de steller van deze beöordeeling, voor zoo ver hij zich bij sommige catechisatiën van den arbeid van brink bedient, niet alleenn omdat hij, hetgeen van buiten geleerd wordt, bijzonder kort verlangt, maar ook omdat hij, bij een Socratisch gesprek met zijne leerlingen, zijn gevoelen en zijne denkbeelden liefst zelf ontwikkelt, en niet gaarne door een grooter vraagboek hierin gebonden is. De Eerw. prins gebruikt ook het verkorte boekje; van de uitbreidingen van brink zelf komt hem de eerstgenoemde te uitvoerig voor, en de andere te weinig geschikt naar die verkorting. Intusschen hebben zijne kweekelingen, en te nunner voorbereiding, en tot herinnering, eene aanwijzing noodig; deze geeft hun dit zijn boekje, en wel voor iedere vraag, en zeer gemakkelijk aangewezen. Voor de leerlingen van prins, zoo in de Gemeente, die hij verliet, als in die, waar hij nu arbeidt, is hetzelve buiten twijfel een alleraangenaamst geschenk. Slechts zeldzaam heeft hij eenig nieuw denkbeeld ingevoegd; hij houdt zich aan het vraagboekje als tekst; anders, zegt hij, dwaalt men in algemeenheden om, en de meestal niet zeer kundige leerling raakt geheel verward. De uitgave van deze zijne Handleiding kan ook elders goede diensten doen; en wij denken, dat menig Leeraar gaarne zal zien, dat zijne discipelen dezelve te hunner voorbereiding druk gebruiken; het is ook voor hem maar een oogenblik werks, die telkens eens in te zien. Dit
laatste zou voor ons, wanneer wij merkten dat onze leerlingen dit deden, toch noodig zijn; want, hoezeer wel zeer veel (gelijk natuurlijk is) ons van zeive zou voorkomen, is er toch ook nog al het een en ander, waar wij in den loop en de leiding van het gesprek zouden afwijken; en de

{==57==} {>>pagina-aanduiding<<}
alzoo wel voorbereide leerling zou, buiten zijne schuld, dan wel minder voldoen. De behoeften van onderwijzer en leerling zijn zeer verschillende; en het is niet onwaarschijnlijk, dat dit werkje van den Eerw. prins aan sommigen onzer Ambtsbroederen voor hun catechiseren zeer aangenaam en wezenlijk nuttig is. Wij voor ons zouden al ons genoegen in het onderwijs verliezen, indien wij aan brink als tekst en aan prins als uitlegger ons moesten binden. Wij volgen, bij ons onderwijs in den Godsdienst, bij sommige leerlingen dit, bij anderen een geheel ander leerboek, als leiddraad; het boekje geest ons de punten slechts aan, die wij bespreken, en (wij ontveinzen het niet) het boekje zelve, indien het maar ordelijk is, wordt ons hoe langer hoe meer al vrij onverschillig; aan eens anders uitbreiding hebben wij vooral weinig, en wij denken, dat ook eene uitbreiding, door ons zelve opgesteld, onzen leerling maar weinig dienst zou doen. Waarheid blijft wel altijd dezelfde, schriftuurtekst wel schriftuurtekst, (maar wij en de leerling hebben hier doorgaans overvloedige keuze;) dan de wijze, waarop wij de waarheid voelbaar maken, verschilt nagenoeg ieder catechiseeruur en voor iederen leerling. Vraagt men ons, of wij op die wijze kundige lidmaten vormen? zoo moeten wij zeggen: dit is, helaas! somwijlen ellendig genoeg. Evenwel, wij hebben er van tijd tot tijd, die wij durven monsteren; en, wat de overigen betreft, dan gaat het toch zoo al, gelijk wij vreezen, overal. Een vraagboekje, en eene handleiding bij hetzelve, waaraan zich onderwijzer en discipel binden, is bijzonder goed om eenige figuur te maken bij den Broeder Ouderling, die de aanneming bijwoont; of ook wel in het publiek voor de Gemeente, gelijk nu zoo hier en daar op sommige plaatsen het geval wordt; maar den Godsdienst regt te verstaan en te gevoelen, is nog iet anders.
Hetgeen wij te dezer gelegenheid zeggen, is echter geenszins ter benadeeling van onzen Broeder prins of zijn werk; o neen! wij gelooven zelve, dat hij het met

{==58==} {>>pagina-aanduiding<<}
ons wel nagenoeg eens zal zijn, en vonden hier zeer voldoende wenken, waaruit wij opmaken, dat hij voor verstand en hart wel degelijk zorgen wil, en zeker ook niet te vreden is met eene uit het hoofd geleerde les; en wij willen ook niet hopen, dat ergens elders zijne Handleiding hiertoe zal misbruikt worden. Ware dit intusschen het geval, dit is zijne schuld niet; en, regtuit gezegd, daar wordt dan ook juist niet veel mede bedorven; denkelijk zelfs is het daar dan nog eene betere wijziging. - Het boekje kan alzoo door hem, wien het behoefte is, het zij Leeraar of kweekeling, met veel nut gebruikt worden.





Geschiedenis van het Duitsche Rijk, van deszelfs oorsprong tot aan deszelfs ondergang, door A. von Kotzebue. Uit het Hoogduitsch vertaald, door M. Stuart. Iste Deel. Te Amsterdam, bij R.J. Berntrop. 1815. In gr. 8vo. XVI en 429 Bl. f 3-12-:

Thalia en klio - deze voorheen onder het heilig negental wel de minst gemeenzame der Zusteren - schijnen in onze dagen, in haren ouderdom, de behoefte der toenadering te gevoelen. Reeds had de Zanggodin des Treurspels, de statige melpomene, zich in schiller vertrouwelijk met die der Geschiedenis verbonden; de Dichter van maria stuart en wallenstein werd ook de Geschiedschrijver der Nederlandsche beroerten en van den dertigjarigen Oorlog; thans vereenigt zich, in den vermaarden kotzebue, de vindingskracht tot het scheppen van huisselijke tooneelen met de oordeelskracht, die de lotgevallen der Staten behoorlijk onder een zelfgekozen oogpunt weet te rangschikken. Reeds was kotzebue in Duitschland door zijne Pruissische Geschiedenis vermaard geworden, toen hij besloot, ook die van het oude, eerwaardige, maar kort te voren ver-
{==59==} {>>pagina-aanduiding<<}
nietigde Duitsche Rijk te beschrijven. 't Is waar, hij erkent gereedelijk, dat door den arbeid zijner voorgangeren op dit veld niet veel meer ter nalezing is overgelaten; hij betuigt, deswege - daar hij niets eigenlijk nieuws kon mededeelen - ook geene aanhalingen onder zijn werk te plaatsen: maar hij wil toch den eeuwigen draad opvatten, die door de Geschiedenis loopt, en waaraan elke harer beschouwingen zich behoorde te hechten. Deze draad is het Regt. Hij erkent geene andere staatkunde voor Vorsten dan voor Volken, en spreekt het wee uit over elken onregtvaardigen Veroveraar. Uitmuntend beginsel zeker! Daarbij wilde hij aan zijne beschaafde landslieden, ook aan Vrouwen, de al te omslagtige lectuur der uitvoerige Duitsche Geschiedenissen besparen, door hun iets te leveren, 't geen
algemeen met genoegen gelezen kon worden. Wij behoeven niet te herinneren, dat, in zoo verre dit doel bij den oorspronkelijken Schrijver bereikt is, ook de overzetting het geenszins mist. Daarvoor staat ons de naam des Vertalers, een der bekwaamste Nederlandsche Schrijveren, borg. Maar, bij de bedaarde doorlezing van dit werk, is ons de toepassing van het op zichzelve uitmuntende beginsel des Schrijvers voorgekomen, aan meer dan ééne bedenking van gewigt onderhevig te zijn.
Gelijk een Regter verkeerd zou handelen, die, zonder eenige acht te slaan op de omstandigheden, welke eenige daad verzelden en wijzigden, het gestrengste vonnis der wet, op die daad in het ergste geval gesteld, wilde toepassen; zoo berispelijk is de Geschiedschrijver, die het (wel is waar altijd geldende) beginsel van Regt even zeer wil laten gelden, b.v. tegen eenen karel den grooten in de negende, en napoleon in de negentiende Eeuw. Hoe weinig gelegenheids had de eerste tot vorming en beschaving, tot verkrijging dier onmisbare kundigheden, welke alleen de ontwikkeling van dat denkbeeld in 's menschen ziel voltooijen kunnen! Of moet men alle Veroveraars, zonder onderscheid, in den ban doen? Dan veroordeele men ook

{==60==} {>>pagina-aanduiding<<}
eenen titus, eenen trajanus, eenen frederik den grooten, die toch in veel verlichter Eeuwen leefden! Berisping verdient altijd die zucht tot veroveren; maar men late daarom den mensch zijne overige waarde behouden. Het voegt den Geschiedschrijver, over de attila's, de gengiskan's, de tamerlan's, en andere geesels des menschdoms, die niets konden dan menschen vermoorden en steden verwoesten, haar vreesselijk wee uit te spreken; maar zij onderscheide alexander den lettervriend, den edelmoedigen vijand en beschaver van Azië, van den Veroveraar alexander; zij veroordeele karel den Wetgever, den vriend der wetenschappen, den vijand van den beeldendienst niet, om karel den wreeden vervolger der Saksers!
Eenzijdigheid tegen alles, wat de Geestelijkheid betreft of begunstigt, is een tweede kenschetsende trek van dit boek, die ons, in zulk eene mate, ook geenszins behaagt. Het is niet te ontkennen, en door de achtbaarste Geschiedschrijvers gestaafd, dat de Geestelijkheid, vooral die der kloosters, bij alle hare veelvuldige ondeugden en misdaden, nogtans ook, door de bebouwing des lands en het bewaren der oude Schrijvers, aan Europa de wezenlijkste diensten heeft betoond; gelijk kotzebue zelf, (bl. 86.) hoewel zeer flaauw, erkent, doch haar de verdienste van de bevordering des landbouws ontzegt; waartegen hij echter slechts bewijzen kan, (bl. 212.) dat de landbouw vóór haren tijd in Duitschland bekend was, 't geen nog weinig afdoet. Dat de Geestelijkheid ook veeltijds de heerschzucht der Grooten heeft in teugel gehouden door den Godsvrede, ja door het zoo gebrekkige Kanonieke Regt, (hetwelk in die wettelooze tijden toch altijd een Regt was) is mede onbetwistbaar. Daarom beviel ons de hartstogtelijke toon van den Schrijver niet. Doch hij gaat nog verder. ‘De verheven Christelijke Godsdienst verwerft zijnen belijders(ren) den hemel, maar op aarde verandert dezelve - zoo als het de Geschiedenis

{==61==} {>>pagina-aanduiding<<}
getuigt - in het wezenlijke niets.’ Zoo spreekt de Schrijver, (bl. 87.) waar hij van bonifacius gewaagt, en zijne twijfeling betuigt, of den Duitscheren niet een hooger aardsch geluk ware bescheiden geweest, in geval de heilige bosschen onaangeroerd waren gebleven. Wie, echter, in de negentiende Eeuw, allen invloed van den Christelijken Godsdienst op de aardsche belangen der menschen loochenen kan, verbeurt bijna zijn regt, om onder de Geschiedschrijvers geteld te worden. De Vertaler maakt daarop eene aanmerking, die ons nog te zwak is voorgekomen. Zoo zegt ook kotzebue, bl. 215, in den aanhef eener vergelijking tusschen karel en penn, dat de tegenoverstelling van hem met trajanus en antoninus geheel geen steek hield; dat de partijen te ongelijk waren; want ‘zij regeerden overbeschaafde Volkeren en waren Wijsgeeren; karel was slechts een - Christen. Welaan! zoo worde hem ook maar een Christen tegenover gesteld,’ enz. Hoe is het mogelijk, dat de achtingwaardige Vertaler dezen hatelijken, dommen, en voor negen-en-negentig honderdste der Europesche bevolking, welke de eer niet heeft, met den Heer kotzebue, Deïstische Wijsgeeren te zijn, beleedigenden trek niet of weggelaten, of, nog liever, naar verdienste heeft ten toon gesteld? Bovendien spreekt de man zich tegen; want op eene andere plaats houdt hij karel voor geen' Christen. Nog is de Schrijver te beslissend en stellig in eene Geschiedenis van Eeuwen, zoo moeijelijk te doorgronden bij gebrek aan goede en zekere bronnen, waar dus een toon van aarzeling wel zoo goed als een
meesterachtige zou gevoegd hebben.
Kotzebue kan geen goed hoegenaamd zien in de Vorsten, door hem veroordeeld; terwijl hij anderen, doch in zeer kleinen getale, hoogelijk verheft, en in hen onschuldig vindt, wat bij genen berispt wordt. Ten voorbeelde mogen Keizer ottode (zoo genaamde) groote en zijn vader hendrik (door kotzebue ook met dien bijnaam vereerd, welken hij zeker-
{==62==} {>>pagina-aanduiding<<}
lijk allezins waardig was) ons dienen. Waarom toch dien hendrik, die niet minder bijgeloovig schijnt geweest te zijn dan zijn zoon, den naam van den grooten gegeven, wanneer van den zoon, die dien bijnaam reeds droeg, gezegd wordt, (bl. 368.) ‘De geest des tijds moge gemeene zielen ontschuldigen; die voor groot wil doorgaan, moet zich boven denzelven verheffen.’ (Vergel. bl. 321.) Waarom dezen otto, niet min krijgshaftig en rondborstig dan zijn vader, die ook, gelijk hij, meestal verwerende Oorlogen voerde, zoo zeer verre beneden hem gesteld? Om zijne Italiaansche veldtogten? Maar deed hij die niet, juist naar Ridderlijke wijze, ter redding eener deerlijk mishandelde vrouwe, en ter straffe van twee monsters, het eene gekroond, het andere gemijterd? (bl. 345, 357.) Waarom eenen ontaarden zoon, ludolf, die tegen zijnen vader opstond, uit haat tegen dezen zoo sterk voorgesproken, hoezeer de redenen tot zijnen opstand (bl. 349.) beuzelachtig waren?
Men moet, derhalve, dit boek met behoedzaamheid lezen, en wel de daadzaken, maar niet de beöordeelingen aannemen, dan na rijp onderzoek. Wij zeggen dit echter geenszins, om de waarde dezes werks te verkleinen. Zelfs de overdrijving van eenen geest, die Veroveraars wraakt, is ons welkom; al te lang bezuurden wij hunne woede! Te meer toegevendheid, zelfs lof, verdient de Schrijver, wanneer wij bedenken, dat hij zijn werk in den jare 1811, het tijdstip van Europa's diepste, ongestoorde verdrukking, voltooide, en dat het niet ter perse mogt gelegd worden, omdat de slaven des nieuwen Westerschen Keizers zeiden: Charlemagne est le modèle de notre Empereur. Het is er echter verre af, dat wij de waarheid hiervan met den Heer kotzebue zouden erkennen; gelijk men boven reeds heeft kunnen opmerken. Europa in de achtste Eeuw, en Europa in de achttiende, - welk een onderscheid! Zeer te regt wordt nogtans veel afgedongen van den buitensporigen lof veler bewonderaars van

{==63==} {>>pagina-aanduiding<<}
karel, die zich niet schamen, de zedewet te zijnen behoeve te verloochenen, (bl. 201.)
De geschiedenis van dezen Veroveraar beslaat bijna een derde gedeelte des boeks, en wordt voorafgegaan door een beknopt verslag wegens de oude Duitschers en Franken. (Gaarne hadden wij ook iets meer over de verspreide volksstammen, de Anglen, Britsche Saksers, de Longobarden, Gepiden, Burgondiërs, enz. gelezen. Thans volgt het verhaal meer den ouden trant, die zich na de vijfde Eeuw alleen bij de Franken bepaalt.) Clovis, of chlodwig, en zijn heilloos nageslacht worden naar verdiensten ten toon gesteld. Na het uitvoerige artikel over karel den grooten volgt een hoofdstuk over lodewijk den vromen, wien men vrij wel regt doet. Omdat deze goede Vorst geen groot krijgsman, en daarbij niet geschikt was voor het beheer des onmetelijken Frankischen Rijks, verachten hem de Geschiedboekers van dien tijd, en bestempelen zijne verrigtingen met de verachtelijkste namen. Hij was te goed omtrent zijne zonen. De regering dier aterlingen en hunner zwakke naneven, tot op den val van dit huis, worden te regt in één hoofdstuk, onder den naam van Ondergang der Karolingers, ineengedrongen. De algemeene toestand onder de Karolingers wordt in een afzonderlijk hoofdstuk beschouwd. Dit tafereel is zwart, zeer naar waarheid; doch bewijst niets tegen karel den grooten, die in zijnen tijd veel betere orde had weten te houden. Het achtste hoofdstuk behelst de regering van koenraad I van Franken, die, door den Sakser, otto den doorluchtigen, bij voorkeur boven zijn' eigen' zoon benoemd, die edele onbaatzuchtigheid beäntwoordt, door op zijne beurt aan otto's zoon,
hendrik, de Koninklijke waardigheid op te dragen. Van dezen hendrik is boven reeds gesproken, alsmede van otto I. De beide volgende otto's worden slechts kortelijk vermeld. Zij hadden te veel met Italië, Rome, en Grieksche zeden op. Snoode ondank-
{==64==} {>>pagina-aanduiding<<}
baarheid der Romeinen, (misschien werd otto III door hen vergeven) eene zware neêrlaag door de Grieken geleden, en hevige binnenlandsche twisten in Duitschland, waren het gevolg; en wij zijn het volkomen met kotzebue eens, dat de razende zucht der Duitsche Koningen naar Italië, de ijzeren kroon en den Keizer-titel, waaraan otto I door de omstandigheden gekomen was, aan Duitschland zelve onnoemelijke schade gedaan hebben. Vreesselijk was het bederf aan het Pauselijk Hof; doch beklom een gerbert, een wonder zijner Eeuwe, den stoel van petrus. Onder hendrik II, een' slaaf der priesters en monniken, klom verwarring en ellende ten top: Duitschland moest zich buigen voor Polen.
Tot zoo verre loopt dit Deel, eindigende dus genoegzaam met de tiende Eeuw, en het uitsterven van den Saksischen Koningsstam.
Na zoo vele aanmerkingen op een boek, 't geen toch wezenlijk de verdienste bezit eener consequente redenering, van heerschende zucht voor menschelijkheid en vrede, en van een' aangenamen, somtijds bloemrijken stijl, doet het ons leed te moeten zeggen, dat wij in de vertaling die mate van kieschheid en keurigheid niet gevonden hebben, welke de andere gewrochten van dezen verdienstelijken en te regt beroemden Geschiedschrijver kenschetst. Wij vinden er dikwijls uitdrukkingen in, naar het Hoogduitsch gevormd, die, wanneer zij ook uit voorbeelden onzer oude taal te verdedigen waren, nogtans in eenen zoo modernen stijl, als dien van dit boek, en vooral in eene vertaling, altijd de verdenking van Germanismen opwekken. B.v. bl. 59. weekeling (Weichling); gruwzaamheden, zekerlijk niet voor gruwelen in 't algemeen, maar voor wreedheden, Grausamkeiten (bl. 63); hofranken (Hofränke) voor hoofsche kuiperijen (bl. 68); verwalters voor opzieners of rentmeesters (bl. 184); ellende (bl. 340) zekerlijk ballingschap, het Hoogd. Elend, ins Elend gehen. (Dit komt wel van el-land, ander land, af; doch in 't Ne-
{==65==} {>>pagina-aanduiding<<}
derlandsch is deze beteekenis geheel verloren gegaan.) Is het woord schepsels, voor Creaturen, in den zin van afhangelingen, wel in gebruik? (bl. 274.)
Van enkele zinstorende drukfouten, zoo als valerianus voor valentinianus (bl. 32), of Helvetiërs, waar van Brenneburg gesproken wordt, (dus waarschijnlijk in Noord-Duitschland) spreken wij niet. Een klein staaltje van den innemenden stijl en de juistheid veler opmerkingen besluite dit verslag. Het is de aanvang der regering van lodewijk den vromen, na den dood van karel den grooten.
‘Nog lang gaan de baren, schoon er plotseling stilte volgt op den storm. Na den dood van den rusteloozen scheen rust de eenige behoefte der volkeren. Maar, aan de rust ontwend, slingerden zij als zeereizigers, die het schip pas hebben verlaten. Alle verfoeiden zij den krijg, maar minachteden den vrede, omdat de oorlog hun tijdverdrijf was geworden. Het kwade, zoo wel als het goede, wordt volksgeest, wanneer het den Regent gelukt, hetzelve als dagelijksch werk aan het volk op te dringen. Deze zijn de smartelijke naweeën der regering van eenen veroveraar. Als de erfgenaam van zijnen opeengehoopten roem niet tevens de erfgenaam is van zijne ondeugden, dan brengen de deugden zelve, die aan het volk vreemd zijn geworden, hem ten val. Nimmer dient een beheerscher, wiens goedhartigheid de sterkte van zijnen geest overtreft, in een groot rijk, allerminst als de troon van zijnen voorganger op gebogene nekken rust.’
(Dit was vóór 1815 geschreven.)





{==66==} {>>pagina-aanduiding<<}

Historie van Gelderland, door W.A. Rijksvrijheer Van Spaen. Iste Deel. Te Utrecht, bij J. Altheer. In gr. 8vo. XIV en 542 Bl. f 3-12-:

Een aangenaam en belangrijk geschenk ontvangen wij hier uit handen van eenen Schrijver, die, uit een oud geslacht gesproten, nog meer door verdiensten dan door geboorte wil uitmunten. Aan den onvermoeiden ijver van den Rijksvrijheer van spaen hebben wij reeds eene uitvoerige Oordeelkundige Inleiding van Gelderland, in vier Deelen, te danken: dit, echter, waren meerendeels slechts bouwstoffen, waaruit het tegenwoordige gesticht is opgetrokken. Veel, hetgeen zonder deze Inleiding ruime stof tot onderzoek en betoog zou gegeven hebben, te meer, daar het van de gewone meening afwijkt, wordt hier dan ook slechts kortelijk vermeld; gelijk de geheele verwerping van de regering der zoogenaamde Geldersche Voogden: van otto van Nassau, erfgenaam van Gelder, door huwelijk met de dochter van den laatsten Voogd; en tevens van Zutphen, door zijn tweede huwelijk met de erfdochter van dat Graafschap: alle welke stukken in 's mans vorige werk omstandig zijn uiteengezet. Met onvermoeide vlijt heeft de Geschiedschrijver van Gelderland niet alleen de oude dwalingen bestreden, maar ook nieuwe bronnen opgedolven voor de betere kennis dier Geschiedenis. In 17 Hoofdstukken loopt dit eerste Deel, 't welk door nog twee of drie anderen zal gevolgd worden, tot op den dood van den eersten Hertog reinoud II, en bevat niet slechts eene doorloopende Geschiedenis, maar staat ook bij behoorlijke rustpunten stil, om op de zeden, gebruiken, wetten, regeringsvorm en godsdienstige gesteldheid des lands een' blik te werpen; iets, 't welk schmidt in zijne Duitsche Geschiedenis zoo voortreffelijk gedaan heeft, en wagenaar, tot leedwezen van alle liefhebbers der Vaderlandsche Historie, niet dan in den aanvang van zijn tweede Deel, bij het tijdvak van
karel den Grooten.
Na een' oogopslag op de oudere Geschiedenis van Gelderland, die echter zeer weinig licht geeft, wordt die duisternis in het hart der Middeleeuwen met eene korte flikkering verpoosd door de Geschiedenis van adela, dochter van

{==67==} {>>pagina-aanduiding<<}
wichman, een' der Graven aan den Rijn, volgens de Kronijkschrijvers eene wulpsche en wreedaardige vrouw, die zeer afstak bij hare vrome zuster leudgard, en een' minnaar had, met name balderik; zij zou zich aan allerlei snoodheid, met name van hare zuster, van Heer wichman, en zelfs, volgens eenen Kronijkschrijver, van haar kind, hebben schuldig gemaakt. Wij geven echter in bedenking, of niet hare verschillen met hare geestelijke zuster en Bisschop meinwerk, haren zoon, grootelijks kunnen hebben bijgedragen tot overdrijving in de verhalen van monniken, bij welken ieder vergrijp tegen de Geestelijkheid eene doodzonde tegen god was. Doch dit in 't voorbijgaan. Eerst op het einde der elfde Eeuw begint de Geldersche Geschiedenis eenige zekerheid aan te nemen; van dit tijdstip af kan men haar geregeld volgen. Graaf gerard, de eerste, die in 1094 in die hoedanigheid vermeld wordt, was achterkleinzoon van een' vroegeren gerard, uit Vlaanderen aan de Nedermaas gekomen, omstreeks den jare 1020. Gerard de II, zoon van den eersten Graaf, bragt door zijn huwelijk met ermgard, erfvrouw van Zutphen, hetwelk waarschijnlijk geen leen, maar allodiaal (eigen) goed was, dat Graafschap aan zijn huis, 't welk zich toen genoegzaam alleen tot de stad Zutphen en een' kleinen omtrek bepaalde. Hierop geeft de Schrijver eene korte (en door de schraalheid der berigten uit den aard vrij dorre) opgave van de oude Zutphensche Graven vóór de vereeniging met Gelder. Onder hendrik I begint de Geschiedenis eenigzins belangrijker te worden; er worden eenige
nuttige inrigtingen gemaakt, zoo als het doorgraven van de Grebbe, (bl. 86:) wij ontmoeten reeds vele geschillen met de naburen, vooral Holland, Utrecht, Kleef en Braband; en hendrik behuwde waarschijnlijk de Veluwe met eene Brabandsche Prinses; zijn zoon gerard, die vóór hem stierf, trad toen in het bezit, en na deszelfs dood zijn halve broeder otto, hendrik's tweede zoon uit eene andere moeder, hetwelk tot veelvuldige twisten aanleiding gaf. De Veluwe was eigenlijk een achterleen van Utrecht, door de Bisschoppen aan Braband, en door den Hertog weder aan Gelder verlijd. Onder gelijksoortige onophoudelijke twisten ging de regering van Graaf gerard III voorbij, welke, gelijk zijn vader otto in handen der Brabanders, dus in die der Drentenaars viel. Hier schept de

{==68==} {>>pagina-aanduiding<<}
Schrijver adem, door het bovengemelde verhaal der zeden en gebruiken, en ontvouwt vervolgens de regeringen van otto II en reinald (reinoud) I. De gebeurtenissen (met het midden der dertiende Eeuw) worden thans zoo merkwaardig en talrijk, dat de Schrijver niet één, zoo als te voren, maar twee Hoofdstukken aan de regering van elken Graaf toewijdt. Want nu beginnen de zaken van Gelderland zich met die van het Duitsche Rijk, ten tijde van Koning willem van Holland, en van het groote zoogenaamde Interregnum tot op de regering van rudolf van Habsburg, ineen te vlechten; de Graven worden zelfs zoo aanzienlijk, dat zij met Fransche Koningen en Brabandsche Hertogen de geschillen der magtige Graven van Vlaanderen en van Holland bemiddelen, (bl. 224.) Graaf otto gaat naar Londen, in een gezantschap, om richard, broeder des Konings van Engeland, naar Duitschland te noodigen, waar dezelve door een gedeelte der Vorsten als Roomsch-koning erkend was, (bl. 225.) Hendrik, Bisschop van Luik, 's Graven broeder, niet minder moedig dan losbandig, versterkt nog meer de magt van dit geslacht. Ja, de Graaf van Gelder nam, als bondgenoot van Gulik, in een' slag, in 1267 geleverd, den Aartsbisschap van Keulen gevangen, en deed hem in een' kerker werpen, waarin hij vier jaren bleef. Doch eene gebeurtenis, die scheen te zullen strekken om het aanzien en den luister van Gelderland ten top te verheffen, deed het van die hoogte ter neêrvallen, en dompelde het in eene zee van rampen. Reeds noemde zich Graaf reinald
I, otto's zoon, door zijn huwelijk met de erfdochter van Limburg, Hertog van dat gewest; maar die Vorstin stierf kinderloos: reinald bekwam twist met den naasten erfgenaam, den Graaf van den Berg, over het vruchtgebruik des lands: deze verkocht zijne regten aan den Hertog van Braband; en dit veroorzaakte een' langen, afwisselenden en bloedigen Oorlog, waarin eindelijk de Hertog van Brabrand volkomen zegevierde, en reinald, benevens vele zijner bondgenooten, in den slag bij Woeringen (1288) gevangen nam. Nu moest het land aan Vlaanderen verpand worden; het werd overladen met schulden: dit, benevens de overdadige mildheid des Graven omtrent de Geestelijkheid, misschien ook zijne krankzinnigheid, veroorzaakte eenen opstand der intusschen magtig gewordene Steden, ten behoeve van 's Graven zoon, reinald II,

{==69==} {>>pagina-aanduiding<<}
die eerst zes jaren lang als Ruwaard op 's vaders naam, daarna twaalf jaren als Graaf, en eindelijk ruim vier jaren als Hertog het land bestuurde. Immers, na den slag bij Woeringen, vooral gedurende de regering van reinald II, was het land allengs weder opgekomen: de achtereenvolgende Keizers rudolf I, adolf van Nassau, albert I, hendrik van Luxemburg, en de beide mededingers, frederik van Oostenrijk en lodewijk van Beijeren, hadden hetzelve verscheidene voorregten geschonken; tot eindelijk laatstgemelde, nu alleen Keizer geworden, en naauw verbonden met Engeland, voor welke Monarchij Gelderland tegen Frankrijk streed, aan Graaf reinald den Hertogshoed, toen nog een bij uitstek belangrijk voorregt, schonk. Bij gelegenheid dier verbindtenissen met Engeland en Duitschland tegen Frankrijk zien wij, dat de Engelschen toen reeds de gewoonte hadden, aan de Vorsten van het vaste land onderstandgelden of subsidiën tot dien Oorlog te betalen, niet slechts aan Holland, maar ook aan Gelder en Gulik, (bl. 501;) dat zij zich toen reeds niet ontzagen, verscheidene Geldersche (en dus vrienden-) schepen op de kusten van Vlaanderen te nemen, en in hunne havens op te brengen, (bl. 509;) dat de Engelsche wolhandel toen (in het midden der 14de Eeuwe) reeds aanzienlijk moet geweest zijn, vermits Koning eduard, tot zekerheid der afdoening van het beloofde, onder andere duizend en dertig balen
Engelsche wol naar Vlaanderen zond. Wij zien daarentegen, hoe berooid toen reeds de Keizers van Duitschland waren; (men weet, dat maximiliaan naderhand in persoon, voor geld, in het Engelsche leger diende;) want Keizer lodewijk moest zelfs de Keizerlijke kroon aan den Aartsbisschop van Trier verpanden.
Ziedaar den belangrijken inhoud van dit eerste Deel, waarin echter de Schrijver (vooral in de vroegere Eeuwen) wel eens afdaalt tot geslachtrekenkundige bijzonderheden, waardigheden ten Hove, giften aan kerken en kloosters, en uiteenzettingen daaromtrent, die voor het gros der Lezeren zekerlijk van minder belang zijn. De stijl is, in zoo verre de somtijds duistere stof het gehengt, duidelijk, doch ontbloot van alle sieraden, uitgezonderd in de tusschenbeiden ingevlochtene tafereelen der zeden, waar de naïveteit dier Eeuwen somtijds in het verhaal uitblinkt, zoo als in het volgende bevallige tafereeltje, (bl. 185.) ‘Te huis komende, zat

{==70==} {>>pagina-aanduiding<<}
de Ridder in zijn' leuningstoel, en vergat zijne vermoeidheid bij gevulde bekers. De herbergzaamheid werd alom geoefend, en tot onthaal der gasten werd de wijn niet gespaard. Dronkenschap is een laster, die den Duitschen altijd is verweten: de Gelderschen hebben hierin geene uitzondering verdiend. Het damspel zal de winteravonden verkort hebben; een harpspeler zong liedekens; de huispaap verhaalde sprookjes, terwijl het spinnewiel snorde. Het is te denken, dat het dansen ook eene aangename tijdkorting zal verschaft hebben. In den zomer vermaakte men zich met allerhande soorten van balspelen. Hooge kerkfeesten, of uitgeschrevene steekspelen, lokten de Ridders vaak naar 's Vorsten hoven: de gebeurtenissen, die aldaar voorvielen, de kunstige kampers, de schoone vrouwen, dienden naderhand tot het kouten. Deze steekspelen waren eene uitvinding van Keizer hendrik den Vogelaar, om het volk aan het gebruik der wapens (wapenen) te gewennen: hieruit ontstond niet alleen een wezenlijk nut, maar ook een volksvermaak.’
De geleerde Schrijver vergunne ons hier op te merken, dat hendrik de Vogelaar eigenlijk geen Keizer was; deze waardigheid werd eerst onder zijn' zoon otto aan de Duitsche kroon gehecht.
Uit het aangehaalde staaltje zal men zien, dat de Schrijver niet vrij is van Germanismen, (laster voor ondeugd.) Misschien zal hij dezelve, door den tongval zijner Provincie, verdedigen.




Gedichten van Mr. H.A. Spandaw. Nieuwe, veranderde Uitgave. Te Groningen, bij J. Oomkens. 1815. In gr. 8vo. 195 Bl. f 3-:-:

Het is ons meermalen voorgekomen, dat de tegenwoordige trant van dichten, hoezeer boven vroegeren verre in innerlijke waarde verheven, ook zijne eigenaardige gebreken heeft. De flaauwe en lage dichtmanier van vorige dagen heeft, dank zij het voorbeeld der van harens en de stoutmoedige pogingen van feith en bilderdijk in hunne jeugd! toen plaats gemaakt voor krachtiger en verhevener poëzij. De

{==71==} {>>pagina-aanduiding<<}
standaard, door deze Hoofddichters opgeheven, is door een' edelen stoet van hoogstverdienstelijke Vernuften gevolgd met eene geestdrift, inderdaad ten hoogste prijzenswaardig. Dan, gelijk de menschen in het gemeen en ook de Dichters inzonderheid zijn, door het vurig vermijden van zekere gebreken vervalt men wel eens tot andere. Vanhier, onzes oordeels, bij sommige Dichters, vooral van den tweeden, doch ook zelfs nu en dan van den eersten rang, iet gedwongens, duisters, vreemds, onnatuurlijks en stuitends, bij al hunne meerdere verhevenheid en kracht, in vergelijking van den al te eentoonigen gang van vroegeren tijd. Om ons tot een uitstekend voorbeeld te bepalen. Bij al het schitterende en hoogstverdienstelijke van den onsterfelijken helmers, voor wiens nagedachtenis wij den grootsten eerbied hebben, is somwijlen gezochtheid wel eens eene vlek in zijne schoonste gedichten. De overgangen zijn niet altijd zoo duidelijk en gemakkelijk als wel behoort. De vergelijkingen, wier hoofddoel is, en altijd moet blijven, opheldering, zijn soms bijster vreemd, en ontleend, niet van meer-, maar van minbekende zaken. Zoo bedient hij zich, als bij voorkeur, van afgelegene volkeren, minbekende bergen of rivieren; hetgeen wij geenszins goedkeuren. Het eerste vereischte van alle spraak en rede, en dus ook van der Dichteren taal, is, verstaan en begrepen te worden; waar dit ontbreekt, lijden de heerlijkste en hoogstgestemde verzen schipbreuk. Bij eenen Dichter van die hoogstzeldzame gaven, als helmers, is dit nog zeer wel verschoonlijk; en het zoude ondankbaarheid zijn, bij zoo veel keurigs, aan enkele gebreken, voortspruitende uit verkeerde opvatting en al te welige uitstorting (als uit den horen des overvloeds) van vruchten eens nimmer verzadigden en allezins loffelijken leeslusts, zich te zeer te stooten, of den naam van zulk een' Dichter daardoor te willen verkleinen. Anderen, met hem in verdiensten geenszins gelijk, hebben
hetzelfde gebrek, en in dezen is het ons ondragelijk; te meer, daar het bij de zoodanigen duidelijk is, dat zij door vreemdheid belang zoeken te wekken; terwijl vreemde en woeste namen en gewrongen zinspelingen verbazend bont hij het overige afsteken, en, als wild gedierte, het tamme en makke des rijmwerks als verslinden. De zoogenaamde wijsgeerige, of liever in 't algemeen de Duitsche trant, heeft hieromtrent onbedenkelijk veel kwaads gedaan. Eenvoudigheid is en blijft toch

{==72==} {>>pagina-aanduiding<<}
het ware kenmerk, ook van 't verhevene, schoone en goede; overlading met vreemd bijvoegsel, al te sterke en wilde kleuring, en het ongepast ineendringen van denkbeelden, zoo dat er duisterheid plaats grijpe, is te misprijzen; hardheid is ondragelijk in eene kunst, wier bron een eenvoudig goed gevoel is. Is het b.v. niet te beklagen, dat dezelfde verdienstelijke burger (om liever van vreemden te spreken) in dezelfde soort, b.v. zijne Romances, door de natuurlijkste schildering zoo onnavolgbaar uitmunt, en tevens door duiveljagerij en spookgewemel schier alles bederft. De kracht ligt niet in de woorden, maar in de zaken; en een eeuwig gedonder uit vuurbrakende afgronden doet het redelijk, zedelijk en dichterlijk gevoel geweld aan, of liever den waren oordeelkundigen lezer lagchen. Wél dan zulke Dichters van den tweeden rang, die, de eenvoudige Natuur, de moeder van al het goede, raadplegende, zachtere toonen treffen; den ruwen kwast, alleen in de handen van eenen rembrandt bruikbaar, wegwerpen; fijnere penseelen kiezen; alles met eigenaardige kleuren schilderen, en met de bevallige teekenpen duidelijke, natuurlijk en toch geestig geordonneerde voorwerpen en groepen schetsen! Hun dichttrant moge soms aan stoutheid iets ontbreken, in hooge, gewaagde vlugt niet zoo dikwerf door de wolken zweven, en met de tegenwoordig vrij algemeene Adelaars de Zon niet dreigen in 't aangezigt te vliegen, - hunne poëzij zengt of brandt zich ook het kleed niet, dat haar wél staat; zij blijft waar zij behoort, voelt steeds den grond, dien zij betreedt, maar toch ook betreedt met eenen aangenamen zwier en aanlokkende bevalligheid; zij is te huis hij haar onderwerp, wordt verstaan en begrepen, doet geene geweldige sprongen, maar blijft ook voor val en stuiting bewaard; zij verbindt het geheel door echte harmonie, en houdt den waren en geregelden gang met hart en verstand. Ziet daar, onzes oordeels, de verdiensten, onder
andere, van eenen spandaw, die met de eerste Dichtvernuften vrij mag wedijveren, in het ware licht gesteld.
Van de Gedichten, in de thans door ons aangekondigde verzameling voorkomende, zijn de volgende bereids in die van 1803, waarvan de tegenwoordige eene veel vermeerderde en verbeterde uitgave is, te vinden: De kunst om Dooven en Stommen te onderwijzen; De waarde van Vrouw en Kind; Hectors Afscheid; De gelukkige Landman; Aan mijnen Vriend; De ge-
{==73==} {>>pagina-aanduiding<<}
lukkige Man; De Jonker van Valkenstein; De ware Vreugd; De Lente; Amor; De Vrouwen; De Liefde; Chloë; Morgen en Avond; Het Roosje; Het Huwelijk; Klagt over Amor; Amors Lof; Raad; Aan mijne Vrouw. Wij voor ons zouden Hectors Afscheid, en Raad, als te weinig beduidend, mede hebben achterwege gelaten. De meeste dezer gedichten hebben door enkele veranderingen veel gewonnen.
Meer dan de helft der gedichten zijn nieuw, en onder dezelve inderdaad niet weinige van bijzondere waarde; ja het is in deze nieuwe bijzonder zigtbaar, dat de Dichter in kracht en gemakkelijkheid is toegenomen. Men ziet dit al aanstonds aan het eerste nieuwe gedicht, hier voorkomende, Het Geluk genaamd, bl. 19, beginnende:

Wat poogt ge, sterveling, vermetel? 
Wat klaagt ge, morrende, om uw lot? 
En hoont zelfs op zijn' heil'gen zetel 
Den heil'gen, vlekkeloozen God? 
Wat doet uw' borst zoo rustloos hijgen? 
Wat zwoegt ge en wenscht gij te verkrijgen? 
't Geluk, dat altijd heerlijk schijnt? 
Gij tracht een' luchtbel na te jagen; 
Gij grijpt... en ach! gij durft het wagen 
De hooge Godheid aan te klagen, 
Wanneer die bel in damp verdwijnt! 

Bijzonder vereerend voor 's Dichters hart en godsvrucht is het tweede, De Liefde, bl. 25, en het derde, Aan de Reinen van Harte, bl. 34. Aan zulke gedichten kent men de zuivere bron en onbesmette dichtader van eenen spandaw.
Regt vaderlandsch en ter zake is dat bij de Viering van het 25jarig Bestaan der Maatschappij: tot Nut van 't Algemeen, bl. 44. Krachtig en statig is het begin. Op de eerste regels is echter wel iets te zeggen, zoo wegens eenige pleonasmi, (oorlogsvieren, de aarde in brand, stroomen, bruisende rivieren, door dijken brekende, geverwd met menschenbloed, en menschen, verdrinkende in eene zee van menschenbloed) als het verstikken in den gloed; men blakert, brandt in den gloed en door de vlam, maar verstikt door damp en rook. Ook beminnen wij zulken forschen aanhef niet, die zich zelden of nooit volhoudt. Het derde couplet is in den waren geest der Ouden:

{==74==} {>>pagina-aanduiding<<}


Ja! hier, hier houdt men feest, hier klinken jubelzangen, - 
Maar niet aan wulpsch vermaak of ijd'len glans gewijd! 
Neen! gij moogt onze hulde ontvangen, 
o Ed'le Maatschappij, die Neêrlands glorie zijt! 
Zie heil'gen offerwijn met reine handen plengen! 
De burgers, die dien pligt volbrengen, 
Zijn reeds gelouterd door uw' Goddelijken gloed: 
Verheven, blinkend moogt gij pralen; 
Een vierde van eene eeuw mogt ons uw licht bestralen, 
Zijn koesterende glans drong dóór in ons gemoed. 

Regt los en eigenaardig, in den trant van trjp, is de Lof der Aalbessen, bl. 54, met genoegen, gelijk enkele andere, reeds in ons Maandwerk gelezen. Scherp, naar eisch van dichtsoort, zijn Het Puntdicht en De Geest des Tijds, bl. 60. De Liefkozingen, bl. 82, is eene goede navolging uit het Fransch van roelants.
Zeer naïf is De gebroken Roos, bl. 84. Wij nemen de vrijheid hierbij aan te merken, dat de Dichter, zoo in dit als eenige andere gedichten in deze verzameling, toont, een minnaar te zijn van slechts om den anderen regel te rijmen, hetgeen wij maar zelden goedkeuren. Een zoo rijke dichtgeest behoeft zich met geen halfslachtig werk tusschen rijm en onrijm te behelpen.
Dat Aan de Maan, bl. 108, schoon volkomen berijmd, voldeed ons echter minder, en is bij bellamy's meesterterstuk niet te vergelijken; vooral mishaagde ons:

Geen mond, die waardiglijk haar (de herderin) prijst, 
Haar schoon is niet te ontvouwen! 
Wanneer ge straks wat hooger rijst, 
Zult gij haar zelve aanschouwen. 

Geestig is de wending in het laatste couplet van het gedichtje Aan Elize, bl. 118. Het Calembourg, bl. 120, zouden wij verschoond hebben van den druk.
Allerliefst vonden wij De Taal der Oogen, bl. 121. Men kan zien, dat spandaw in dezen trant van dichten regt te huis is.
Dat Bij het Geboortefeest van Nederlands Vorstin, bl. 129, vonden wij vaderlandsch, treffend, vol schoone regels, en

{==75==} {>>pagina-aanduiding<<}
uitnemend volgehouden in regt natuurlijke vergelijking. Hartelijk is dat In de Vriendenrol van Jeronimo de Vries, bl. 139. Men ziet uit dat In de Vriendenrol van Rhijnvis Feith, bl. 141, hoe algemeen geacht en geroemd deze Dichter is:

U kroont het vaderland. Zijn dichteren, om strijd, 
Vereeuwigen uw' naam in vaderlandsche zangen; 
Gij mogt de hulde van Germanje zelfs ontvangen, 
En Klopstock heeft zijn hart aan 't uwe toegewijd. 
 
U vlocht van Winters hand een' krans in 't jeugdig haar; 
Zijn ga heeft in dien krans een' schoone bloem geweven; 
Een Pater wilde aan u zijn' laatsten dichtsnik geven, 
En Neêrlands Sappho noemde u Nederlands Pindaar. 
 
De Bosch verheft uw' lof op Maro's grootschen toon; 
De Kruyff wil de achttiende eeuw naaru, mijndichter, noemen; 
Van Hall is 't eers genoeg, mag hij u stam'lend roemen, 
En Stuart dankt u 't vroegst gevoel voor 't goede en schoon. 
 
U zingt Wiselius, schoon 't hart van rouw bezwijk'; 
U wijden, broederlijk, de Klijn's hun zachte toonen; 
U zingen Tollens, Loots - Apollo's troetelzonen; 
U zingt der zang'ren roem, de groote Bilderdijk. 
 
Wat vraagt ge dan van mij?... Ach! mij verblindde uw roem! 
Een blijk van uwe gunst - dit wilde uw hart mij geven: 
Het streelt mijne eerzucht, dat mijn naam hier staat geschreven, 
En 'k ben er trotsch op, Feith, dat 'k u mijn' kunstvriend noem'. 

Fraai tegen elkander overgesteld zijn de beide gedichten Aan Lulofs, bl. 144 en 149. Het versje Aan Tammo Sijpkens, bl. 159, moet bij de gemelde gelegenheid bijzonder verrast hebben. Het volgende, Aan denzelfden, bl. 160, is naar eisch los en in den voegzamen trant. De Meizang aan Staring, bl. 163, is een gepast lofdicht voor den verdienstelijken Dichter en hoogstnuttigen Landedelman, aan wien het gezonden is, ja den tegenwoordigen Harderwijkschen Curator allezins waardig: in zulke stukjes is spandaw inderdaad een groot meester. Dat Aan Stork, bl. 171, is niet zoo los, en

{==76==} {>>pagina-aanduiding<<}
te veel naar de woordspeling gewrongen. De drie laatste dichtstukjes, Tuiltje voor mijne Vrouw, bl. 180, Welkomstgroet aan mijnen jongsten Zoon, bl. 186, en Het Hulkje der Liefde, bl. 193, zijn den uitnemend bekwamen en gevoeligen Dichter, den regt hartelijk liefhebbenden Man en Vader volkomen waardig; zij kroonen dezen bundel, uitmuntende door menigvuldige verdiensten. Dat men toch door en met spandaw mogt leeren, dat het hart alleen den waren Dichter bij zoo goeden aanleg maakt, en dat alle Duitsche pralerij, hoogdravende woordenklank en schelklinkende toonen niets zijn bij de echte melodij dier zuivere klanken, door een edel, fijn en zacht gevoel, de bron der ware poëzij, opgewekt!




Nalezing der Gedichten van Jan Frederik Helmers. Te Amsterdam, bij Geysbeek & Comp. 1815. In gr. 8vo. Behalve het voorwerk, 68 bladz. f 1-10-:

De Heeren geysbeek & comp. beklagen zich over het plaatsen in de Nagelaten Gedichten van helmers van een aantal stukken, welke genomen zijn uit de Dichterlijke Gedachtenbeelden, in 1801 bij de wed. dóll te Amsterdam gedrukt, en sedert door aankoop alleen hun eigendom geworden. Daar echter de kieschheid van de Heeren geysbeek & comp., en hunne achting voor de Uitgevers der gemelde Nagelaten Gedichten, hun niet toelaat, vergoeding van schaden, welke hun daardoor zijn toegebragt, voor de Regtbanken te zoeken, zijn zij te rade geworden, eenige handschriften en vroeger afzonderlijk gedrukte en uitverkochte gedichten van onzen echt-Bataasschen Bard, met toestemming van derzelver bezitters en eigenaars, benevens hetgene de Uitgevers der Nagelaten Gedichten in de voorn. Dichterlijke Gedachtenbeelden, en diensvolgens in hun wél en wettig verkregen eigendom, gelaten hebben, tot een boekdeeltje bijeen te drukken en het Publiek aan te bieden, ten einde men 's Dichters onvergankelijke werken geheel, of, gelijk men gewoonlijk spreekt, compleet kunne bezitten.
Wij moeten aan de Heeren van hall, loots en klijn de verantwoording van hun gedrag in dezen overlaten. De bedenking: of de bezitters en eigenaars van door helmers

{==77==} {>>pagina-aanduiding<<}
geschreven verzen of ongedrukte handschriften wel het regt hadden, om zoodanige verzen of handschriften, welke door den Dichter niet tot eene openlijke uitgave bestemd waren, na 's mans dood, op deszelfs naam, in het licht te geven? mogen die bezitters met de schim van onzen Bard uitmaken. Maar de vraag: of bij deze Nalezing genoegzaam voor de eer van helmers gezorgd zij? zouden wij niet gaarne toestemmend beslissen. Onder dit twaalftal stukken zijn, zonder twijsel, eenigen, die eenen herdruk dubbel waardig zijn; doch dit kan van allen niet gezegd worden, en in eenigen zal men helmers te vergeefs zoeken. Daarenboven is deze uitgave tamelijk onnaauwkeurig. Men treft er drukfeilen in aan, welke in dichtstukken onverdragelijk zijn. De Uitgevers hebben er vier van aangeteekend. Zij hadden er bij kunnen plaatsen: bladz. 22, reg. 2, staat zien, moet zijn ziet. De Heeren Uitgevers hebben ook de vrijheid genomen, om enkele veranderingen te maken in uitdrukkingen, spelling en interpunctie van helmers, somtijds met goed gevolg; (schoon men enkele stootende feilen heeft behouden, gelijk 
{== afbeelding 	==} {>>afbeelding<<}
    
rn
{== afbeelding 	==} {>>afbeelding<<}
    
s, 
{== afbeelding 	==} {>>afbeelding<<}
    
lus enz.) doch ook nu en dan op eene zeer willekeurige wijze. Zoo heeft men kunnen goedvinden voor Phebus, Cesar, citer, gelijk helmers deze woorden, overeenkomstig met de tegenwoordig aangenomene spelling, schreef, Febus, Caesar, cyther te stellen; zoo heeft men, bladz. 25, door het stellen van een achter
het woord woedt, den zin onverstaanbaar gemaakt; zoo heeft men, bladz. 28, Terwijl in Dewijl, bladz. 39, vuig in laag, bladz. 47, toegeknepen in digtgenepen, en (ô wondere geleerdheid!) op bl. 49, bij herhaling, Charybdis in Charybis.... verbeterd? Proh dolor!




Redevoeringen en Dichtstukken, ter vieringe der plegtige Inwijding van de Hoogeschool te Utrecht, 6 Nov. 1815. enz. Te Utrecht, bij O.J. van Paddenburg en J. van Schoonhoven. 1815. In gr. 8vo. XVI, 94 Bl. f :-15-:

Redevoering bij de Inhuldiging der herstelde Leydsche Universiteit, en de Invoering der nieuwe Inrigting omtrent het hooger Onderwijs, uitgesproken 6 Nov. 1815. door Mr.

{==78==} {>>pagina-aanduiding<<}
J.M. Kemper, als Rector der Universiteit. Te Amsterdam, bij J. van der Hey. 1816. In gr. 8vo. 100 Bl. f 1-5-:

Sedert jaren beleefde de Nederlandsche letterminnaar geenen aanblik zoo verheugend, als welken wij hem hier voor oogen brengen. Het jammert ons slechts, dat wij niet alles te gelijk mogen aankondigen, wat tot de blijde hulde van het herstelde en verhevene hooger onderwijs, althans tot de drie Akademiën, betrekking heest. Doch, het wachten, het lang wachten, is hier niet geoorloofd. En zelfs liep onze ijver, met dien van den Heere siegenbeek, zulk eene vereenigde aankondiging reeds lang vooruit.
No. 1, het eerste ons ter hand gekomen, vereenigt echter alles, wat tot de Utrechtsche Hoogeschool, in dit opzigt, betrekking heeft.
In een welgesteld voorberigt leeren wij derzelver lotgevallen, met betrekking inzonderheid tot de laatste jaren, benevens den geheelen omvang en toedragt der jongste plegtigheid, kennen.
Dan ontmoeten wij eene aanspraak aan Leeraren en leerlingen der Hoogeschole, van den President Curator, den grijzen en wijzen de perponcher; eene aanspraak, die ter opening der gansche plegtigheid wordt vereischt, door de mededeeling van 's Konings besluiten, doch die bovendien zóó veel schoons, zóó veel hartelijks bevat, zóó geschikt is, om Leeraars en leerlingen met vreugde en dankbaarheid te bezielen, en tot een edel gebruik van 's Konings wijze mildheid en zorge op te wekken, dat een minder begaafd Redenaar dan de Heer heringa zou gehuiverd hebben, ná hem met een uitvoeriger stuk, tot dezelfde zaak betrekkelijk, voor te treden.
Hij behoefde dit niet. Hij levert, veeleer, de schoonste uitbreiding op, of liever bevestiging, regtvaardiging en bewijs van, den tekst des Curators. Met hoog genoegen hebben wij dit stuk gelezen, en ons verblijd, dat zoo wel het Collegie van onderwijzers als bezorgers eene dergelijke taak in zulke handen konden stellen. Het wekt op zichzelve onze billijke nieuwsgierigheid en belangstelling, wanneer wij een' man, zoo bekend als bekwaam Godgeleerde, als voortreffelijk Prediker van het eenvoudig Evangelie, ook eemnaal in eene andere betrekking hooren het woord voeren. Veel meer is dit

{==79==} {>>pagina-aanduiding<<}
het geval, bij eene gelegenheid, zoo belangrijk, zoo heugelijk en plegtig. Doch, hoe werd onze nieuwsgierigheid bevredigd, onze geopende geest en hart streelend voldaan! Met behoud van al de eenvondigheid, klaarheid, klem, in zijne stichtelijke voordragten en geschriften opgemerkt, vereenigt hij hier eene keurigheid en feestelijkheid, eene algemeene kunde, doorzigt en onbekrompen denkwijze, ten aanzien der wetenschappen in het gemeen, haar belang voor de Maatschappij, hare geschiktste bevordering enz., welke eenen ieder moet verrukken. Het is heringa, die hier spreekt; men herkent hem aan zijnen ernst en zijne naïviteit, zoo zeldzaam vereenigd. En gaarne herkent men hem in den onbevooroordeelden lofredenaar op de vorderingen, door allerlei wetenschap in onze dagen gemaakt.
Doch, het is van belang, dat wij onze Lezers met den voornamen inhoud dezer Akademische redevoering bekend maken. Dezelve verheft de nieuwe wet op het Akademiewezen, als gevende (1) aan de geheele Maatschappij eenen nieuwen waarborg voor haren bloei en welvaart, (2) aan de jongelingschap nieuwe hulpmiddelen tot hare letteroefeningen, (3) aan leergierige kweekelingen der Hoogescholen nieuwe eer en voordeelen, (4) aan hunne onderwijzers nieuwe aanmoediging en belooning. Deze onderscheidene punten worden beslissend voldongen, zoo wel door algemeene beschouwing, als verwijzing op de gemelde wet, en nadere vermelding van hetgeen de Koning, in overeenstemming met deze wet en haren milden geest, nog verder voor de Utrechtsche Akademie in het bijzonder gedaan heeft, of doen zal. Welk alles, ten slotte, de ruimste stof tot vreugde, tot bemoediging, tot onbenevelde hoop op de toekomst levert. Deze stralen dan ook overal door, en stroomen vooral rijkelijk en heugelijk in de treffende aanspraken - aan Bezorgers, aan de stedelijke Regering, aan vroegere en nieuwe Ambtgenooten, aan Kweekelingen, en wie verder bewijs van belangstelling in de plegtigheid toonde.
Onmiddellijk achter dit uitvoerige stuk volgen een paar, ter gelegenheid passende en treffende, aanspraken van den oudsten Student der Hoogeschool, barthold reinier de geer - de eene aan Heeren Curatoren, de andere aan Professoren gerigt.
Waarna nog een aantal dichtstukken gevonden worden, veelal

{==80==} {>>pagina-aanduiding<<}
op een' der twee vrolijke slotmaaltijden voorgelezen, welke door Curatoren aan de Hoogleeraars en door de stedelijke Regering aan de Studenten werd gegeven. De namen der, deels beroemde, vervaardigers zijn: lublink, r. feith, a. diersen, (Wed. moll) a. simons, d. van der loo, j. decker zimmerman, h.j. royaards, j.f. van oordt. Men zal ons niet vergen, bij elk afzonderlijk stil te staan, of eenige, ligt meer of min aanstootelijke, vergelijking te maken tusschen stukken, uit hartelijkheid veel meer vervaardigd en medegedeeld, dan om eenigen openbaren lof te behalen. De beide edele Grijsaards, op den voorgrond pronkende, behoeven slechts genoemd te worden; en zou simons zijne, sedert verkregene, vestiging aan de Hoogeschool niet grootendeels aan zijn voortreffelijk dichttalent hebben te danken? Mogelijk - opdat wij er deze enkele reflectie bijvoegen - dat dit weelderig vernuft somtijds wat al te vrij in zijne uitdrukkingen is, om een volkomen veilige gids op het letterspoor te zijn. Napoleon's ijzeren kroon, die hem de hersenpan had mogen indrukken, herinnerde ons te dezen aan eenen soortgelijken wensch in 's mans Alexander, dat men den dwingeland in den kroes mogt gestooten hebben, waarin het metaal voor zijn standbeeld gloeide. Doch, welligt brengt de toga thans van zelve de noodige deftigheid mede. - Van andere aanmerkingen op spelling en onnaauwkeurigheden, b.v. in de aanspraak des Curators, onthouden wij ons, en haasten ons tot
No. 2. Na de lecture van perponcher en heringa, en al den lof, aan hunne stukken gegeven, zou men ligtelijk kunnen denken, dat kemper als op eene schrale weide wordt gebragt. Doch, wij zouden ons wel wachten, zoo iets aan den man te doen ondervinden, wiens naam genoeg is, om het publiek iet groots en iet goeds te doen tegenzien. Gelukkig hebben wij deze behoedzaamheid niet noodig. Kemper behandelt, inderdaad, grootendeels dezelfde zaken als even genoemde mannen. Het zou de gezamenlijke Redenaars misschien weinig tot eere verstrekken, indien eene zelfde gelegenheid geen gelijk gevoel bij hen opgewekt, en ten gevolge daarvan geen gelijk oogpunt hun aangewezen had, waaruit zij - mogen wij dus spreken - het publiek de plegtigheid te gevoelen en te genieten zoo wel, als te beschouwen, hadden geleerd. Maar, al ware de gelijkheid van onderwerp

{==81==} {>>pagina-aanduiding<<}
veel grooter nog, dan zij dadelijk is, twee zoo oorspronkelijke mannen, als heringa en kemper, zouden nooit de een des anderen echo worden.
De laatste (opdat wij ons nu tot hem bepalen) heeft zoo veel geheel eigenaardigs, zoo veel regt karaktermatigs, zoo veel eenvoudig-ronds, ongezocht-hartstogtelijks, dat zijne redevoeringen ons altijd voorkomen als eene soort van extemporés, van onvoorbereide uitstortingen der ziel, wier eigene klaarheid en kracht nogtans zoo min orde als rijkdom van denkbeelden in dezelven laat ontbreken. Heringa - men vergeve ons, dat wij nogmaals op hem terugkomen - begon met een kort gebed; dit kon niemand bevreemden in den ijverigen Godgeleerde, hoezeer ook misschien zijn herhaald och! den een of ander wat wantoonig mogt klinken in eene, anders zoo jubelende, rede. Maar kemper vlecht een veel langer gebed, na den eersten aanloop, in. Wij gelooven echter, dat dit hem wél zal gestaan hebben, omdat bij hem alles het sprekend voorkomen heeft, van uit het hart - een vol, warm hart - voort te komen.
Dan komt hij op zijn onderwerp, en dit is niets anders dan het regtmatige der plegtigheid zelve, en de beschouwingder pligten, voor welke zij de loopbaan opent. Hoe ongezocht! en toch, hoe wél de zaak in het hart aangetast! Overeenkomstig hiermede, juicht hij in de herstelling; geeft zijner verontwaardiginge lucht tegen het afgeworpen juk; geeft, echter, toe, dat er iet goeds in was, beters althans dan het oude; spreekt dan van de zeldzame en gelukkige gelegenheid om eene belangrijke inrigting eenmaal grondig te hervormen, van het edele en verstandige om die gelegenheid aan te grijpen en te bezigen, van de wijze, eindelijk, waarop dit thans gedaan is. Zoo komt hij op de nieuwe wet op het Akademiewezen. Hij wil in de beoordeeling van hare bijzonderheden niet komen. Maar den algemeenen geest en strekking - deze schroomt hij niet te verheffen. Die zijn zuiver, zijn liberaal. Wetenschap te kweeken en uit te breiden, zijn derzelver eenige, onbepaalde doel. De middelen daartoe zijn vrijheid, onbekrompen bestaan en eere voor den man, die zich aan de letteren wijdt. Krachtig en schoon, waar en edel drukt hij zich uit tot betoog dezer waarheden. Zij worden in de nieuwe wet gevonden; nergens meer of beter gevonden - niet te vergelijken met het Fransche stelsel.

{==82==} {>>pagina-aanduiding<<}

Treffend zijn 's mans woorden, de beelden zijns ontvlamden geests, op dit alles. En, alvorens zij hem tot de vereischte aanspraken leiden, ontvangt zijne geestdrift een nieuw, grootsch toevoegsel. 's Konings besluit tot afstand van Hoogstdeszelss Kabinet van Naturalia, pas uit Frankrijks klaauwen gered, aan de Leydsche Hoogeschool, komt op dit oogenblik aan, hem in handen. Hetzelve, voorgelezen en met billijk gejuich ontvangen zijnde, geeft hem aanleiding tot de warmste uitboezeming jegens den Vorst. Waarna de aanspraken volgenaan den Heere roëll, repelaer van driel, de Curatoren door Z.M. benoemd, de Regering der Stad, de Professoren, (en in het bijzonder brugmans) de Studenten - alles hartelijk en gepast, warm en belangwekkend.
Thans volgt, in dit zelfde bandje, een Aanhangsel, over de deelneming der Leydsche Universiteit aan de algemeene Wapening in 1815, tot opheldering van het gezegde op bladz. 54. - zijnde een uitvoerig verslag van al het voorgevallene te dezer zake, eene naamlijst der leden van het Studentencorps, eene aanwijzing van hunnen marsch en verblijf in Frankrijk, enz. Dit stuk heeft ons toegeschenen deze plaatsing en uitvoerige behandeling van den Heere kemper wel waardig te zijn. Het heldert op en brengt te regt, wat omtrent de zaak onnaauwkeurigs is gezegd en geloofd geworden; en dit alles strekt gelukkig, om het gedrag der jonge lieden, des Heeren kemper, en vooral ook des edelen Konings, in het zuiverste en gunstigste licht te plaatsen. De volkomenste vrijheid en vrijwilligheid, de bescheidenste overlating aan eigen en ouderen raad, de ongedwongenste volharding en blijhartigste uithouding van veel last, zonder lust van schitterende eere, de volkomenste terugkeering, eindelijk, tot studiën, die even zoo min als de zeden iet wezenlijks van dezen togt geleden hebben - ziedaar waarlijk veel, waarin zich de regtschapen man verheugt!
Ja, waarlijk veel, waarover zich elk regtschapen Vaderlander verheugt, moet dit geheele verslag van het voorgevallene op twee onzer Akademiën bevatten! En gaarne maken wij kemper tot zijnen en onzen tolk, daar hij de behandelde redevoering dus begint:
‘Zoo is dan ook de wensch, die mij en ons allen, na de herstelling van ons Vaderland, het naast aan het harte lag, nu vervuld. Nederlands Hoogescholen hebben haar eigen on-
{==83==} {>>pagina-aanduiding<<}
afhankelijk bestaan terug ontvan en. Vaderlandsche wetten, naar den geest des tijds, zoo wel als naar den geest des volks berekend, verzekeren aan dat bestaan bloei en duurzaamheid; en hetzelfde gebouw, dat voor drie jaren onze verkropte spijt en verontwaardiging zag, is nu getuige onzer ongekunstelde blijdschap en erkentenis.
Geen uwer, mijne Hoorders, is er, die niet met mij deelt in het gevoel, hetwelk door alle deze denkbeelden wordt opgewekt; maar ook geen is er, onder U, wiens hart zich niet met het mijne, bij dit gevoel, voor en boven alles tot den Almagtigen wendt, door wiens wil alle de wisselingen van het ondermaansche geregeld worden -.’

Agathokles. Naar het Hoogduitsch van Carolina Pichler, geboren Von Greiner. Iste Deel. Te Groningen, bij W. Zuidema. 1815. In gr. 8vo. 263 Bl. f 1-16-:

De titel van dit boek duidt niets anders aan, dan eenigermate de soort van geschriften, waartoe hetzelve behoort. Het is een Roman, geplaatst in het begin der vierde eeuw van onze jaartelling, op verschillende deelen van het, toenmaals zoo uitgebreide, Romeinsche rijk, inzonderheid echter in Azië. Wij zouden uit dit eerste deel niet veel meer kunnen opmaken, ten aanzien des eigenlijken doels, of van het onderwerp, dat zich de Schrijfster meer bijzonder voorstelt ter behandeling. Doch eene voorrede van den Vertaler komt hieraan te hulp. En, schoon wij anders niet kunnen zeggen, groote vrienden te zijn van dergelijk voorwerk, dat te dikwijls den sluijer in ééns opligt, welken de ander met zorge poogt niet dan langzamerhand weg te nemen; zoo is dit hier misschien niet af te keuren. Immers, behalve dat het stuk andere waarde en andere middelen ter belangwekking bezit, dan een bloote, wonderbaar geslingerde en ingewikkelde knoop, haalt men inderdaad te weinig wijsheid uit zulk een dun deeltje, dat, zoo wij eene zekere evenredigheid mogen aannemen, door nog verscheidenen staat gevolgd te worden, om daarop eene toereikende schatting van doel en waarde, tot het al of niet aanschaffen des ganschen werks, te gronden. Nu, echter, weten wij, dat het eene soort van historisch tafereel

{==84==} {>>pagina-aanduiding<<}
dier tijden, met betrekking vooral tot de gezindheden zoo wel als lotgevallen der toenmalige Christenen, zal opleveren. Het wordt opzettelijk vergeleken met het werk van den Heere de chateaubriand, les Martyrs, ou le Triomphe de la Religion, waaraan het, toevallig genoeg, weinige dagen is voorafgegaan; te Weenen in het licht verschijnende, terwijl het ander te Parijs werd afgedrukt. De Schrijfster zelve, echter, noemt het eenvoudig Roman, en bekreunt zich ook aan tijdrekening en dergelijke niet. Wat wij tot hiertoe gelezen hebben, heeft ons slechts van lieverlede tot eenige opmerkzaamheid op het, aldus aangewezen, eigenlijk onderwerp gevoerd. Het zijn brieven tusschen twee zeer aanzienlijke en in vele opzigten merkwaardige en belangrijke Romeinsche vrouwen; tusschen eene van dezelven en eenen edelen en voortreffelijken inwoner van Nikomedië, de Aziatische zetel des Romeinschen bewinds, thans onder vier Cesars verdeeld; tusschen dezen, den held agathokles zelven, en eenen Armenischen Prins, den minnaar van eene der dames, en eenen phocion, den leermeester van agathokles, en eene larissa, zijne geliefde; tusschen deze laatste en eene vriendin, benevens anderen, gezamenlijk aanhangers van het Christelijk geloof. De inhoud is in zekeren zin dezelfde met dien van elken beginnenden Roman, schoon op zijne bijzondere, naar tijd, plaats enz. geschikte wijze. Wij kunnen, of willen, daarvan nog niet veel zeggen. Gaarne betuigen wij alleen, dat de lektuur ons zeer behaagde; dat zij ons een wezenlijk belang inboezemde. Stoffe en vorm droegen hiertoe bij. De brieven zijn altijd natuurlijk, onderhoudend; dikwijls gewigtig, schoon. Men ziet, dat de Schrijfster het tooneel en kostuum kent, hetwelk zij gekozen heeft, en, bij het opdelven van dezen schat, gelijk gene
zonen in de fabel, tevens den grond (van haren geest) vruchtbaar gemaakt heeft, en alles goeds en schoons rijkelijk deed gedijen. Zij behoort, buiten twijfel, tot de Roomsche kerk; men ziet dit ook aan enkele trekjes, zonder dat het echter het redelijke, het zuivere en schoone der denkwijze, haren Christenen toegeschreven, eenigermate schaadt. Misschien zondigt zij zelfs eenigzins op eene andere wijze, door eene enkele keer te veel wijsgeerte onder deze begrippen te laten loopen; dezelve al te veel de kleur eener gewone, schoon hoogverlichte, denkwijze te doen aannemen, in plaats van dat kinderlijke, hoe-
{==85==} {>>pagina-aanduiding<<}
wel tevens eigenaardige, misschien plaatselijke, dat wij, als het kenmerk van den eenvoudigen oorsprong, van de echtheid, zoo gaarne aan dezelve zien. Voor het overige kunnen wij wel instemmen met den lof, door den Voorredenaar aan hare karakterschetsing enz. toegezwaaid, en hemzelven hartelijk danken, zoo wel omdat hij het stuk vertaald, als omdat hij het zoo wél vertaald heeft. Gaarne vergeven wij daarbij, op zijn verzoek, de ingeslopene drukfeilen. Moge fpoedig een ander deel volgen!




Mengelwerk, bestaande in Bespiegelingen, Dichtstukken, Zedelijke Verhalen en Brieven. Door Petronella Moens. Te Dordrecht, bij A. Blussé en Zoon. 1815. In gr. 8vo. 338 Bl. f 2-16-:

Wij durven onze Lezers, en onze Lezeressen vooral, die overigens behagen vonden in de voortbrengselen der Muze van deze vaderlandsche Dichteres, gerustelijk aanraden, dit werkje bij de overige van Mejufvr. moens te voegen, met de verzekering, dat het allezins de voorkeur verdient boven eene menigte produkten van vreemden grond, en, bij een aangenaam onderhoud, tevens zeer edele gevoelens aankweekt en opwekt. Zoo wel in het zoogenaamd poëtisch proza, als in gebonden maat, is de trant dezer Dichteresse genoegzaam bekend. De hier voorkomende Dichtstukjes: Na het inzamelen van den Oogst van 1814. Aan Eelhart. Ware Vertroosting bij de Beschouwing der Natuur. Bij het Graf van eenen Zuigeling. Aan de Hoop, in 1815. gaf zij reeds vroeger in verschillende Maandwerken, nu echter eenigzins veranderd, en, zoo zij hoopt, verbeterd. - De Bespiegelende Overdenkingen in den Nacht, en Bespiegelende Gedachten over de afwisselingen der Natuur bij het naderen van de Lente, zijn proza, maar dichterlijk, niet te hoog, niet te laag gestemd, en verheffen en verwarmen het hart tot waarlijk godsdienstigen ernst en zedelijke veredeling. - De Zedelijke Verhalen zijn gevoelig genoeg, en, wat de waarschijnlijkheid betreft, wel een weinig overdreven; maar hebben eene uitmuntende strekking. Rudolf, eene Zwitsersche Familiegeschiedenis, geeft de teekening van eenen zich opofferenden minnaar, die het loon zijner op-
{==86==} {>>pagina-aanduiding<<}
offeringe echter geniet in de armen zijner beminde, daar het voorwerp zijner edelmoedige opoffering eindelijk blijkt zijne zuster te zijn. Grenoville, of de getrouwe Liefde, is vooral tegen de wanhoop en den zelfmoord gerigt. - Van de Brieven verdedigen die tusschen Felix en Gorman de bestiering der Goddelijke Voorzienigheid, bij de voor het oog meest ondoelmatige rampen;
en die van Emilia aan Karel geven geen onaardig romannetje, waarvan wij niets meer kunnen zeggen, dan dat men het nog al met genoegen leest, en alleen maar vindt, dat het niet zeer waarschijnlijk is. Uit den Brief van Gorman aan Felix deelen wij het volgende mede, dat ons bijzonder beviel:
‘Wanneer een wijs Opperwezen, zegt gij, het sterflot der menschen bestuurde, dan zouden alleen de afgeleefden en nutteloozen sterven; dan zoude niet uwe moeder in de kracht des levens aan haar pasgeboren wicht, waarvoor de voedende melk in haren boezem reeds opwelde, ontrukt zijn; geen veelbelovend kind, geene jeugdige bruid zouden alsdan den doodslaap insluimeren. - Maar juist hierin, Felix, zoude ik op een wijs bestuur opmerkzaam gemaakt worden, wanneer ik dat nog nimmer erkend had. De zwakste, de meest asgesletene raderen en veren van een werktuig, dat slechts door den werkmeester opgewonden wordt, moeten immers het eerst breken.’ Hierop volgt het voorbeeld van eenen boomkweeker, dien Gorman bezig vond: ‘Hier bleef een oude stervende boom staan, omdat hij nog eenigen tijd anderen moest beschutten, omdat, door hem te ontwortelen, ook de wortels van andere boomen zouden beschadigd worden, of omdat zijn val eene noodelooze verwoesting zou aanrigten. Daar werd een jonge boom uitgeroeid, omdat de kundige kweeker voorzag, dat hij nooit aan het oogmerk voldoen zoude, of dat hij tot nadeel van anderen zoude opgroeijen. Ginds werden jeugdige telgen verplant, omdat de plaats hier niet voor haar geschikt was, en zoo al voort. - Had nu een onkundige over dat bosch het bestuur gehad, welligt waren alsdan al de oude boomen uitgeroeid, en voorzeker de geheele kweekerij bedorven. - Wel nu, Felix! zou uw woest en blind Geval - waardoor gij immers toch den onbestuurden loop der dingen verstaat - niet op dezelfde wijze als de onkundige boomkweeker handelen?’ enz.

{==87==} {>>pagina-aanduiding<<}

Wij beloven deze Mengelingen zoodanig gunstig onthaal, dat wij nog wel op een vervolg mogen rekenen.

De Fontein van St. Katharina, door Ducray Duminil. III Deelen. Uit het Fransch vertaald. In 's Gravenhage, bij J. Allart. 1815. In gr. 8vo. Te zamen 1026 Bl. f 7-:-:

Hoezeer het ‘uit het Fransch vertaald’ bij Roman of Tooneelstuk, bij ons, en zoo wij meenen met regt, althans geene aanbeveling is, zoo verdient echter dit werk van eenen, onzen Landgenooten reeds genoegzaam bekenden, Romandichter eene loffelijke melding; en, zonder partijdigheid, kunnen wij niet ontveinzen, dat het zeer welkom zijn zal aan een aantal Lezers, ook aan zoodanigen, welker smaak goed gevormd en gewijzigd is, die de verdiensten des kunstenaars kunnen regt doen, en wien het lezen tot uitspanning iets meer dan tijd verbeuzelen is. Het is waar, bijzonder nuttige leering geeft het werk wel niet: wanneer wij echter verklaren, dat het deugd en pligtsbetrachting niet onvoordeelig is, zeggen wij te dezen aanzien gewis niet te veel; en dit is meer, dan wij bij deze soort van produkten, uit het voormalige groote Rijk, zoo doorgaans verwachten; hoezeer wij hartelijk verlangen, dat langs hoe meer een overal sterk uitkomend zedelijk doel de beste aanbeveling van eenen Roman bij onze Landgenooten wezen zal. Het verhaal is intusschen inderdaad een kunstgewrocht; het vereenigt alles, wat in eenen Roman bevalt en uitlokt; de geschiedenis gaat, bij alle tusschenvoorvallen, onophoudelijk voort; de belangstelling wordt hoe langer hoe levendiger; de Lezer spant zijne nieuwsgierigheid tot het einde, en dan eerst wordt hem alles ontknoopt, en heeft hij volkomene voldoening bij de verlangde uitkomsten. Men voelt wel aanstonds, dat de blinde bij de Fontein meer is dan de bedelaar, die hij schijnt te zijn; doch wie hij is, kan men moeijelijk gissen, en vindt zich in zijne gissingen telkens te leur gesteld, tot het zich eindelijk ontwikkelt; en zoo is men ook omtrent zijnen zoon en deszelss verloofde tot het laatste toe in onzekerheid. Zoo velerlei zeldzame voorvallen hebben wel eens iets, dat wat onwaarschijnlijk wordt; minder echter, dan wij dit wel elders vinden; en de karakters der goede vrienden en vriendinnen, die wij hier maken, zijn (en
dit bevalt ons) minder karikaturen, dan

{==88==} {>>pagina-aanduiding<<}
die der booswichten. Het is ons niet mogelijk, hoezeer wij met dat oogmerk de drie boekdeelen nu nogmaals doorbladerden, eene of andere proeve te geven van den goeden toon en smaak, zich overal gelijk, in dit altijd even onderhoudend verhaal; daar wij niets aantroffen, hiertoe, zonder meer uitvoerige aanwijzing van het beloop, geschikt; en bij een werk, waar de gespannene nieuwsgierigheid zoo belangrijk voor den Lezer is, en waardoor wij hem gaarne eene aangename uitspanning gunnen in eenige winteravonden, willen wij, door het nu voorleggen van een skelet, zijn genoegen niet verminderen. Wij vergenoegen ons dus met het gezegde, en den wensch, dat, zoo men dan onze Landgenooten aanhoudend met vertalingen van Fransche Romans meent te moeten gerieven, men zijne keuze tot geene van minder waarde, dan de tegenwoordige, bepalen zal.

De klaarziende Blinde. Blijspel in één Bedrijf, naar het Fransch van Le Grand, door Mevr. G. Te Haarlem, bij F. Bohn. 1815. In kl. 8vo. 56 Bl. f :-8-:

Indien ons nog meer van deze soort van aardige en steeds behagelijke Blijspelen ter hand komen, zullen wij van ons bedrijf moeten afzien: de Uitgever (een allezins bevoegd en belangeloos beöordeelaar in dezen!) vermeent den echten Tooneelminnaren eenen aangenamen dienst gedaan te hebben, door dit stukje uit de portefeuille der Vertaalster te redden, waarin het aan de vergetelheid werd toegewijd; maar bij de lezing voelden wij wezenlijk verdriet, dat eene Hollandsche Vrouw zich tot de vertaling leenen kon. Wij vonden hier een drietal vrouwelijke schepsels uit Parijs, het eene al maller en manzieker dan het andere; een' bespottelijken kwakzalver, dien men Dokter noemt, en die ook Dokter is; een' verliefden neef, die zijnen oom bedriegen wil; en eindelijk een' Kapitein ter zee, die hun allen te leep is, en, daar hij zich blind houdt, met behulp van zijnen knecht, den mallen Dokter aan de oudste en malste van de dames koppelt, terwijl hij zijne verloofde aan zijn zoet neefje afstaat; eene wijze van zich te wreken over schandelijke ondankbaarheid en bedrog, waartoe wel weinige Officieren, ook in Franschen dienst, zoo aanstonds zullen besluiten, tenzij zij, gelijk de-
{==89==} {>>pagina-aanduiding<<}
ze Zeeöfsicier, damon heeten! - Het stukje komt, vertrouwen wij, te laat. Wie wil nu hier te lande nog, op een vaderlandsch Tooneel, de Fransche nietigheid bewonderen, of zich met Fransche grappen en caricaturen vermaken? Dat er Hollanders zijn, die nog naar een' Franschen Schouwburg hunkerden, is al erg genoeg!

Katechismus voor de Verdedigers des Vaderlands, waarin geleerd wordt, hoe een Christelijk Burger en Krijgsman moet gezind zijn, en met God in den strijd gaan. Te Leyden, bij D. du Mortier en Zoon. 1815. In kl. 8vo. 60 Bl. f :-4-:

Het is met dit boekje als met alle boekjes en boeken, schrijvertjes en schrijvers, menschjes en menschen gesteld, die van het gewone afwijken. Er wordt veel over gepraat - ten goede en ten kwade - en beide meestal niet zonder grond. Wanneer men, ambtshalve, genoodzaakt is, mede zijn gevoelen te laten hooren, dan kan men verlegen staan, of men het goede of het kwade op den voorgrond wil plaatsen; maar in geen van beide gevallen is men verlegen om stof, en men heeft ten minste dit voorregt, dat men de eene, hetzij dan grootere of kleinere, helft der lezeren, in het algemeen, voldoet; terwijl de omzigtigste en onpartijdigste behandeling van een stuk, waarvan ten goede zoo min als ten kwade veel te zeggen valt, doorgaans beide partijen nog onbevredigd laat.
Het stukje is oorspronkelijk voor Duitschland geschreven, en wel door eenen man, om zijnen vurigen geest, krachtigen stijl, stouten moed en reine vaderlands- en vrijheidsliefde bij zijne landgenooten in hooge achting. Het is arndt, die, door onderscheidene brochures, oneindig veel mag geacht worden te hebben toegebragt tot opwekking van de geestdrift der volken, die onlangs het slaafsche juk des Franschen gewelds heeft vergruisd. Dit stukje is opgesteld voor krijgsman en gewapenden burger, ten deele dus voor den mingeöefenden stand, en alzoo met de natuurlijke bedoeling van populariteit. Vallen echter geschriften voor het volk wel eens in het flaauwe, onbeduidende, eigenlijk platte en langwijlige; arndt heeft eenen geheel anderen weg ingeslagen: de heilige schrift - men mag er misschien bijvoegen: luter's ver-
{==90==} {>>pagina-aanduiding<<}
taling - is zijn modél geweest. Alles is krachtig, spreukrijk, als des magthebbenden en niet als der schriftgeleerden. Dit doel is, onzes oordeels, juist gekozen. Vooral de krijgsman bemint nadruk en kortheid. Hij heeft geen' tijd tot uitpluizen. Het gevoel, het algemeene inzigt en besef, gaat bij hem boven het juist en duidelijk begrip. Doch, of de bereiking van dit doel zoo gemakkellijk zij; of dezelve niet ligt gevaar loope te mislukken; of dit stukje inderdaad genoegzaam verstaan en diep genoeg gevoeld worde, om als een woord Gods te werken - bestaan wij zoo geheel gaaf niet te besluiten. Wij hopen het nogtans, en gelooven, dat het niet zorder vrucht zal zijn geweest, zoo wel ter opwekking en stijving, als ter beteugeling en rigting ten goede.
Doch, de zwarigheden verdubbelen bij de vertaling. De Duitsche geest verschilt van den onzen; zoo doet de taal en de bijbelvertaling - om niet te spreken van de moeijelijkheid, om een origineel als arndt te copiéren. Dit alles in aanmerking genomen zijnde, schijnt ons de eerw. i.m. allen lof te verdienen over zijne vertolking en omwerking. Wij hebben, trouwens, het Duitsche niet gelezen; doch het blijkt klaar, dat hier en daar merkelijk heeft moeten veranderd worden. Nergens, echter, missen wij den krachtigen, godvruchtigen, Christelijken liefdegeest van arndt. Hapert hier of daar iets, hetzij aan de overbrenging, hetzij anderzins, om ons gevoel te bevredigen, de aard der zake schijnt dit te verschoonen. - Moge deze Catechismus weinig meer te pas komen; maar, zoo ze te pas komt, regt van pas bevonden worden, en veel nut stichten!




Handleiding tot de Natuurlijke Opvoeding; of Robinson Crusoë, ten dienste der Jeugd. Door J.H. Campe. Derde Druk. Gevolgd naar de tegenwoordige Spelling. Met Platen. Te Amsterdam, bij J. ten Brink Gz. en J. de Vries. 1815. In kl. 8vo. XVI. 450 Bl. f 2-10-:

Weinige boeken vinden zoo vele goedkeuring als het opgemelde. Hoe zeer het thans aan de orde is, voor kinderen te schrijven - de duurzame voorkeur, aan dit werkje van den Heer campe, gelijk aan de versjes van onzen van al-
{==91==} {>>pagina-aanduiding<<}
phen, gegeven, toont, hoe schaars dusdanige onderneming volkomen slaagt. Deze Robinson was een der eerste - ja het eerste boek, dat Recensent met geestdrift las; en op hunne beurt lezen het zijne kinderen, schoon veel ruimer bedeeld met allerlei kinderboekjes, met eene blijkbare voorkeur. De geschiedenis is zoo wezenlijk onderhoudend, treffend, wegslepend, dat de Schrijver gerustelijk allerlei aanmerkingen daar tusschen kan werpen, zonder dat hij behoeft te vreezen, dat het uitlokkende des verhaals daaronder zal verloren gaan. Hetzelve geeft, wat meer is, ongezochte aanleiding tot allerlei vragen, tot allerlei mededeelingen alzoo, de natuurlijke en de zedelijke wereld betreffende. Ja, het eenvoudig verhaal levert reeds eene menigte van kundigheden op. - Het komt zeker niet te pas, bij eene derde uitgaaf van hetzelfde werkje, alle deugden nog in het breede te ontvouwen. Het is genoeg, dat wij alle ouders bij herhaling oplettend maken op een stuk, waarvan de inhoud, de behandeling, de plaatjes (ofschoon reeds bij een' grooteren Robinson gebezigd) - alles zoo geschikt is, om de jeugd aan hetzelve te boeijen, en niet dan de zuiverste, schoonste gevoelens in derzelver harten op te wekken. Het moge al kleine foutjes hebben, de kinderen misschien wat al te kinderachtig voorstellen, het kunstmatige opvoedingswerk wat rijkelijk hoog verheffen, zich in de voorrede te veel van deze lectuur beloven, de waarschijnlijkheid soms een weinig geweld aandoen, en inzonderheid de jonge lieden schrik inboezemen voor den kleinen overtogt vanhier naar Engeland - dit is het menschelijke; wij wagen den wensch niet, des voortreffelijken Schrijvers
arbeid, daarom, eene hervorming te doen ondergaan. Het eenige, wat wij der oplettendheid bij eene volgende uitgave zouden durven aanbevelen, betreft de verkleeding in het Hollandsch, de platen, benevens eene andere, kleine onnaauwkeurigheid. ‘In de stad Rotterdam’ is de aanvang van het verhaal, terwijl het tooneel zelve des verhaals aldaar geplaatst is. Zoo spreekt men toch niet. - Op de plaat, die het gevecht met de wilden voorstelt, is robinson nog afgebeeld in zijne kleeding van vellen, schoon hij toen reeds matten, en zelfs Europesche kleederen had. - Van de aardappelen wordt eerst gezegd, dat hij dezelven reeds eenigen tijd bij het vleesch gebruikte, en daarna, dat hij ze toevallig eetbaar bevond, nadat ze in de heete asch gelegen had-
{==92==} {>>pagina-aanduiding<<}
den. - Dergelijke kleine onoplettendheden, gelijk zij ons schijnen te zijn, kan eene volgende uitgave verbeteren. Wij wenschen, dat zij spoedig volgen moge, en de vaderlandsche jeugd zich nog lang met dit werkje vermake!

Klein Jantje en zijne Gezellen. Almanak voor de Jeugd. Voor 1816. Te Amsterdam, bij E. Maaskamp. 184 Bl. f :-8-:

Een lief en aardig boekje voor kleine, en ook nog wel voor wat oudere kinderen, in een lief klein formaatje en met lieve prentjes, bevattende eenige vertellingen en fabels, leerzaam en onderhoudend, zoo als dat in zoodanige kinderboekjes wordt vereischt. Snoeplust, ongehoorzaamheid, nieuwsgierigheid zijn de ondeugden, - naarstigheid, liefdadigheid enz. de deugden, welke hier in opgemelde verdichting wel inzonderheid worden behandeld. Wij wenschen zulk een boeksken op een volgend jaar weder te zien; maar hopen, dat klein Jantje dan tevens zoo ver zal gevorderd zijn, dat hij zich voor een aantal in het oog loopende taalfouten wete in acht te nemen.

Aan Q.N.N., als vertaler van Glatz, zedekunde voor meisjes, in antwoord op deszelfs antikritiek, geplaatst in Den Recensent no. i. dezes jaars.

Wij hebben de dus genoemde Antikritiek van deze ‘oude Rot,’ met welken naam zich de Steller zelf betitelt, op onze bescheidene aanmerkingen gelezen; eene Antikritiek, welke, daar zij niets anders dan 's mans kribbige geaardheid bewijst, ons van zelve (zoo het al der moeite waardig ware) van alle wederlegging ontslaat. Wij waren dus enkel bedacht, den man eenen heilzamen wenk te geven, die hem, bij het bedaren van zijnen onregtmatigen, ja belagchelijken toorn, van nut mogt zijn. De Lezer vergeve ons, dat wij daarbij wederom tot het Spreukenboek van salomo onze toevlugt nemen. Inderdaad, t'elken male wanneer wij eene belangrijke waarheid kort en krachtig wenschen uit te drukken, komen wij op dien schat der Wijsheid als van zelve terug. Onze Anticriticus gelieve dan, te zijner stichting en leering, op te slaan. Spreuk. XII:1. Overigens wenschen wij de oude Rot de noodige omzigtigheid om zich voor val en knip te hoeden.


{==93==} {>>pagina-aanduiding<<}

Boekbeschouwing.

Verhandelingen, rakende den Natuurlijken en Geopenbaarden Godsdienst, uitgegeven door Teyler's Godgeleerd Genootschap. XXVIIste Deel. Te Haarlem, bij J. van Walré en Comp. 1815. In gr. 4to. 139 Bl. f 1-16-:

Zagen wij, onlangs verslag doende wegens het XXVIste Deel der Verhandelingen van teyler's Godgeleerd Genootschap, den Eerw. van hengel met lof den tweeden rang bekleeden, hem bij de beoordeeling toegewezen; niet minder aangenaam is het ons, bij de uitgave van den nieuwen bundel, dien zelfden Vaderlandschen Geleerde weder aan te treffen, en nu door dat aanzienlijk Genootschap tot hoogere plaats verheven te vinden, die hij zich, met Goud en Eere bekroond, door zijnen verdienstelijken arbeid, ook naar ons gevoelen, met volle regt verworven heeft. Alleen het jammert ons, dat wij, vermits maar ééne Verhandeling in dit Deel voorkomt, geen vergelijkend oordeel vellen mogen tusschen 's mans werk en dat van eenigen mededinger. Vermoedelijk heeft de onrust en bitterheid der tijden, waarin het letterkundig strijdperk openstond, zoo in ons Vaderland als elders, Geleerden wederhouden om hunne pen ter beantwoording der belangrijke Prijsvrage te punten, ondanks al de bijkomende aanmoediging van het schitterend Eermetaal. Dan, juist hierdoor rijst bij ons de waarde van den geachten Leeraar, die in den algemeenen druk zich afzonderde, en tot wezenlijk nut der Christenwereld onledig hield, met zijne aangeslagen moeijelijke taak alzoo te voleindigen, dat hij zich alle aanspraak op onze dankbaarheid, en de goedkeuring van het Genootschap verworven heeft. Wij ten minste rekenen ons verpligt

{==94==} {>>pagina-aanduiding<<}
aan den achtenswaardigen man, wiens onbezweken ijver en kunde daarvoor zorgden, dat navolgende gewigtige Prijsvrage niet onbeantwoord, of liever niet onbekroond, gebleven is. ‘Welk eenen invloed moet eene gezonde Uitlegkunde aan de bijzondere Karakters en persoonlijke Denkwijzen der Evangelisten en Apostelen op derzelver Schriften toekennen? - Mag die invloed ook gerekend worden zich uit te strekken tot de wijze, waarop de Evangelische Leerstukken en Geschiedverhalen worden voorgesteld? - En, zoo ja; kan zulk eene wijze van uitleggen ook schadelijke gevolgen hebben voor het Gezag en de Achtbaarheid der Heilige Schrift?’
Over dit voorstel was het allezins gepast, dat de Eerw. van hengel, in eene korte Inleiding voor zijn werk, de aanzienlijke vorderingen deed opmerken, welke de uitlegkunde van het Nieuwe Verbond door beoefening der Oostersche en Grieksche talen maken mogt sedert den onsterfelijken de groot, en door dienst veler Geleerden, gevormd in de scholen van schultens, hemsterhuis en ernesti. Het punt, evenwel, in geschil, de invloed, dien men aan de karakters en denkwijzen der heilige mannen op hunne schriften, onverminderd het Goddelijke der Openbaring, heeft toe te kennen, is nog geenszins beslist; inzonderheid geopperd door den beroemden krummacher, wiens Historische en AEsthetische Beschouwingen van den Geest en Vorm der Evangelische Schriften (*) vermoedelijk aanleiding gaven tot de Prijsvrage. Dat werk, echter, is verre van voldoende te zijn tot beantwoording derzelve, of regeling van dit gedeelte der Schriftuurverklaring. Van hengel stelt zich voor, wat te dezen door anderen gedaan is, tot een geheel te brengen, en zijne eigene gevoelens daarbij te

{==95==} {>>pagina-aanduiding<<}
voegen: hoewel zijne zedigheid betuigt, alleen de eerste lijnen te zullen trekken, die anderen verfraaijen mogen, en naar welke het werk zal kunnen voortgezet worden.
Men ziet alzoo uit deze wenken, dat onze Schrijver, tot aandrang van zijne gevoelens en bewijs voor zijne stellingen omtrent de nieuwere wijze van uitlegkunde des Nieuwen Verbonds, tot gedurig beroep op Schriftuurplaatsen, en aanhaling of toelichting van voorbeelden, daaruit ontleend, zich had in te laten; en dat zulks de groote waarde uitmake van zijnen arbeid, waarin doorgaans eene gezonde en redelijke Oordeelkunde doorstraalt. Wij, daarentegen, vermogen geenszins in deze inderdaad ontelbare bijzonderheden te treden, maar vinden ons verpligt, ten einde, door verminking zijner redekavelingen, den man geen onregt te doen, dit wezenlijk schoone van zijn behandeld werk bijkans geheel aan het eigen onderzoek van Godgeleerden en Bijbelvrienden over te laten en aan te bevelen; en moeten wij ons vergenoegen met eene korte en hoofdzakelijke opgave van hetgene ons des Leeraars Verhandeling herinnert en betoogt.
Bij nalezing der Prijsvrage blijkt eenen iegelijk, dat dezelve een drietal afzonderlijke voorstellen bevat, en alzoo van hengel te regt zijn werk in even zoo vele hoofdverdeelingen gesplitst heeft.
I. Ook vangt hij zeer geleidelijk aan, naar den invloed van de karakters en denkwijzen der Evangelisten en Apostelen op den stijl, vorm en geest hunner schriften naauwkeurig onderzoek te doen; en, van hetgene te dezen aan allen gemeen is, daalt hij in elk der aangeduide Hoofdstukken af tot hetgene elk dier Schrijveren meer bijzonders heeft en te onderscheiden schijnt. Dit laatste te bepalen, was voorzeker het meest moeijelijke, en vereischt eene fijnere Oordeelkunde, kieschen smaak, en taalkennis. Men weet toch sedert lange, en zal gereedelijk met onzen Schrijver instemmen, dat de taal en stijl der Evangelisten en Aposte-
{==96==} {>>pagina-aanduiding<<}
len, verre van zuiver en gekuischt te zijn, van Oostersche spreekwijzen krielt, de gewone volksspraak is, en den ongeletterden Jood alomme kenschetst. Het Grieksch evenwel van lucas munt uit boven dat der overigen. Marcus valt inzonderheid in het plateenvoudige. Joannes doet zich als meest beschaafd van opvoeding voor: en deze, gelijk andere bijzonderheden, duiden reeds krachtig aan, wat licht de Uitlegkunde van dusdanige waarnemingen hopen mag. Hier komt bij de vorm onzer gewijde Boeken, in Geschiedverhalen en Brieven verdeeld, maar wederom geheel afwijkende, in smaak en schrijfwijze, van het kunstwerk der Ouden; terwijl hunne Opstellers, door geene beoefening van wetenschappen beschaafd, daarentegen met hun eigen hart te rade gaan, en deszelfs inspraak, naar elks bijzonder, meer of min ontwikkeld, inzigt, volgen.
Zoo hebben mattheus en marcus, deze vermoedelijk met raad van petrus, zonder belangstelling in tijdorde, veel gelijksoortigs in hunne Evangelien te zamen gevoegd; en schreven zij vooral ten dienste der Joden, wat zij, den Heere aangaande, zich voor den geest riepen. Lucas rangschikt de voorvallen van deszelfs leven meer naar den tijd en het plaatselijke der gebeurtenissen: en joannes, die het laatst, en met een gezet doel om het Goddelijk-verhevene van zijnen geliefden christus aan te toonen, de pen voerde, verbindt het meest gevolgen en aanleidingen in zijn verhaal aaneen.
Desgelijks in den vorm der Brieven laat zich opmerken, dat de ljver van paulus, in het voortplanten en verdedigen van den Godsdienst, uitkomt; terwijl andere Apostelen zich meest bepaald hebben tot vermaningen en lessen, en dezen ook minder onderwezen waren in de wijsgeerige kennis der Joden, dan die kweekeling van gamaliël.
Eenerlei geest, eindelijk, van Christelijken Godsdienstijver, en liefde voor waarheid, voor het Opper-
{==97==} {>>pagina-aanduiding<<}
wezen, den Heiland, en jegens den Naasten; eenerlei zucht, om op het gezag des Ouden Verbonds het Nieuwe te vestigen, en het verbasterd menschdom door geloof en bekeering te hervormen, - bezielde die waardige mannen, en straalt alzoo door in ieders werk. Maar ook te dezen doen zich een aantal onderscheidene wijzigingen, naar de verschillende karakters en denktrant, voor in hunne stukken. Mattheus, marcus en lucas verhalen inzonderheid, wat jezus in Galilea, en als Volksleeraar, openlijk verrigtede. Joannes deelt mede, wat hem inzonderheid bekend was; de meer ingewikkelde gesprekken des Heeren met aanzienlijke Joden, en het gebeurde omtrent of in de Hoofdstad.
Voornamelijk, evenwel, en onder de eigenheden (liever zouden wij schrijven, het eigenaardige) der heilige Schrijveren, staat de Eerw. van hengel daarop te regt stil, dat petrus, in zijne Redevoeringen en Brieven, zorgvuldig vermijdt, zijne verloochening des Heilands aan te roeren; terwijl paulus integendeel op zijne vervolging der Christenkerke gedurig toespeelt. Zoo grieft ons steeds de herinnering aan schuldigen misstap; terwijl men zich eener dwaling uit onkunde niet behoeft te schamen.
II. Intusschen zijn wij het volgend deel der Verhandelinge genaderd, welks inhoud, als gezegd werd, uit de tweede vrage ontleend is, die zich voorts eigenaardig door van hengel in een tweetal Hoofdstukken laat splitsen en afwerken. Immers 1o.) uit den invloed van der Apostelen karakters en denktrant laten zich de Evangelische leerstukken en geschiedverhalen het beste verklaren: ja ook 2o.) die heilige mannen zelve, hunne geschriften beschouwende als het opstel van menschen, begunstigen dat gevoelen en die wijze van uitleggen.
Zoo draagt de voorstelling der Christelijke Zedeleer het duidelijk merk van Oosterschen smaak, en van de hartelijkheid der Schrijveren, die, overtuigd van jezus vertroostenden Godsdienst, gegrond op de Wet en Pro-
{==98==} {>>pagina-aanduiding<<}
feten, haar met denzelven op het naauwste verbonden. Zoo dient de kennis en opmerking van bij dezen en genen der Apostelen meest geliefde uitdrukkingen, beelden en bewijstrant, behalve het algemeene, dat van den Joodschen stempel getuigt, in vele ten leiddraad voor eene gezonde uitlegkunde des Nieuwen Verbonds, en van elk der Brieven of stukken, daarin voorkomende, als door onderscheidene mannen en op verschillende tijden geschreven. Het woord geloof (om één voorbeeld uit menigte aan te voeren) heeft vanhier bij paulus eenen ruimeren zin dan bij jacobus, naar het doel en den tijd van ieders opstel. Dit zelfde heeft men omtrent de verhaalwijze der Evangelische geschiedenissen op te merken, en zal ons in staat stellen regt te oordeelen, waarom wij deze orde en aaneenschakeling, of ook personen, bij mattheus en marcus, eene andere bij lucas, eene andere, eindelijk, bij joannes vinden, en waar wij de eigen woorden van den Heiland, of wel den zin, eene weglating, of ook eene uitbreiding en verklaring, van zijne gezegden aantreffen. Uit welk alles dan van hengel, na dit zeer in het breede uiteengezet en gestaafd te hebben door het gezag van een aantal plaatsen, het rondstaande besluit opmaakt, dat de gewijde Boeken, gelijk die van ongewijde Schrijvers, aanzienlijk licht ontvangen uit den erkenden, of na dit onderzoek niet meer twijfelachtigen, invloed van der Apostelen en Evangelisten karakters en denkwijze op hunne pen; gelijk mede, dat daardoor schijnstrijdigheden in hunne leer en verhalen het beste mogen opgelost en uit den weg geruimd worden.
Onzes ondanks moesten wij ons verslag over dit aangelegen onderwerp zeer bekorten: men verschoone ons des, van wege de engte onzes besteks. Ter proeve van 's mans stijl en voordragt, nemen wij hier dit weinige over: ‘Men mag ook in de Lijdensgeschiedenis van jezus dien invloed van het gemoed der Evangelisten en Apostelen niet voorbijzien. Zoo deze

{==99==} {>>pagina-aanduiding<<}
mannen ergens de platte (!) en eenvoudige voordragt volgden, was het bij de verhalen van die ontzettende gebeurtenissen, die met den dood hunnes Meesters eindigden. Alles stelden zij blootelijk ter neder, zoo als het geschied is, zonder betuiging van medelijden, zonder uitstap om jezus te verdedigen, of zijne beulen te verfoeijen. Dit is in den eersten opslag onbegrijpelijk. Men geraakt wel eens in verzoeking, om niet aan Natuurmenschen, (*) gelijk de leerlingen waren, maar aan menschen zonder hartstogt, aan bedriegers derhalve, het opstel dezer stukken toe te schrijven. Doch bij een weinig nadenken zal men het karakteristieke der Evangelisten zien doorblinken. Hoe zouden zij zich bij het lijden van hunnen Meester hebben kunnen ophouden, die zich, even als de Emmausgangers, tot het verhaal zijner opstanding moesten spoeden? Hoe zouden zij zich door het medelijden van hunnen weg hebben laten afleiden, daar zij
met blijdschap over den nu verheerlijkten juichten? Hoe zouden zij ook zijne vijanden hebben kunnen aantasten? Zij zagen immers altijd op zijn lijden

{==100==} {>>pagina-aanduiding<<}
en sterven tot vergeving der zonden, als op de genadige beschikking van God. Dit gezigt moest alle hevige hartstogten tegen 's Heilands vijanden onderdrukken. Het moest zelfs hunne harten van vergevingsgezindheid en menschenliefde doen gloeijen; want die Onvergelijkelijke had ook zijn lijden en sterven voor hen ondergaan, die hem gekruist en gedood hadden.’
Wij leggen nu voor eene poos de pen neder, om die weldra weder op te vatten, ten vervolge en besluite van ons verslag.




De Bijbel, een Boek even zoo vermakelijk, als nuttig voor allerlei Lezers. Eene Bijdrage ter bevordering van deszelfs lezing en verspreiding in de wereld, naar de bedoeling van het loffelijk Bijbelgenootschap, ook in Nederland opgerigt. Met Aanteekeningen en Bijlagen. Door Frans van Gogh, Predikant te Schiedam. Te Schiedam, bij G.W. van Hemsdaal. 1815. In gr. 8vo. XVI, 99, 156 Bl. f 1-16-:

Om het bovenstaand werkje nog wat nader te doen kennen, dan men uit deszelfs breedvoerigen titel kan opmaken, zullen wij de woorden van den Schrijver overnemen, waarmede hij zijn voorberigt begint: ‘Mijn voorname oogmerk met de uitgave van dit geschrift is, om beschaafde, nadenkende menschen met den Bijbel, en vooral met het vermakelijke en schoone van den Bijbel, meer bekend te maken, en hen, langs dien weg, aan te sporen, om hem veel te lezen, en wijd en zijd onder hunne medemenschen te verspreiden.’ De Eerw. van gogh tracht dit loffelijk oogmerk te bereiken door eene Verhandeling van matige lengte, en zeer uitgebreide Bijlagen tot dezelve. In deze Verhandeling toont hij aan, dat de Bijbel in staat is, aan den onderscheiden' smaak der leze-
{==101==} {>>pagina-aanduiding<<}
ren te voldoen, als bevattende, 1o.) Hetgeen dienstbaar is tot vermaak; t.w. dichtstukken, gedichten uit de hoogste oudheid, verhevene dichtstukken, korte puntige, wijsgeerige, en zulke, die hartstogten schilderen, Elegieën enz. enz., andere stukken van vernuft, redevoeringen, zedelijke verhalen, gelijkenissen enz. enz. 2o.) Hetgeen dient, om kundigheden op te doen; t.w. geschriften, die onderwijzen in de wijsbegeerte, of in het beste zamenstel van wetten voor een volk, of in de Godsdienstleer. 3o.) Hetgeen dient tot zedelijke stichting; t.w. geestelijke liederen, bekeeringsgeschiedenissen, karakterschetsen, eene voortreffelijke zedekunde, teekeningen van godsdienstige aandoeningen, gevoelens en werkzaamheden, en leerredenen. Hierop volgen de Bijlagen, bestaande in een uittreksel uit guyot's Sermons over de nuttigheid der H. Schrift, in een uittreksel uit blair's Lessen over de poëzij der Hebreën, en in
eenige van de bijbelsche stukken, die in de Verhandeling zijn aangehaald.
Men ziet uit het bovenstaanste, dat men hier geene diepe ontwikkeling van de schoonheden des Bijbels behoort te zoeken; maar dat het enkel eene aanwijzing van dezelve is, op het voetspoor der beste Schriftverklaarders, allezins voldoende voor het meer bepaald oogmerk van den Schrijver, om, namelijk, dezulken, ‘die geen eigenlijk gezegde Geleerden zijn, geen voorraad van boeken bezitten, en ook niet veel tijds tot studeren hebben,’ tot het lezen van den Bijbel aan te sporen. De Heer van gogh kenmerkt zich in de Verhandeling zoo wel, als in de keuze der bewijsstukken, als een man van goed oordeel en waar gevoel voor het schoone van den Bijbel; en hij geeft, vooral in de aanmerkingen achter zijne Verhandeling, menig blijk van zijne bevoegdheid, om hierover, bijzonder ten dienste van mingeoefenden, te spreken. Zoo lazen wij bl. 35 met genoegen: ‘Men moest eens eene Verhandeling geven over de Harmonie, die men kennelijk bespeurt in Jezus Karakter, Leer, Leerwijze en Stijl.’ Wij

{==102==} {>>pagina-aanduiding<<}
helpen het den eerwaardigen Schrijver van harte wenschen, en gelooven, dat het inachtnemen van deze inwendige Harmonie menigen, vooral jongen Prediker voor het gevaar zou bewaren, om het verhevene en schoone in de uitspraken der heilige mannen, en vooral des Zaligmakers, als menschelijke kunst voor te stellen, die enkel het uitwendige betreft.
Wat den vorm van het boekje aangaat, ja, die is al vrij zonderling! Het vereenigt met eene regelmatige, ja stijve verdeeling, eene losheid, die wel eens een wonderlijk kontrast veroorzaakt. Hoe veel aanmerkingen toch bevat dit geschrift, die met deszelfs eigenlijke strekking niets gemeen hebben, en alleen bijzondere personen betreffen, waarmede de Schrijver weleer in betrekking stond, of nog staat! Wij verbeelden ons den man als origineel en naïf; maar tevens als iemand, die zich niet genoeg weet te matigen, bij zijnen rijkdom van gedachten. Het werkje zou, onzes inziens, veel hebben gewonnen, zoo dit eigenaardige van den Opsteller er minder in doorstraalde.

Het staatkundige, krijgskundige en ambtelooze Leven van den Generaal Moreau, van zijne geboorte af tot aan zijnen dood; benevens stukken ter regtvaardiging enz., zijne Lijkrede, en eene historische schets over Pichegru. Door A. de Beauchamp. Uit het Fransch. II Deelen. Te Deventer, bij J.W. Robijns. 1815. In gr. 8vo. Te zamen 460 Bl. f 3-12-:

De Fransche revolutie heeft misschien slechts ééne schitterende zijde. Zij heeft een aantal voortreffelijke talenten ontwikkeld en in het licht gesteld. Op het staatstooneel, echter, mag dit zelfs naauwelijks eene schitterende zijde heeten. Zoo er toch onder die voortreffelijke talenten waren, met goede eigenschappen van

{==103==} {>>pagina-aanduiding<<}
het hart gepaard, dezen verdwenen welhaast, en hunne gedachtenis zelve - ten ware hunne ongelukken dit verhoedden - is bedolven in den troebelen stroom. Op het krijgstooneel is het eenigzins anders gesteld. De eerste omwentelingsdrift in Frankrijk had hare, ten minste verschoonbare, zijde. Men mag vrijelijk vooronderstellen, dat, onder andere, de jeugd veelal eene zuivere vlam in het binnenste koesterde, niet doelende dan op ingebeelde vrijheid, gelijkheid en broederschap, handhaving der regten van den mensch, evenredig en onbepaald genot van de gaven der natuur. Maar de jeugd, maar zij, die het opregt meenden met den vaderlande, grepen naar de wapenen ter verdediging; terwijl de sluwe eerzucht naar het roer der regering tastte. Alwie met de geschiedenis der omwentelinge maar eenigzins is bekend, weet, dat in het leger zelden die gruwelen plaats hadden, welke de burgermaatschappij en den zetel des bewinds verontreinigden; dat men - wonderbare ommekeer! - derwaarts vlugtte om veilig te zijn, ja vaderland en vrijheid en eer nog slechts in het leger aanwezig achtte - ongeveer als de Atheners op de dobberende schepen. Dat velen der grootste Fransche krijgslieden in den eersten tijd der omwentelinge brave menschen waren, schijnt te mogen worden gegist uit het lot, dat zij door en bij het bloedbestuur ondergingen. De orde en tucht, door hen gehandhaafd, getuigen daarvan mede. Helaas! zij vielen slechts wat later dan hunne broeders op het staatstooneel; en waar, behalve den oorlog, de moordbijl of de verbanning nog eenigen had gespaard, daar wist napoleon, in het vervolg, vergif en koord, en wie weet wat niet meer? te bezigen, om den drom zijner trawanten al verder te zuiveren. Hoewel - eere, wien eere behoort! en wij willen zoo min ten nadeele hebben gesproken van den Prins, die hem ontliep, als van de Maarschalken enz., die hem hebben laten loopen.
Dan, geen van allen heeft zijnen roem onbevlekter bewaard, of, zoo de zaak, welke hij eerst voorstond,

{==104==} {>>pagina-aanduiding<<}
dien mogt verdonkerd hebben, schooner gezuiverd, dan moreau. Als krijgsman, was hij de grootste kunstenaar om menschen te behouden - buonaparte om ze te verdelgen. Als burger, weigerde hij allen bewind, waartoe hij zich ongeroepen voelde - de ander zocht en vermeesterde het. Als Franschman, getroostte hij zich het dubbelzinnig licht, waarin zich ieder plaatst, die de legers van zijn vaderland bestrijdt, om, zonder bejag van eeretitels of vergeldingen, den heldendood te sterven op het pijnlijk bed van eer, zoodra het duidelijk bleek, dat schande en vloek het éénig deel zijner landgenooten waren, onder eenen man - die, daarentegen, brommende woorden uitstalde, en, niet dan voor de zijnen zorgende, met een ruim bestaan schandelijk afdroop naar de gevangenis. Als mensch, als echtgenoot en huisvader, zoo wel als vriend, blijkt moreau zeer achtenswaardig te zijn geweest - terwijl deze titels onder den ganschen stoet van zijnen nijdigen vervolger de éénige onbekende waren.
Deze overwegingen zullen niet nalaten, opgemelde werk te doen zoeken; schoon de algemeene trekken van 's mans geschiedenis niet noodig hebben, bij wijze van uittreksel, door ons aan de hand gegeven te worden, en wij, behalve in ons Mengelwerk eene vrij uitvoerige levensschets, alreeds een stuk van den Heer de suinine hebben vermeld, waarin het laatste tijdperk zijns levens zeer uitvoerig en naauwkeurig wordt beschreven; hebbende hetzelve ook blijkbaar bij dat gedeelte dezer levensbeschrijvinge ten grondslag verstrekt. Doch hier vinden wij een weluitgewerkt geheel, zonder groote uitvoerigheid, vooral ten aanzien van het krijgskundige; hebbende hijzelf hieromtrent niets dadelijks nagelaten. Dit laatste moge te beklagen zijn voor de krijgskunst en hare liefhebbers! - de gewone lezer verlangt gewis niet meer naar breede oorlogstafereelen, met wier versche geheugenis wij nog als overkropt zijn. Overigens krijgt men van den man te weten, wat men meest verlangt. De bouwstoffen tot zijne geschiedenis schijnen even zoo zorgvuldig verza-
{==105==} {>>pagina-aanduiding<<}
meld, als wel geordend, te zijn. De behandeling, de toon en stijl zullen niet ligt iemand mishagen. En voor ieder, die prijs stelt op eene juiste en zekere kennis der zaken, is het tweede deel, geheel uit dus genaamde stukken ter regtvaardiging bestaande, en zeer veel belangrijks inhoudende, gewis overwelkom. Men vindt hier, om het gezegde te staven, al de stukken, tot zijn proces betrekkelijk, inzonderheid zijne en zijns Advocaats verdediging enz., als ook zijne lijkrede.
- De schets over pichegru is kort, dus natuurlijk minder volledig, en, schoon niet onbelangrijk, vooral ten aanzien zijner onderhandelingen met de Fransche Prinsen, gedurende zijnen dienst als Generaal, en zijne verdere staatkundige loopbaan, echter min naar onzen smaak, om het gesnork op de Fransche overwinningen. Helaas! ons dierbaar vaderland was het ongelukkig voorwerp van 's mans luisterrijkste zegepraal. De Voorzienigheid liet toe, dat onze rivieren bruggen werden voor het geweld, dat onze dwaasheid daarenboven veelal toejuichte, onze verdeeldheid hielp zegevieren, onze schandelijke ontevredenheid verdiende te ondergaan. Dit is zekerlijk zoo min de schuld van pichegru, als van zijnen levensbeschrijver. Maar de wijze, waarop deze ons - zonder op gezegde omstandigheden behoorlijk te letten - als in triomf ronddraagt, en dwaasselijk snoeft op de vreugde, waarmede de Frarsche Generaal hier werd ontvangen - welk Nederlander zou dat niet hinderen?
De vertaling is vloeijende. Intusschen schijnt zij ons toe, hier en daar ongeoorloofde vrijheden te gebruiken - als: een kundige aftogt, staatkundige kennissen, een stap berouwen, menschelijke waarschijnlijkheden, enz. Ook deugt pijllooze wegen volstrekt niet.
Tot een staal kiezen wij de volgende vereerende anecdote, uit de geschiedenis van moreau; benevens den aanhef zijner aanspraak voor de criminele regtbank, die hem moest vonnissen, uit de bijdragen.
‘De Aartshertog (jan van Oostenrijk) had (na den

{==106==} {>>pagina-aanduiding<<}
verloren slag bij Hohenlinden) de artillerijpaarden doen uitspannen, en vele stukken geschut achtergelaten, ten einde de karren, die met gekwetsten beladen waren, te kunnen vervoeren. Moreau, onderrigt van de oorzaken, die hem deze gansche artillerij in handen had doen vallen, rekende het zich onwaardig, dezelve te behouden; hij zond het geschut aan den Aartshertog terug, en verzocht hem te willen toestaan, dat hij aan deze de menschheid zoo vereerende daad ook mogt deel hebben.’

Mijne Heeren!

‘Voor Ulieden, Mijne Heeren, verschijnende, verzoek ik, dat men een oogenblik mijzelven gehoor verleene. Mijn vertrouwen op de genen, die ik tot mijne verdedigers gekozen heb, is onbegrensd; ik heb hun zonder eenige voorbehouding de zorg opgedragen om mijne onschuld te verdedigen: door hunnen mond alleen wil ik tot de geregtigheid spreken; ik gevoel echter de noodzakelijkheid, dat ik zelf spreke, zoo wel tot U, als tot de natie.’
‘Ongelukkige omstandigheden, door het geval ontstaan, of door den haat berokkend, kunnen voor eenige oogenblikken het leven van den braafsten man verdonkeren. Met zeer vele behendigheid kan somtijds een misdadiger niet alleen alle op hem gevallene vermoedens, maar zelfs de bewijzen zijner euveldaden van zich verwijderen. Een gansche levensloop is altijd het voldoendste en zekerste bewijs ten voorof nadeele van eenen beschuldigden. Het is dus mijn geheel leven, dat ik de beschuldigers, die mij vervolgen, tegenstel. -
Ik had mij der beoefeninge der wetten gewijd, in 't begin van die omwenteling, welke ten grondslag der vrijheid van het Fransche volk moest verstrekken: zij veranderde mijne levensbestemming; ik wijdde haar

{==107==} {>>pagina-aanduiding<<}
der wapenen toe: eerzucht was geenszins de drijfveer, waarom ik mij onder de soldaten der vrijheid plaatste; den staat des krijgsmans omhelsde ik uit eerbied voor de regten der natie: krijgsman werd ik, omdat ik burger was. Dit karakter droeg ik onder de banieren, en heb er het steeds onder behouden. Hoe grooter voorstander der vrijheid ik werd, des te sterker invloed had de tucht op mij. -’

Reizen in den Stillen Oceaan, in de jaren 1800 tot 1804. Door J. Turnbull. Uit het Engelsch. IIIde of laatste Deel. Te Dordrecht, A. Blussé en Zoon. In gr. 8vo. f 1-4-:

Dit laatste deeltje der Reizen van den Heer turnbull is gewis het minst belangrijke niet. De stoffe, integendeel, is zoo rijk en zoo gewigtig, dat wij alles met gretigheid hebben gelezen, en slechts verlegen zijn met de keuze van aanhalingen, die allen even zeer zouden kunnon strekken, om het werk in zijn regte licht te plaatsen. Men denke vooreerst aan de zendelingen op Otahiti, dan aan de bewoners en lotgevallen van dat eiland, voorts aan andere Societeits-eilanden, meer in het voorbijgaan bezocht, en eindelijk aan de bekende Engelsche volkplanting te Botany-baai. Eenen geruimen tijd hield zich de Schrijver op het eerstgenoemde eiland op. Hij doet ons de zeden en gebruiken, de veranderingen, sedert de ontdekking voorgevallen, den invloed der zendelingen, hun gedrag, en de vrucht van hunnen arbeid, zeer naauwkeurig kennen. Het komt, in het algemeen, daarop neêr, dat er onder de bewoners vreesselijke misbruiken plaats hebben; dat hun aantal sedert cook gedurig is afgenomen, en van omstreeks de honderd-duizend tot op vijf-duizend is gesmolten; dat hiertoe medewerken vele ziekten, waartegen zij, als het werk der Goden, geenerlei genees-
{==108==} {>>pagina-aanduiding<<}
middel in het werk stellen; dat zij intusschen de meeste kwalen beschouwen, als hun door de Europeanen aangebragt, en dat zij gewis in geen opzigt hebben gewonnen bij de bezoeken dezer vreemdelingen: de zendelingen doen wel hun best om goeds te stichten; men hoort hen ook, bemint en acht hen, ja viert eenigermate den zondag, en gedraagt zich zediger in den omtrek van hun verblijf; maar de hoofden vooral schijnen dit meest uit eene zekere staatkunde en winzucht, de gemeene man daarentegen uit eerbied voor de loffelijke zeden der Evangeliedienaars te doen: zij verstaan noch gelooven; zij willen zien: de Engelschen kunnen wel de zon met hunne quadranten tot zich trekken, zeggen ze; waarom ook Jehova en den Zaligmaker niet? De Schrijver redeneert hierover zeer verstandig. Met
allen eerbied voor de zendelingen en hun werk, meent hij, dat zij het werk bij het verkeerde einde aanvatten. De leer der Drieëenheid enz., zegt hij, zijn voor Otahitische verstanden met berekend. Men moest met eenvoudiger denkbeelden en begrippen eenen aanvang maken. Wij betuigen, dat wij er even zoo over denken, en gevoelden te meer spijt, daar de gezondenen anders waardige lieden zijn, en het zeker geen twijfel lijdt, of deze eilanders, zoo verwilderd en zoo verdrukt, zoo zeer slaven van zedeloosheid en bijgeloof, hebben waarachtige behoefte aan de verlossing van het Evangelie. Ja, wij vreezen, dat, bij gebrek aan opgang der zaligmakende leer, de geheele bevolking door kindermoord, menschenoffers, en verwaarloozing van allerlei kwalen, welhaast zal versmelten. Wat ook de Schrijver bewere, om hunne, zoogenaamd bijgeloovige, toeschrijving der laatsten aan de komst van Europeanen onder hen te ontzenuwen, hij kan dit ten opzigte van het venussmet niet ontkennen, verzwijgt ook geenszins, dat de nabuurschap van Botany-baai hun geen goed heeft gedaan, en neemt voor ons het opmerkelijke niet weg, en van dat toeschrijven, en van de bestaande waarheid, dat sedert cook's tijd de bevolking zoo

{==109==} {>>pagina-aanduiding<<}
zeer ls afgenomen. Doch, dragen wij grootelijks de schuld van hunne ellende, hoe veel te meer zijn wij hun dan de redding door het groote genees middel schuldig; hoe zeer zijn wij schuldig, daartoe moeite noch kosten te ontzien! Deze gedachte vervolgende, zou men misschien het verschil over het nut of de nutteloosheid der Zendelingsgenootschappen in dezer voege kunnen beslissen, dat wij het Evangelie behooren te verkondigen allen volken, die met ons werelddeel in aanraking zijn gekomen, of gevaar loopen te zullen komen; doch dat wij ze met dit enkele oogmerk niet moeten opzoeken, omdat de besmetting bijna zeker, en de genezing zeer onwis is. Of, anders, waar ziekte, gevaarlijke ziekte heerscht, daar brenge men het geneesmiddel, al gaat het gebruik zelfs met eenig nieuw gevaar gepaard; maar de gezonde heeft den geneesmeester niet van noode.
Ten aanzien van de volkplanting te Port-Jackson enz., het wel of kwalijk slagen van de onderneming der Engelsche regering, om dezelve tot een waar verbeterhuis voor de misdadigen te doen strekken, de inrigtingen en den toestand aldaar, is de Schrijver mede zeer lezenswaardig. Onder de volkplanters, die deels uit misdadigen, den tijd hunner dienstbaarheid hebbende uitgediend, deels uit officiers, onderofficiers en soldaten bestaan, die hun afscheid hebben verkregen, en voor een derde deel uit huisgezinnen, vrijwillig, op kosten der regering, derwaarts gebragt, zijn zaamgesteld, heerscht in het algemeen vele verwildering en onoppassendheid. Ten opzigte van de laatstgenoemden is men doorgaans niet voorzigtig genoeg in zijne keus geweest; ook worden ze door de eersten ligt besmet; en, terwijl dezen gedurig poging doen om te ontvlugten, ook wel oproerig worden, vervallen genen vaak spoedig tot armoede. In dit werk heerscht vele onvergenoegdheid en tweedragt, dus ook de volmaaktheid niet; schoon de kolonie daarom belangrijk genoeg kan zijn, en het blijkt, dat men zich dadelijk gedurig verder zoekt uit te breiden.

{==110==} {>>pagina-aanduiding<<}

Na hier eene poos met ongeduld naar een schip te hebben gewacht, en vrij veel van schipbreuk te hebben gehoord, komt de Schrijver, na een afzijn van vier jaren en eenendertig dagen, in het gezigt van het geliefde Albion, waar hij vervolgens aan wal stapt, en voor ons verdwijnt.
Tot een staal nemen wij een gedeelte der beschrijving van de Otahiters, hunne zeden enz., waaruit tevens blijken zal, hoe veel goeds in hun oorspronkelijk karakter is.
‘Het grootste gedeelte van hunne kenschetsende eenvoudigheid is thans verdwenen, en heeft plaats gemaakt voor eigenbatige listigheid, en al de kunstgrepen van lage zielen. Hunne gemeenschap met Botanybaai is vruchtbaar geweest in de droevigste uitwerksels.
Hunne oorspronkelijke volksgewoonten zijn nog dezelfde. De zonderlingste betreffen de vrouwen en het koninklijk geslacht.
Het is heiligschennis in eene Otahitische vrouw, met een' man te eten. De vrouwen moeten, bij welk eene gelegenheid het ook moge zijn, afzonderlijk eten. Die van de koninklijke familie, en de vrouwen van den eersten rang, maken alleen eene uitzondering op dezen regel. Op die wijze genoodzaakt om onder elkander gezelschap uit te maken, leven zij in grootere eensgezindheid te zamen, dan anders wel onder haar plaats zou hebben. Ik weet niet, dat ik ooit gezien heb, dat er twee keven. -
Komt het te gebeuren, dat man en vrouw te zamen niet over weg kunnen, niets belet hen te scheiden; en geen van beide, zoo brengt het de gewoonte van het land mede, wordt geacht aan eenige verpligting te kort gekomen te zijn, of eenige verbindtenis verbroken te hebben.
Er is niets, daar zich de Otahiters meer door onderscheiden, dan door hunne zindelijkheid. Beide, mannen en vrouwen, baden zich twee-, soms driemaal

{==111==} {>>pagina-aanduiding<<}
daags, en verkiezen, bij die gelegenheid, versch boven zout water. Zij zijn zeer keurig in het schikken en netjes opdoen van hun haar; zij bestrijken et met kokosnoten-olie, en maken het welriekend met sandelhout. Een groot gedeelte van hunnen tijd brengen zij door bij hunne spiegels en met hunne scharen; en, als men hun een glas aanbood, daar hunne gelaatstrekken in misvormd werden, gaven zij het met een verachtelijk Owkow, Owkow, terug; de gezigten, die zij dan trokken, waren inderdaad om te lagchen.
De hoeden der vrouwen zijn zeer net. Met de welriekende bloemen, naar onze leliën gelijkende, daar zij haar haar mede opschikken, geven zij zich te meer dat natuurlijk eenvoudig voorkomen, hetgeen haar zoo eigen is. De hoeden, van de bladen van den kokosnoot gemaakt, in draadjes gespleten, zijn van onderscheiden kleuren, naar de zinnelijkheid van die ze draagt; en, daar al de kosten bestaan in den tijd en de moeite van ze te maken, verschijnen zij doorgaans, om den tweeden of derden dag, met een' nieuwen. Elk is hierin hare eigene hoedemaakster.
Veel is er gezegd van de ongebondenheid en het liederlijk gedrag der vrouwen. Maar ik moet haar het regt doen van te zeggen, dat ik niets van dien aard gezien heb. Hare denkbeelden van ingetogenheid zijn, buiten twijfel, zeer onderscheiden van de onze. Zij moeten derhalve naar eenen zeer verschillenden maatstaf beoordeeld worden.
De zachtheid van hunne geaardheid gaat tot in uitersten. Zoo lang ik op Otahiti was, zag ik geen Otahiter in eene kwade luim. De minnaar van idden en de broeder van pomarre waren uitzonderingen. Mogelijk zijn hunne zeden zachter in de onmiddellijke nabijheid van de zendelingen, dan in de verder gelegene gedeelten van het land.
Zij zijn driftig in het lieven en prijzen van hun land, en gelooven, dat het het schoonste gedeelte van geheel den aardbodem is. -’






{==112==} {>>pagina-aanduiding<<}

Mnemosyne. Mengelingen voor Wetenschappen en fraaije Letteren; verzameld door Mr. H.W. Tijdeman en N.G. van Kampen. 1ste Stuk. Te Dordrecht, bij A. Blussé en Zoon. 1815. In gr. 8vo. XVI, 300 Bl. f 2-8-:

‘In Nederland, alwaar, naar mate van deszelss geringe uitgestrektheid, gewis meer letterkundige beschaving algemeen verspreid is, dan in eenig ander Land, wordt dagelijks veel geschreven en opgesteld, en is buiten twijfel veel voorhanden, hetgene verdiende het licht te zien, maar door onderscheidene oorzaken ongedrukt en onbekend blijft liggen. Eene achtingwaardige, maar wel eens overdrevene bescheidenheid, de moeijelijkheid om in den tegenwoordigen toestand van den Boekhandel iets, vooral kleinere losse stukjes, uit te geven, enz., schaden onze Letterkunde. Maar ook de Geleerde van naam, wien het voor zijne werken aan geen' uitgever en geen debiet ontbreken kon, heeft niet altijd genoegzamen voorraad, om een' afzonderlijken bundel Mengelingen in het licht te geven, of wenschte wel eens eene schets of eene proeve van een grooter werk vooraf te zenden, het zij om de aandacht van het publiek daar op te vestigen, het zij om de aanmerkingen van kundige lieden te vernemen, het zij ook om de prioriteit te verzekeren van eenige opmerking of ontdekking, welke hij nog den tijd niet heest om uit te werken of opzettelijk bekend te maken. Er blijft ook in de lessenaars van overledene Letterkundigen menig opstel liggen, hetwelk der uitgave overwaardig was, maar waartoe het der familie aan gelegenheid ontbreekt.’ Het zijn deze en dergelijke redenen, welke de Heeren tijdeman en van kampen, naar luid van het voorberigt, hebben bewogen, deze verzameling aan te leggen, en alzoo een punt van vereeniging te geven voor redevoeringen, verhandelingen,

{==113==} {>>pagina-aanduiding<<}
of ook kortere opstellen, opmerkingen, schetsen, fragmenten enz., zoo wel in proza (mits alles oorspronkelijk Nederduitsch) als poezij. Wij achten de eenvoudige opgave van den aard en het oogmerk dezer onderneming voldoende, om de eigenlijke waarde van dezelve in het regte licht te plaatsen, en zijn het met de Uitgevers volkomen eens, dat zij daardoor eene wezenlijke behoefte van onze letterkunde vervullen. Immers het veelvuldig nut, dat zulke vereenigingen van bekwame mannen voor kunsten en wetenschappen kunnen stichten, valt van zelve in het oog; terwijl de ondervinding in alle beschaafde landen bewijst, dat zij, wél bestuurd, altoos krachtdadige middelen geweest zijn ter bereiking van het aangewezen doel. Om ons eens bij het naburig Duitschland te bepalen; wie weet niet, wat de schlegels door hun Athenaeum, wat vooral schiller door zijne Thalia en de Horen te dien einde gedaan hebben? En wie zou zich dan ook niet verheugen over de onderneming van zulk een werk in ons Vaderland?... Wij althans hebben de verschijning van de Mnemosyne met verlangen te gemoet zien, en verheugen ons, dat zij op eene wijze optreedt, welke haar karakter, als Godin der Gedachtenis en als Moeder der Zanggodinnen, waardig is.
Doch, behalve het algemeene nut, dat wij van deze onderneming verwachten, meenen wij dezelve als een middel te mogen beschouwen, om het ware verband tusschen de letterkunde der onderscheidene volken op te zoeken, aan te toonen, en ten voordeele van onze eigene letterkunde toe te passen. Ellendige bekrompenheid alleen kan dit verband miskennen, of het bestuderen van hetzelve als nadeelig beschouwen. Dit verband bestaat niet alleen; maar moet ook, onzes oordeels, met de studie onzer vaderlandsche letteren vereenigd worden, zal die studie niet eenzijdig blijven. Het strekt ons uit dien hoofde tot genoegen, den Heer van kampen vooral mede aan het hoofd dezer onderneming te zien, omdat hij zich in ons Vaderland, meer dan iemand, heeft

{==114==} {>>pagina-aanduiding<<}
onderscheiden, als den man, die volkomen in staat is, aan dezen wensch te voldoen.
De stukken, in dit eerste Deel vervat, zijn zeer onderscheiden van aard en inhoud; dan, de verklaring der Uitgeveren, dat zij zich, wat de verscheidenheid en keuze der onderwerpen betreft, het plan het naast voor oogen stellen, waarnaar wijlen de verdienstelijke g. brender à brandis zijn Taal- Dicht- en Letterkundig Kabinet en Magazijn heeft uitgegeven, snijdt alle aanmerkingen af, die wij hierover anders misschien zouden hebben te berde gebragt.
Eene verhandeling, door wijlen Mr. j.p. kleyn, over de fraaije Kunsten en Wetenschappen in 't algemeen, en de Dichtkunst en Dichtkunde in 't bijzonder, opent dit Deel. Nadat de Schrijver heeft ontwikkeld, wat wij onder den algemeenen naam van fraaije kunsten en wetenschappen te verstaan hebben, verklaart hij, wat het zij, dat men dichtkunst en dichtkunde noemt; brengende hij, onzes oordeels met regt, het eerste terug tot het aangeboren en aangekweekt poëtisch vermogen, terwijl hij het laatste alleen bepaalt bij de theorie der poëzij. Wij hebben in den steller van deze verhandeling, die ons door zijne vroeger uitgegevene stukken reeds gunstig bekend was, ook hier wederom eenen man gevonden, die in de uiteenzetting van zijne denkbeelden een scherp oordeel, en in de voorstelling van dezelve een' keurigen smaak ten toon spreidt. Het eenigzins drooge, dat met zulke oordeelkundige stukken van zelve gepaard gaat, wordt merkelijk verminderd en aangenaam afgewisseld door schoone proeven van poëzij, welke ter staving van het gezegde worden bijgebragt.
Hierop volgt eene Redevoering over william shakespear, door den Medeuitgever van kampen; waarachter eenige lezenswaardige aanteekeningen zijn gevoegd. De Heer van kampen bevestigt in deze redevoering ten volle, wat wij straks van hem gezegd hebben, en toont bevoegd te zijn, om over

{==115==} {>>pagina-aanduiding<<}
shakespear te spreken. Vertrouwd met de uiteenloopende oordeelvellingen over dezen Dichter, wel wetende, dat men hem in Engeland, en ook in Duitschland, vergoodde, terwijl men hem in Frankrijk jammerlijk miskende, en in ons land doorgaans onverschillig voor hem bleef, heeft van kampen in deze redevoering eene proeve genomen, om hem als 't ware bij onze landgenooten in te leiden. En, wanneer wij uit dit bepaald standpunt zijn werk beschouwen, komt het ons allezins doelmatig voor. Wij vinden hier, na een kort berigt van shakespear's leven, een meer uitvoerig verslag van deszelfs verdiensten als Dichter van Treurspelen, Historiestukken en Blijspelen, zoo wel ten aanzien van verbeelding, van gevoel, als van kennis des harten. Hoe veel goeds, ja voortreffelijks dit verslag ook bevat, hij, die shakespear kent, zal hetzelve onvoldoende achten, om een volkomen denkbeeld te geven van het alomvattend vermogen dezes Dichters. Dan, wij merken dit niet aan als eene berisping; want de geheele redevoering is vol van de duidelijkste bewijzen, dat de Heer van kampen dit onvoldoende van zijn werk meer dan iemand gevoelt en erkent, en den oneindigen rijkdom van zijn onderwerp overziet; maar wij wilden slechts doen zien, dat dit om den aard der zake niet anders zijn kon, en, wél beschouwd, ook niet anders zijn moest. Het komt ons namelijk voor, dat deze redevoering de eerste trekken bevat, welke tot eene juiste kennis van shakespear vereischt worden, en gevoegelijk tot voorbereiding van eene uitvoeriger en dieper ontwikkeling van het eigenlijk wezen van deszelfs wonderbaar dichtvermogen zou kunnen dienen. De bewijzen en stalen zijn wél gekozen; schoon het ons zeer heeft verwonderd, noch
van het karakter van gloster (richard III) eenige melding te vinden, noch ook aanhalingen uit dat stuk aan te treffen. De aangetogene brokken zijn doorgaans uitmuntend vertaald; hetgeen wij als eene zeer groote verdienste van deze redevoering

{==116==} {>>pagina-aanduiding<<}
aanmerken. Wie ooit zijne krachten hieraan heeft beproefd, zal de waarde van deze overzetting gaarne erkennen, en zich met ons tot den wensch vereenigen, dat de Heer van kampen in 't vervolg van tijd de vertaling van een geheel stuk onderneme, en ons eindelijk, al ware het dan ook in vereeniging met anderen, den geheelen shakespear in onze moedertaal schenke. Middelerwijl hopen wij, dat deze redevoering het hare zal bijdragen, om den opgang van zulk eene onderneming voor te bereiden.
Het derde stuk in dit Deel is eene proeve van beantwoording der prijsvraag, door de Maatschappij van Wetenschappen te Haarlem, op uitdrukkelijk verlangen van Koning lodewijk napoleon, over de uitvinding der Boekdrukkonst door l. jansz. koster in gemelde stad, openlijk uitgeschreven. Deze proeve was niet bekroond, omdat men de bewijzen ten behoeve van Haarlem te weinig nieuw vond. De Schrijver, nogtans, verklaart, in de opgave der prijsvraag zoodanig vereischte niet gevonden te hebben; weshalve hij zich meest tot ontwikkeling, kritisch onderzoek, en nadere staving van het - voornamelijk door den uitmuntenden g. meerman - aangevoerde en betoogde, heeft bepaald. En waarlijk, deze ontwikkeling komt ons zoo volledig en bondig, dit onderzoek zoo echt kritisch voor, dat wij niet twijfelen, of ieder Lezer zal de Uitgevers danken voor de mededeeling dezer bijdrage tot eene stof van zoo veel gewigt voor den vaderlandschen letterroem. Intusschen ware het welligt van belang, dat de steller van deze verhandeling het aangehaalde werk van lichtenberger, door den Gött. gel. Anzeiger onwederlegbaar genoemd, eens met dezelve vergeleek, en de redenen, daarin bijgebragt, toetste, opdat men, omtrent deze gewigtige zaak, zoo mogelijk, tot zekerheid kwame.
Belangrijk is het Voorstel, van Prof. j.w. decrane, ter volmaking der Vaderlandsche Geschiedenis, ‘om door alle de voormalige provinciën kundige lief-
{==117==} {>>pagina-aanduiding<<}
hebbers op te wekken en aan te sporen, om sedert het midden der 16de Eeuw, en vervolgens gedurende het geheele tijdperk van het Gemeenebest, voor ieder gewest afzonderlijk, uit oorspronkelijke stukken en echte bescheiden, te leveren eene Staatkundige Geschiedenis van ieder Gewest, in betrekking tot de algemeene belangen van het geheele Gemeenebest; tevens met eene bijzondere Geschiedenis van dat zelfde Gewest met opzigt tot deszelfs inwendigen toestand,’ enz. enz.
Op deze stukken in proza volgen eenige gedichten, onderscheiden in aard en uitgebreidheid, en van bekende en onbekende Dichters. Dezelve zijn: De Hoop, door Vrouwe k.w. bilderdijk. De Uitvinder van het Letterschrift, door n. swart (*). Het Zwaard; het Onweder; de Kusjes; het Vogelnestje; Wispelturigheid, allen door h. van loghem. Serasine, Verhaal, door Vrouwe k.w. bilderdijk. De Lente, door Mr. l. rietberg. Aan Eucharis, door denzelfden. Bruiloftszang, door b.f.t. Bij het wiegje van mijn kleine Nichtje, door den Landman jakob van dam. Van de bekende Dichters blijft Mevrouw bilderdijk, de Heer rietberg, maar vooral de Heer van loghem, zijnen verworven roem door treffelijke proeven staven; terwijl onder de onbekenden de Landman van dam en de Eerw. swart bewijzen, een' gelukkigen aanleg voor ware poëzij te bezitten. Echter kunnen wij, bij allen lof, niet ontkennen, dat een enkel dezer stukken ons de verklaring der Uitgeveren te binnen bragt, van niet altoos het voortreffelijke en uitgelezene te beloven.
Wij kunnen, ten vermake onzer Lezeren, ons niet wederhouden, dit Maandwerk met een der bevallige dichtstukjes te verrijken, en kiezen daartoe, van den Heer van loghem,

{==118==} {>>pagina-aanduiding<<}


	Het vogelnestje.
Kunstnaar! die het rijkste marmer 
Uit de diepe steengroef ligt, 
En paleizen, grootsche tempels, 
Zuilen voor de helden sticht; 
Zie het nestje, dat de vogel 
Uit geringe stoffen bouwt: 
o, 't Verdonkert uw gevaarten, 
Al hunn' luister, al uw goud. 
 
't Lenteluchtje stookt in de aadren 
Nu den heeten minnegloed, 
Die de keten van de wezens 
Ongeschonden houden moet; 
Lagchend berst het jeugdig blaadje 
't Koesterend omwindsel uit, 
En de grond bedekt zich weder 
Met een kleed van welig kruid. 
 
Hooger zwellen nu de borstjes 
Van het rijk gevederd koor; 
Rijk aan toonen, laat de gorgel 
Slechts verliefde zuchtjes door; 
Op het zachtjes schomlend twijgje 
Knoopt de min den zachtsten band, 
En miljoenen paren vieren 
Nu hun trouwfeest op het land. 
 
De eerste vonk der liefde ontvlamde 
Door de luwe lentelucht; 
Heeter gloed stookt uit de bloemen 
Van de min de zoetste vrucht. 
Lustig, lustig, woudbewoners! 
't Uur snelt aan, waarop gij beidt: 
't Wijfje heeft een leger noodig; 
't Zachte bedje dient gespreid. 
 
Hier kiest 't paartje rijzige eiken, 
Daar het lage struikgewas; 
Andren zoeken digte hagen, 
Of het welig oevergras; 

{==119==} {>>pagina-aanduiding<<}

Die weêr hangen 't kunstig nestjen 
Aan den wiegelenden tak; 
Dit boort in het hart der boomen, 
Dat bouwt onder 't rieten dak. 
 
Welk een werkzaamheid en leven! 
Duizend vlugge wiekjes slaan; 
Duizend teedere echtgenooten 
Voeren 't rijsje of biezen aan: 
't Wijfje schikt elk deeltje in orde, 
Legt een laag van blad of mos, 
En maakt voor haar lievelingen 
Veedren uit het borstje los. 
 
Hoe verscheiden zijn de stoffen, 
Die, naar d'ingeschapen aard, 
Ieder paartje in bosch en dalen 
Of bij 't murmlend beekje gaart! 
Dit verdorde of groene twijgjes, 
Jeugdig gras of spichtig riet; 
Dat de wol, die 't knabblend schaapjen 
Aan de struiken achterliet. 
 
Andren mengen, kneden, vormen 
Klei tot eenen vasten wand, 
En de kunst van 't dier gaat wisser 
Dan de feilbre kunstnaars hand. 
Hier zijn winkelhaak en regel 
En het paslood onbekend: 
Alles, tot het bouwen noodig, 
Heeft natuur hun ingeprent. 
 
Zeg mij, rijkaards! is het wiegjen, 
Opgesmukt door weidsche pracht, 
Wel, als 't nestje uit wol en veêren, 
Of alleen uit blaadren, zacht? 
Waant gij, dat uw zijde koestert, 
En die weelde, uw hart en lust, 
Beter dan een grover deksel 
't Wichtjen in de sluimring sust? 

{==120==} {>>pagina-aanduiding<<}

Ouders! laat ge uw teedre spruiten 
Zorgloos over aan hun lot: 
Gaat van 't vinkje uw pligten leeren 
En een ongesmaakt genot. 
Ieder nestjen is een tempel, 
Waar natuur haar outer heeft: 
Ieder vruchtjen een belooning, 
Die zij aan de liefde geeft. 

Wij hopen, dat de Heeren tijdeman en van kampen door genoegzame bijdragen en door een ruim vertier in staat gesteld zullen worden, dezen arbeid te vervolgen, en zien met verlangen een tweede Stuk te gemoet.




Nagelaten Gedichten van Jan Frederik Helmers. IIde Deel. Te Haarlem, bij F. Bohn. 1815. In gr. 8vo. f 3-12-:

Ziet daar dan het laatste Deel der Nagelaten Gedichten van onzen helmers! Te regt merken de Uitgevers op, dat het eene treffende gedachte is, dat dit het laatste is, wat wij immer van den voortreffelijken man kunnen verwachten; maar dat ook deze zelfde voorstelling aan dezen schat eene dubbele waarde geeft. Ja, al bezaten wij van den waarlijk grooten man niets anders dan dit Deel, dan nog zoude zijn overheerlijk kunstvermogen onze bewondering wegdragen en zijn naam onsterfelijk zijn.
Twee uitgebreide dichtstukken versieren dit Deel, de Handel en Lofzang op Jezus van Nazareth; dan volgen vier Lierzangen, en eindelijk een zestal verspreide Gedichten. De Handel behoort tot die onderwerpen, welke door helmers steeds con amore, zoo als men zegt, en op de gelukkigste wijze werden bewerkt. Toegerust met de edelste gaven, welke de Natuur haren bevoorregte gunstelingen schenkt, onderscheidt hij zich, in alle zijne voortbrengselen, door eene, hem bijzonder eigene, geestdrift, kracht, verheffing, en het gevoel van den echten Dichter. Maar voor soortgelijke stoffen was hij, in ons oog, bij uitnemendheid berekend. Zijne meer dan

{==121==} {>>pagina-aanduiding<<}
gewone bedrevenheid in de geschiedenissen der Natiën; zijne algemeene kundigheden; zijne belezenheid, vooral in het vak van reisbeschrijvingen, en zijne kennis omtrent alles, wat tot de natuur- en aardrijkskunde, wat tot de zeden en gewoonten der volken zoo wel, als tot de voortbrengselen van den grond betrekkelijk is, leverden zijner kunst hulpmiddelen op, welke vele, anders zeer voortreffelijke, Dichters niet bezitten, en leenden de bekoorlijkste, nu eens zachte, dan schitterende, gedurig afwisselende en altijd aangename kleuren aan zijne tafereelen, welke, daarenboven, verhoogd en opgeluisterd werden door eenen, alles bezielenden, alles doordringenden gloed van verhevene vaderlandsliefde, dien men elders schaars in die mate zal aantreffen. Dat zijn Lof der Zeevaart, zijn Lof van Amsterdam, en bovenal zijne Hollandsche Natie, onze uitspraak bevestigen! Ook in het bezingen van den Handel toovert hij door dezelfde middelen; ook hier wordt men doorgaans verrukt door zijne, hem zoo bijzonder eigene, manier. Wij durven dit stuk, met volle ruimte, in den rang der beste voortbrengselen van onzen onsterfelijken Zanger plaatsen. De voorzang beviel ons minder dan het gedicht zelf. Hij is al te nederig, en die gewone betuigingen van onvermogen schenen ons niet te voegen in den mond eens zoo buitengewonen Dichters. De aanhef is plegtig, treffend, edel, den Dichter en zijner stoffe waardig. De beschrijving van vondel, die hier zeer gepast wordt aangesproken, is uitmuntend. Ook helmers erkent hem voor den Hoofddichter,

die, in zijn' steile vlugt, 
Geen' Mededinger kent, geen' Overwinnaar ducht. 

[Het laatste is overtollig, en doet dus geene werking; daar het van zelf spreekt, dat vondel, geen' mededinger hebbende, geen' overwinnaar behoefde te duchten.] Het gewigt van het onderwerp wordt krachtig voldongen. Bijzonder fraai is hier het beeld van den zoon aan het sterfbed zijns vaders, waardoor de Dichter, zonder het te zeggen, op eene meesterlijke wijze de bedenking voorkomt, dat het verval van den Handel ons denzelven minder waardig zoude maken. Neen! al wat onze voorouders waten, en wij nog zijn, is het werk van den Handel. Rousseau dwaalde. De Natuur wilde algemeen heil. Door het licht van den Handel ver-
{==122==} {>>pagina-aanduiding<<}
dween de nacht der barbaarschheid, en werd de mensch eerst mensch. Dit wordt door de geschiedenis in het licht gesteld. Hier is helmers nu op zijnen eigenen bodem; en het is in deze schilderingen, tot een vaderlandsch onderwerp betrekkelijk, dat wij onzen grooten Dichter het meest bewonderen. Eerst doolt hij rond in den nacht van het Noorden, welks woestheid en ellende worden beschreven; dan smaakt hij aan de oevers van den Ganges al het genot, dat de mildste Natuur aanbiedt. Hoe schoon en schitterend, hoe warm en weelderig is hier niet des Dichters schildering!

Wat volop der Natuur, wat weelde, wat verkwisten! 
De vooglen, gloeijend van Topazen, Amathisten, 
Smaragden en Safier, doorzweven 't kruidrijk land, 
Daar 't zevenverwig licht op purpren kuiven brandt; 
De vlugtige Gazel speelt onder de Amvaboomen; 
De Nagakozar golft op Ganges heilge stroomen; 
De Lotos, rijk in kleur, praalt hier in rooden gloed; 
De Waterlelij (ie) strooit heur (haar) geuren langs den vloed; 
De grond is overdekt met bloemen, allerwegen 
Stroomt nieuwe levenskracht u uit elk koeltjen tegen; 
Daar spieglen zich in 't nat der zilvren waterplas 
De blozende Granaat, de Olijs en de Ananas; 
De geurige Kaneel omschilt hier de Amberbosschen; 
't Gebergte omslingert zich met Bacchus heilge trossen, 
Van palmen overschaâuwd! het frisch citroenendal 
Juicht, op het ruischen van den heldren waterval, 
Die, als Méanders vloed, het broodboombosch doorkronkelt, 
Daar 't stofgoud in 't azuur des zilvren Landstrooms fonkelt. 

[Het broodboombosch is een zeer onaangenaam woord, dat den regel hard en stroef maakt.]
Deze verscheidenheid in de bedeeling der aarde verbindt alle volken aan elkander, en maakt het eene gewest afhankelijk van het andere. De Handel, door de Zeevaart voorgelicht, schiep de gemeenschap der verst verwijderde landen. Hij ontvonkt de geestkracht en het denkvermogen; schenkt wieken aan het vernuft; de welvaart en de overvloed vergezellen hem. Hij is de oorsprong, de band en de steun der Maatschappijen. Welk een voorbeeld kon de Dichter hier

{==123==} {>>pagina-aanduiding<<}
gepaster aanvoeren, dan Amsterdam? De tegenstelling van dien grond,

in lis en wier begraven, 
Naauw aarde, 't woest verblijf van roerdomp, meeuw en raven, 

met denzelfden grond, welke zich, alleen door den Handel, magtig verhief en aan de golven ontscheurde, is zeer keurig en treffend. Het besef van den rijkdom der stoffe doet hier den Zanger de Dichtkunst ter hulpe roepen. De beschrijving van zijne onmagt en van het alvermogen der Dichtkunst behoort, naar ons oordeel, tot de uitstekendste partijen van het stuk. Wij kunnen ons niet wederhouden, de volgende regels er uit over te nemen:

Ik, nietig ondeel! aan den slijkklomp vastgesnoerd, 
Grijp vruchtloos naar den toon, die treft, verrukt, vervoert, 
Ons meêsleept, overstelpt, verhemelt, die uit snaren, 
Met godenalmagt, vreugd of weedom op doet varen; 
Elk denkbeeld, dat ik schep, is ijdel, schaduw, schijn, 
Is als dat droombestaan, half zijn en niet te zijn; 
De beelden, die ik vorm, zijn als de nevelschimmen 
Van Fingals voorgeslacht, die flaauw door misten glimmen, 
En luistren naar den toon des weemoeds, als haar Zoon, 
Verlaten, eenzaam, blind, op zielversmeltbren toon, 
Den rouwzang aanheft, en, met ongevlochten haren, 
Om zijn Malvina schreenwt bij 't brullen van de baren. 
Maar gij, o Dichtkunst! gij, o schepster! spreekt, en ziet, 
En daagt de wezens op uit d'afgrond van het niet; 
Zij komen, scharen op hun' hoefslag zich, en orden! 
Gij spreekt: 't zij licht! en 't is; gij wenkt: de zonnen worden, 
En sterven. Ja, gij dost, in 't kleed van licht en vuur, 
Elk denkbeeld, dat gij schept: 't is leven, 't is Natuur! 
Maar hooger, edeler, dan ooit onze oogen zagen; 
't Voegt u des Handels lof, Onsterflijke! op te dagen! 
't Is uwer waard', die stof! uw taal is hemelval, 
Welluidend, als 't muzijk der Sferen, die 't Heelal 
Doorzweven, nooit gehoord aan 't oor der stervelingen, 
Wier stoflijk zintuig tot uw' gloed niet door kan dringen; 
Schenk mij van 't gloeijend licht, waarin ge u baadt, één sprank, 
En 'k boei het menschdom aan uw' zilvren citer-klank. 


{==124==} {>>pagina-aanduiding<<}

Niet minder uitstekend is de volgende teekening van de voordeelen, welke de ruiling der onderscheidene voortbrengselen allen volken aanbrengt. Doch wij mogen niet meer overnemen. [De regel: De geurige kaneel der Taprobaansche bosschen, meenen wij ook reeds in de Hollandsche Natie te hebben aangetroffen.] Welk een verwenpraal, welk een gloed, welk een heerlijk koloriet! Het volgende vinde hier nog eene plaats:

Bedrieg ik mij? o neen! naar Héperions stad 
Verheft de Phenix zich; zijn graf, zijn bakermat 
Torscht hij in purpren klaauw; de goddelijke vogel 
Draagt Mirrhe en Aloë op d'Amathisten vlogel; 
Een stroom van vloeibaar goud golst door der veedren pracht, 
Met gloeijende Safiers en Esmerauds bevracht! 
Hij strijkt op 't gulden dak van Héperions tempel, 
En legt en tak, en wieg, en graf, op d'achtbren drempel. 
Van daar rijst hij omhoog in nooit verstorven dos, 
Voert d'Amber, Mirrhe ons toe uit Jemens geurig bosch, 
In zilvren snavel, in den purpren klaauw besloten! 
Die godengeuren, op Europa uitgegoten, 
Doorweemlen veld en land, kapel, en bosch, en dal, 
En Mekka's wierook golft door 't Christen dankgeschal. 

Hooger verheft zich nog des Dichters zangtoon. De Handel heeft den mensch gevormd. Beschouwing van den Vuurlander en Illinees, - van den dierenstaat der Grieken, toen de Handel nog niet bestond. Wij volgen onzen Zanger naar de landouwen van Attica:

Dáár ligt het voorgeslacht van Plato, Xenophon, 
In 't hartenvel genaaid, te blaakren in de zon! 

Maar nu komt de God des Handels. De steden rijzen. Corinthe heft het hoofd uit de baren. De wetenschappen, de smaak, en de trits Bevalligheden doorzweven Attica, - Athenen rijst uit marmer. De phidiassen, de sophoklessen, de plato's bloeiden.....

En 't was de Handel, die die reeks van wondren baarde. 

[Het die die in dezen regel is niet keurig en het woord

{==125==} {>>pagina-aanduiding<<}
reeks schijnt ons niet poëtisch genoeg.] Gelijk in het rijk der Natuur alles leeft, bezield wordt en zich voortplant door ééne kracht, zoo is de Handel de kracht, die den geest bevrucht. Dit wordt verder ontwikkeld, en op Nederland overgebragt. Het was de God des Handels, die, in vroegeren tijd, onze oorlogsvanen deed wapperen; die ons in staat stelde, om Europa te verlichten; die onze groote mannen voortbragt.
Verder vindt de Dichter het geluk van ons leven daarin, dat wij na onzen dood blijven voortleven, dat wij ons verdubbelen in de volgende geslachten. Dus ook blijven de volken en staten eeuwig beroemd, die door handel, kunsten en wetenschappen hebben uitgemunt. Ter staving voert de Dichter aan Karthago en Tirus, en, zoo als men verwachten kon, zijn eigen vaderland. Deze uitweiding is zeer fraai, en verheft onzen Zanger tot de hoogste geestdrift. - Thans komt de Heer helmers op het eerste ontstaan van den Handel. [Wij hadden dit, om de orde, gaarne vroeger behandeld gezien.] Hij is niet geboren op de aarde, maar eene Godheid, uit den Hemel gedaald [Bij bilderdijk treft men hetzelfde denkbeeld (schoon keuriger bewerkt) aan, ten aanzien van den oorsprong der Dicht en Schilderkunst, in zijn overheerlijk dichtstuk, op de Schilderkunst, geplaatst in het 2de Deel der Winterbloemen. Dit zegt weinig: doch wij zouden deze overeenkomst tusschen beide Puikdichters op meer plaatsen kunnen aanwijzen. De kenner zal dezelve, ook zonder onze aanwijzing, opmerken. Inderdaad, het was een heerlijke, gouden tijd, waarin mannen, als bilderdijk en helmers, tijdgenooten waren, te gelijk zongen, en, hoe zeer ook beide oorspronkelijk, en zelfs verschillend van aanleg, vorming en smaak, wederkeerig op elkander werkten; ja somtijds, vooral in de zoogenaamde beschrijvende poëzij, wel eens, zonder het, misschien, zelve te weten, schoonheden van elkander hebben ontleend.] De geschiedenis van den Handel, hier kort en krachtig in heerlijke verzen bezongen, brengt den Dichter weder op zijn vaderland terug. De Handel sprak, en Holland ontstond, welks magt hier met de geheele almagt der kunst wordt voorgesteld; terwijl het enkele woord: ik ween! ons deszelfs ongelukkigen toestand, op de welsprekendste wijze,
teekent. Eindelijk roept helmers de Hollandsche Dichters op, om het verledene te bezingen en

{==126==} {>>pagina-aanduiding<<}
de toekomst te voorspellen. Het slot, dat in den tijd onzer verdrukking uit de volle borst des edelen Zangers gestroomd is, doet eene overheerlijke werking. Hij bezingt hier, in heilige geestverrukking, Hollands toekomenden bloei, den roem en de magt van Amsterdam.

Gelijk de Phenix zich herteelt op 't amber-graf, 
Herbaart zich de Amstel ook, en scheurt zich 't rouwkleed af; 
Met gouden golven vloeit het IJ den stroomgod tegen; 
Zijn haat is ondergang, zijn gunst is heil en zegen, 
En de alsemkroes van leed, dien elk thans schreijend drinkt, 
Verandert in een' kelk, die van den Nectar blinkt! 

Ach! - en telkens, als helmers den heiligen vloed zijner vaderlandsche zangen uitstort, ontspringt onzen boezem deze vruchtelooze weeklagt - ach! waarom mogt hij het uchtendrood van dien gouden tijd niet zien aanbreken! Wij zwijgen! en vertrouwen, dat onze overige, zoo waarlijk verdienstelijke, Dichters de stem des roependen zullen gehoord hebben, en dat zij nu, na de vervulling zijner profetische zangen, en bestraald door het licht, dat hij slechts, te midden van de dikste donkerheid, in het verschiet zag schemeren, op den toon en in den geest des vereeuwigden Zieners, voor het vaderland en van deszelfs vrijheid en onafhankelijkheid zullen zingen, en onzen dichterlijken roem voor tijdgenoot en nakomeling zullen handhaven.
In den Lofzang op jezus (voorzeker een zoo verheven voorwerp, dat geen sterveling in staat is, het naar eisch te bezingen) toont onze groote Dichter, dat hij ook tot de behandeling van andere onderwerpen, dan het zoo even vermelde, bij uitnemendheid bevoegd is. Ja, waarlijk! wie op verheven dichterlijk gevoel prijs stelt, en dáár, waar jezus het ideaal is, dat den Zanger bezielt, niet zijne bijzondere godsdienstige gevoelens wenscht te vinden, maar in staat is, om zich op het standpunt van den Kunstenaar te plaatsen, zal hier des Dichters krachtige voorstellingen, hoogen, mannelijken ernst, stoute vlugt, zuiver gevoel, verhevenheid en zwier om strijd waarderen.
De inleiding komt ons te algemeen voor. De Dichter bezingt jezus nederige geboorte. Het menschdom lag in dierlijke zinnelijkheid verzonken. Rondom was het nacht -
{==127==} {>>pagina-aanduiding<<}
jezus ontstak het daglicht. De aanroeping van mozes en david is uitstekend schoon. Nu stelt hij voor den heiligen strijd van jezus tegen de zinnelijke, bekrompene en slaafsche begrippen der Joden, voor de zaak van God en de deugd, alsmede zijne voorbereiding tot het heilige werk in de woestijn. Hierop stort de Dichter zijne geestverrukking dus uit:

Hij komt! ja, Jezus komt den heilgen kamp te strijden! 
Hij, martelaar der deugd, zal zich der menschheid wijden. 
Spreidt, Sarons rozen! spreidt uw geuren in het rond; 
Juich, Carmel! Libanon! ontspringt aan uwen grond, 
ô Cedren! Palmen, ruischt! Laat de outervlammen blaken, 
ô Tempel! ja, een God, een Godheid zal genaken. enz. 

Jezus nadert Jeruzalem, en begint zijn werk. Hij zal het menschdom redden. De Hel begrimt hem. De Pharizeers lasteren hem. De Dood bast hem aan. Maar hij wankelt niet:

het oog op God gerigt, 
Ziet hij, hij Godsgezant! zijn roeping, kent zijn' pligt. 

De Dichter aanschouwt jezus te Jeruzalem, en hoort zijne leer en lessen. De onzigtbare Geesten zien met wellust neder op het lijdend menschdom. Eene zondaresse nadert. De priesters vloeken haar, en de Wijze zegt tot de menigte: wie van u zonder zonde is, werpe den eersten steen op haar! en tot de zondares: ga henen, en zondig niet weder! Voorts wordt jezus kindermin voorgesteld. De Dichter volgt jezus aan de oevers der Jordaan, en bezingt de plegtige stilte der Natuur, de opgetogenheid der scharen, de kracht en verhevenheid van jezus leer. De wijsgeerte, uit den Hemel afgedaald, heeft hij verzinnelijkt. Hij is de Eenling, die geene wedergade heeft, en in zijne les op Horeb zijn voor het menschdom pligt en zedelijkheid bewaard. De leer van jezus zal eens die van alle volken en van alle eeuwen zijn; maar zuiver, niet zoo als dezelve door sommigen wordt voorgesteld. Hier worden de gruwelen, in naam van den Godsdienst van jezus gepleegd, met sterke kleuren ge schetst. Neen! de leer van jezus is rein, heilig, goddelijk. Zijn Godsdienst is behoefte voor het hart. Waarde van

{==128==} {>>pagina-aanduiding<<}
dien Godsdienst, bij rampen, neerslagtigheid, wanhoop, vertwijfeling. Ja! helmers erkent, het geloof aan God en de Onsterfelijkheid aan de leer van jezus verpligt te zijn. De Dichter wil nu met jezus het land doorwandelen, zijne orakeltaal hooren, zijne weldaden zien. De vermelding hiervan is schraal, en de Dichter komt al aanstonds op de deugd van jezus en de verhevenheid zijner leere terug. Wij willen geenszins beweren, dat de wonderen hier uitvoerig hadden moeten bezongen worden. Maar waartoe dan de voorafgaande uitroep, die zoo veel verwachten doet:

ô Jezus! aan uw zij' wil ik het land doorwandelen! 
Weldoende trekt gij voort, ik zie u spreken, handelen! 

Voortreffelijk wordt hier de smartelijkste en smadelijkste dood en de gerustheid van jezus geschilderd. Alles is even schoon en roerend. Men oordeele uit het volgende, bij eene korte vergelijking van dezen dood met het sterven van socrates, uit het volle hart van helmers gevloeid:

Maar gij, gij Jezus! ach! tienduizend dooden tevens, 
De foltering der hel, in 't uiterste uur uws levens! 
Elk polsslag marteling! gehoond, gevloekt, bespot, 
En uitgespogen als een lasteraar van God! 
Een vloek van hemel en van aarde! God! wat harte 
Versteent niet, bij 't besef dier nooitgekende smarte! 
Ach! uitgefloten, als monarch met spot begroet! 
De duivlenlach en hoon van 't Pharizeeuwsch gebroed! 
Ach! al de foltring, al de pijnen, ooit geleden, 
Ooit uitgevonden bij het ergste gruwelsmeden, 
Alhier vereenigd, hier verzameld iu één uur; 
Neen, 'k heb geen woorden, 'k heb geen tranen: zwicht, natuur! 

Nu volgt de verhevene schildering van jezus grootheid, en het roerende tooneel met maria en joannes. Doch wij mogen niet meer overnemen. Slechts het slot nog:

Nu rigt ge uw stervend oog, vol goddelijk vertrouwen, 
Tot uwen Vader op, beveelt aan Hem uw' geest: 
Triomf! uw oogst is daar - ja, Jezus is geweest. 
De parel schoot in 't licht, de ruwe schelp viel neder, 
En Jezus reine ziel stijgt tot de godheid weder. 


{==129==} {>>pagina-aanduiding<<}

Dit geheele tafereel, en het uitmuntend slot, waarin de Dichter het Opperwezen op eene allezins verhevene wijze aanroept, en zijne hoop, zijne verwachting uitstort, dat eenmaal de geheele aarde de leer van jezus in alle hare waarde zal erkennen, is, in ons oog, het schoonste gedeelte van den Lofzang.
Van aanmerkingen, welke wij reeds hebben hooren maken, dat de eigenlijke waarde van jezus, zijne verzoeningsleer enz. niet in het licht wordt gesteld, dat van 's Heilands Opstanding en Hemelvaart geene melding wordt gemaakt, dat 's Dichters gevoelen over het gebed tot God niet met de leer van het Evangelie strookt, enz. enz. zullen wij niet gewagen, daar wij slechts het dichtstuk, als zoodanig, hebben te beoordeelen, welks hooge waardij, niettegenstaande onderscheidene gebreken, (als daar zijn, dat de orde en eenheid niet overal bewaard zijn; dat men hier en daar redites aantreft; dat de beelden en sieraden der kunst niet altijd eenvoudig-verheven genoeg zijn, en dat wij op enkele plaatsen wel wat minder eigenlijke kunst, wat meer zalving, wat meer van den geest van jezus hadden gewenscht) en niettegenstaande wij, over het geheel genomen, aan het gedicht op den Handel den voorrang zouden toekennen, heerlijk uitblinkt, en door geen' bevoegden kunstregter in twijfel zal worden getrokken.
Het geheel wordt besloten door eenen zeer schoonen en zeer roerenden lierzang, waarin de Dichter de kortheid van zijn leven voorspelt, zijnen spoedigen dood gevoelt, en zijne zonen, die, deze zangen lezende, of bij zijn graf gezeten, in stillen weemoed aan hunnen vader zullen denken, krachtig aanspoort tot deugd en pligtsbetrachting, tot de beoefening der leer van jezus, en tot het geloos aan God. Het laatste couplet is zeer krachtig:

't Geloof wordt in den proefstrijd vaster! 
't Geloof zij 't schild, wanneer de laster 
Uw doel miskent, uw deugd bespot: 
't Geloof slecht diamanten muren; 
't Geloof kan tijd en graf verduren; 
Daar, waar 't Geloof is, daar is God! 

Thans volgen nog eenige Lierzangen, welke alle uitstekend

{==130==} {>>pagina-aanduiding<<}
zijn. Die op de Weldadigheid en de Lofzang op antonius hambroek hebben ons bijzonder getroffen. De Aardrijkskunde (dat, naar ons inzien, onder de rubriek van verspreide Gedichten behoort) is de eer dubbel waardig van in dezen bundel te zijn opgenomen. Het is, in ons oog, een juweeltje van de eerste soort. Het wijsgeerig idée, dat de verlichting en de wetenschappen spoedig tot de uiterste grenzen der aarde zullen doordringen, is in het schitterend kleed der poëzij uitgedost. Ook de versbouw is bij uitstek fraai. B.v.

Haast ruischt in bosch en veld, bij forsche Patagonen, 
De zilvren citerklank van Phebus echte zonen, 
Door de echo's nagegalmd in Dasne's lauwerdal. 
Dáár zal de herder eens, aan heldren waterval, 
Tibullus in zijn hand, naast Delia gezeten, 
Bij Philomela's zang, zich zelf (zelv') en de aard vergeten. 
Ras denken Plato's aan den Niger!.... 
 
Dan kweekt het maangebergt', wiens (welks) kruin door d'ether dringt, 
Een' Humboldt, die het meet, een' Haller, die het zingt. 

Inderdaad, deze heerlijke Lierzangen, zoo wel als de verspreide Gedichten (waaronder de Lierzang op james cook, die ons reeds vóór veertien jaren het voortreffelijk kunstvermogen van helmers deed kennen) strekken, met de uitgebreider dichtstukken, tot een blijvend aandenken van eenen man, die als Dichter de lieveling zijner Natie was, die op den volksgeest, op den smaak en het aesthetisch gevoel zijner Landgenooten eenen invloed oefende, welke wij hopen dat nimmer zal verloren gaan, maar met ons vernieuwd volksbestaan steeds krachtiger zal werken. Het doet ons leed, dat wij de onderscheidene waarde der Lierzangen niet opzettelijk kunnen aantoonen. Dan, wij hebben reeds de palen eener gewone aankondiging overschreden. De Lezer zal ons, vertrouwen wij, deze uitvoerigheid gaarne vergeven, ten gevalle der laatste dichtvruchten van onzen geliefkoosden Zanger, wiens naam eeuwig in zegening blijve!





{==131==} {>>pagina-aanduiding<<}

Redevoeringen, bij Nederlands verlossing en Oranjes zegepraal: door Joannes Wilhelmus Bussingh, Predikant te Gouda; Lid van het Koninklijk Nederlandsch Instituut van Wetenschappen, Letterkunde, en schoone Kunsten, en van verscheidene geleerde, en beroemde Maatschappijen, in Nederland. Te Rotterdam, bij N. Cornel. 1816. In gr. 8vo. Met Voorwerk en Bijlagen, 173 Bl. f 1-4-:

Ziet hier eene late nalezing na eenen overvloedigen oogst, althans wat de beide eerste Redevoeringen betreft, zijnde de eerste uitgesproken den 12 van Wintermaand 1813, (over Ps. CXXV.) en de tweede (over Rigt. VI:1-16.) den 13 van Louwmaand 1814. Zij zien nu het licht, ter geruststelling, dat de Eerw. bussingh niet gezwegen heeft bij de laatste gezegende Omwenteling, gelijk eenigen van 's mans vrienden schijnen vermoed te hebben; terwijl de vierde Bijlage hen overtuigen kan, dat hij reeds vroeger sprak, als zijnde eene Aanspraak aan de Gemeente den 20 van Grasmaand 1806, bij het treurig afsterven van Prins willem den V, wiens asch hij zich toen vervrijmoedigde openlijk zijne hulde toe te brengen, hetwelk menig warm vriend van dezen Vorst toen niet gewaagd heeft. De derde en laatste Redevoering, (wij hebben nog een deeltje te wachten) over jes. XIV:12-23, is uitgesproken den 5 van Hooimaand 1815, op den Danken Bededag. De Bijlagen geven ons, behalve reeds gezegde Aanspraak, de Proclamatie van onzen geliefden Koning, toen nog Souverein Vorst, en de Uitschrijvingen van de gedenkdagen van 13 Jan. 1814 en 5 Julij 1815; en dit bundeltje is aan zijne Majesteit, den Koning der Nederlanden, enz. opgedragen.
Voorts hebben wij (om met den Heer bussingh te spreken) hier niets meer bij te voegen. Zijn Weleerw. is onzeker, of Redevoeringen van zoodanig een' aard, als hij thans uitgeeft, en van welke een groot aantal het licht ziet, aan de kritiek der Heeren Recensenten behooren onderworpen te zijn; hieraan heeft hij, bij het lezen van verscheidene Recensiën en de vergelijking van dergelijke Redevoeringen zelve, wel eens getwijfeld. Hij mag het intusschen lijden, wil men de zijne ook die censuur doen ondergaan: vitterijen zal hij zich

{==132==} {>>pagina-aanduiding<<}
niet aantrekken, en lof begeert hij niet; dit komt ons hier uitnemend te stade; wij willen hem dien dan ook niet opdringen; en schijnt zijn Weleerw. van oordeel te zijn, dat eene recensie alzoo of vitterij of lof worden moest: wij treden ook over dit dilemma liefst, in dit geval, in geen geschil.
Het aan den lezer, dat deze Redevoeringen voorafgaat, is in meer dan één opzigt merkwaardig. Leeren wij den Heer op nieuw uit de Redevoeringen als Redenaar kennen, daar vertoont hij zich aan ons als den moedigen, dapperen man; den man, die niet gezwegen heeft, toen schrikbarende geruchten der nadering van Fransche plunderaren, welke in het naburig woerden zulke ijsselijke tooneelen van moord en roof hadden aangeregt, den moed bij zijne stadgenooten en de Regering der stad zinken deden, en men hem het voornemen te kennen gaf, om de vlag van de torenspits weder weg te nemen; maar die, om den moed in zijne medeburgers aan te vuren, zichzelven gereedelijk aangeboden heeft, om, aan derzelver hoofd, ter wering dier Kanibalen, op te trekken. En (de Heer bussingh veroorlove ons dit ééne woord; het is noch vitterij noch lof, en ook niet zoo zeer aan hem, als wel aan het toenmalig Stadsbestuur gerigt) wij kunnen ons niet begrijpen, waarom 's mans moedig aanbod niet dankbaar werd aangenomen; ten zij misschien dit aanbod om op te trekken geweest zij in denzelfden zin als dat, waarvan hij een weinig verder meldt, het aanbod namelijk van zijn' persoon en dienst, als Predikant bij het Leger van den Staat, tot den zoo heiligen strijd uitgetogen. Was zoo iets zijne meening, dan gelooven wij het daaraan te moeten toeschrijven, dat de respective Regering van Gouda alstoen op 's mans manoeuvreren met het geestelijk zwaard wat weinig vertrouwen had.




Beknopt Verhaal wegens den loop der Procedures, gevoerd, op gronden van het Wetboek Napoleon, tegen J.M. Glaser en S. van Paddenburgh, in hunne kwaliteit van defnitive Curators in den Faillit-Boedel van J.A. Becker, Logementhouder in de Herberg de oude Graaf alhier (?) Te Amsterdam, bij Geysbeek en Comp. 1815. In gr. 8vo. f :-10-:

Waarom deze zaak, die alleen Particulieren betreft, en

{==133==} {>>pagina-aanduiding<<}
waarbij het Algemeen hoegenaamd geen belang heeft, in het licht verschenen is, begrijpen wij niet, dan om zich van de Amsterdamsche. Regtbank op de uitspraak van het Publiek te beroepen, en de eerste wegens onregtvaardigheid te doen veroordeelen; 't welk wij echter gelooven, dat bezwaarlijk gelukken zal. De zaak is eenvoudig deze: het Logement de oude Graaf voor f 5000-:-: verkocht zijnde, moesten de gelden vóór het einde van Maart bij den Notaris lublink, als verkooper, zijn opgehaald. De Curatoren in den Boedel lieten (naar zij zeggen, volgens begeerte van den Regter Commissaris, den Heer berntz) die gelden dáár liggen; Not. lublink zou den 22 Mei afrekenen, doch was toen uit de stad, verdronk, en de gelden werden aan zijn kantoor niet gevonden. De turfkooper van kell eischte zijn geld, en de dochter van becker harer moeder bewijs; de Curatoren, hierover in regten aangevallen, verloren hun geding, en moesten de geledene schade vergoeden. Het is waar, indien de hier gestelde daadzaken echt zijn, (waarover men nogtans ook de andere zijde zou moeten hooren) zou de Heer Regter Commissaris berntz althans getleeltelijk schuld zijn aan het verzuim der afhaling bij den Notaris, het groote punt, waarop alles aankomt, en de Advocaat brugmans niet edelmoedig hebben gehandeld, door tegen de Curatoren het opvolgen van een advis in te brengen, 't welk hij zelf hun eerst gegeven had: doch, wat de zaak ten principale betreft, is het wel zeer hard, dat de boedelredderaars de schade moeten dragen, door het deficit bij den Notaris veroorzaakt; maar de Regters konden geene andere uitspraak doen dan volgens de bestaande wetten, en dus is, onzes oordeels, hun vonnis geheel onberispelijk.

Brief aan een' Vriend, over het voordeelige eener Geldbelegging in Uitgestelde Schuld, met eene Tafel van Berekening duidelijk aangewezen. Te Deventer, bij A.J. van den Sigtenhorst, 1815. In gr. 8vo. 16 Bl. f :-10-:

Wij vergenoegen ons met de enkele aanmelding van dezen Brief; want wij willen door goed- of afkeuring niemand, onwillens, benadeelen, en houden ons te meer ter beoordee-
{==134==} {>>pagina-aanduiding<<}
ling onbevoegd, alzoo wij voor onszelven bij zoodanige speculatiën altijd liefst eenen knappen en eerlijken Makelaar zouden raadplegen, aan wien wij dan ook, zoodra wij met een los kapitaaltje verlegen zijn, dit blaadje ter recensie zullen zenden; hetwelk wij ook ieder in zoodanig geval zouden aanraden. De Briefschrijver pleit voor uitgestelde schuld bij zijnen vriend, wien de prijs der uitgestelde, in vergelijking van dien der werkelijke, veel te hoog schijnt, en die op de amortisatie van de uitgestelde schuld door aankoop niet durft rekenen. Hij wederspreekt deze bedenking, geeft zijne zekerheid te kennen, dat zijn vriend het algeheel der uitgestelde schuld (of der Slapertjes, zoo als onze boeren zeggen) omtrent 40 millioenen te hoog schat, en het bemoedigend uitzigt, dat, in stede van eerst over 300 of 250 jaren, op het langst in 83 jaren geheel die schuld kan zijn ingetrokken. De Tafel wijst aan, hoe, de kansberekening van uitloting, en ook intrest van intrest in aanmerking genomen, iemand, die f 11550-:-: kontant tot den aankoop besteedt van uitgestelde schuld, in 25 jaren eene reële waarde verkrijgt van f 44009-16-:; terwijl hij, die dezelfde som tot werkelijke schuld aanlegt, in denzelfden tijd volstrekt niet meer dan f 32806-4-: bekomen zal. - Nog eens: wij kunnen niet aan- of afraden, en houden onze bedenkingen zeer gaarne terug; maar, die er gading in heeft, koope en leze het boekje, en doe zijn profijt!

Het Spook, Romantiesch Tooneelspel, met Chooren en Zangen, in vier Bedrijven; naar het Hoogduitsch van A. von Kotzebue. Te Amsterdam, bij J.S. van Esveldt-Holtrop. In kl. 8vo. 119 Bl. f :-12-:

Onze aanmelding komt laat genoeg; en inderdaad, wij zouden dit spooksel geheel uit den weg gaan, ware het niet, dat het, nog niet lang geleden, het Publiek op zekeren Schouwburg was komen ontrusten; waarom wij het nu eens eventjes bij den baard trekken, en alzoo toonen, dat wij, niettegenstaande den naam en faam van den Heer von kotzebue, voor dit zijn, met verlof, belagchelijk gespook onvervaard zijn. Ronduit noemen wij dit Romantisch Tooneelspel een smaak- en zouteloos vod, hoedanig ieder prulschrijver iedere

{==135==} {>>pagina-aanduiding<<}
week bij dozijnen leveren kan; het vertoont de armzaligste ongerijmdheden, zoo platweg daar ter neder gesteld als een verwilderd brein die maar kan opgeven; en alzoo is geen Jan Klaassen's Spel minder uitlokkende, en geen sprookje van het Rood Kousje minder vermakelijk. En echter, von kotzebue schreef het? en het vond vertaler en drukker in Holland! en werd op eenen Hollandschen Schouwburg vertoond! en door een Hollandsch Publiek toegejuicht? neen! dit laatste is ons hoogst onwaarschijnlijk. Geen schimpschrift tegen het Tooneel, en den kunstsmaak van een Publiek, kan, meenen wij, bijtender zijn; en wordt de smaak tot zoodanige vertooningen geleid, dan weten wij waarlijk niet, wat men voortaan ten voordeele van het Tooneelvermaak zeggen kan, indien voor het minst, hetgeen voor verstand en hart volstrekt onvruchtbaar is, zich voor de regtbank der zedelijkheid niet kan verdedigen.
De Heer Tooneeldichter kondigt zich inmiddels (winderig genoeg) als een vijand van belagchelijkheden aan, en meent hier eene proeve te geven, om den zang zoodanig te gebruiken, dat het ten minste waarschijnlijk wordt, dat de handelende personen in dat oogenblik zouden hebben kunnen zingen. Wij vertrouwen, hij heeft zich daarop dan bijzonder toegelegd, en uit dien hoofde iederen kunstregel, en iedere andere schoonheid en waarschijnlijkheid, veronachtzaamd. De lezer of aanschouwer vergenoege zich nu ook met de hooge waarschijnlijkheid, dat eene geschaakte schoone, ten believe van haren gehaten schaker, allerlei liedjes zingt, en, als deze daarbij is ingesluimerd, een zingend schietgebedje gaat doen in den kerker, waar haar geliesde minnaar gevangen zit, ja, bij het uiterste gevaar van ontdekt te worden, een klein extempore opdreunt. De groote waarschijnlijkheden of zeldzaamheden van bedrijf heeft men hierbij toe: b.v. men ziet de jonkvrouw met spel en dans ter bruiloft geleiden; terstond daarop het slot door een aantal dappere mannen omringd en aangevallen; die helden dadelijk weder aftrekken, op de bedreiging, dat men het meisje vermoorden zal. Men ziet al verder den minnaar, dien men haar ontkaapt heeft, in de vermomming van eenen waarzegger, met twee meisjes binnenstappen; men ziet, hoe hij den schaker fopt, hem met de bruid en haar gevolg lokkende naar eenen ouden eik, om een' schat op te delven; men ziet daarbij de in stilte teruggekeer-
{==136==} {>>pagina-aanduiding<<}
de helden gevangen worden met getraliede valdeuren en netten in een beeronhol, en den gewaanden waarzegger gekneveld naar den kelder brengen. Voorts is men getuige, dat de Ridder vrouwenroover, en moordenaar daarenboven van zuster en pleegvader, zich gemakkelijk laat bepraten tot het uitstellen van den bruidsnacht; zijn volk naar de kapel zendt, om te zingen en te bidden; hoe de bruid hem in slaap zingt, zijne sleutels nu magtig wordt, en in den kelder niet
slechts haren minnaar, maar den voorlang reeds weggestommelden pleegvader tevens vindt, en ontdekt, dat hij ook haar pleegvader, en zij alzoo des roovers zuster is. En daar hebben wij het nu: die oude, nu krankzinnige, pleegvader is het spook! Inmiddels zijn de helden de ijzeren traliën doorgeworsteld; de Ridder roover en schaker wordt in een tweegevecht gedood, enz. enz. Tot een goed besluit van alles, ziet men den geheelen Burg in vlam en instorten, zoodat den aanschouweren (tot hun overgroot vermaak) hooren en zien moet vergaan. Notabene, nog een verschrikkelijk onweder, dat alle deze waarschijnlijkheden eenen geruimen tijd verfraait, en waardoor de zang regt liefelijk moet geäccompagneerd worden.
Bij zulk eene Komedie mag men vooral wel zorgen, dat er schrikpoeder bij de hand zij. Welk een vermaak! Hoe verheft en verteedert zich hier het hart! hoe wordt het gevoel veredeld en verhoogd!
En met welke mooije en krachtige versjes is het stuk doorzaaid! Hoort slechts den volgenden krijgszang!

Goeden nacht! goeden nacht! 
Heerlijke daden zijn volbragt. 
Halen komt men de schoone bruid, 
Trekt naar huis, met een' heelen huid, 
Brengt der vrouwen onzen groet; 
Verre van hier is voor u goed. 
Heerlijke daden zijn volbragt, 
Goeden nacht! goeden nacht! 

Ja, goeden nacht, Heer von kotzebue, gij en uw Spook!


{==137==} {>>pagina-aanduiding<<}

Boekbeschouwing.

Christendom en Hervorming, vergeleken met den Protestantschen Kerkstaat, bijzonder in de Nederlanden. Te Groningen, bij W. Wouters. 1816. In gr. 8vo. 268 Bl. f 1-10-:

Onlangs had de steller dezer beoordeeling eenen zeldzamen droom, en - Deus omen avertat! Hij droomde zich in het midden van een vrij welvarend dorp, in eene aangename landstreek. Men dreef er algemeen den tuin- en landbouw. Maar - hetgeen hem aanstonds in het oog viel - het scheen, dat hier ieder zijnen afzonderlijken smaak had; ieder huis was eenigzins anders gebouwd, ieder tuintje anders aangelegd, iedere akker geheel anders bewerkt; zelfs de werktuigen tot den landbouw waren voor iedere familie anders ingerigt; en, was het hier of daar, alsof de eene buur zich eenigermate in den aanleg van zijn eigendom naar eenen anderen had geschikt, er was toch altijd zeker in het oog loopend verschil, duidelijk met opzet aangebragt, en dikwijls grillig genoeg. Terwijl hij daarover nadacht, en de reden niet vatten kon, waarom zich de eene buur hier zoo opzettelijk, en, naar het scheen, al zag hij het betere in, met zoo veel hardnekkigheids, van den anderen onderscheidde, merkte hij onder de dorpbewoners eene groote hartelijkheid: de kinderen speelden vrolijk en vriendelijk ondereen; het buurmeisje lonkte buurmans zoon veelbeteekenend toe; men liep over en weder vriendbroederlijk bij elkander in, en in de herberg vond hij een aantal landlieden, in eenen gezelligen kring, in een regt leerzaam onderhoud; zij keuvelden over veeteelt en landbouw, dienden elkander hier van goeden raad, en boden, geheel welmeenend naar 't scheen, elkander hulp en wederkeerige diensten.

{==138==} {>>pagina-aanduiding<<}

Juist voor eene woning, waar hem de groote ruiten in den voorgevel, en de Engelsche aanleg van den grooten moestuin, bij het stijve bloemtuintje, nog geheel in den ouden trant, zeer in het oog liep, ontmoette hem een eerwaardig oud man, wiens vriendelijkheid hem uitlokte, en aan wien hij zijne bevreemding te kennen gaf. Deze glimlachte, en zeide: dit bloemtuintje, met hoe weinig moeite en kosten ook te veranderen, zou wel zoo blijven; zelfs had de grootvader van den eigenaar bij uitersten wil gezorgd, dat daarin ten eeuwigen dage geene verandering te maken was. Op zijn eigen erf toonde hem de grijsaard eene groote en potsierlijke figuur van geschoren palm, welke zonderling bij zijnen fmaakvollen aanleg afstak. Zoo ik dit wegdeed, zeide hij, dan verkortte ik mijner goede zuster zeker het leven; en liever laat ik mijne buren en den vreemden voorbijganger eens lagchen. - Hoor! sprak hij verder, daar hij zag hoe dit mij bevreemdde, wij beleven hier in liefde en vrede gouden dagen; maar in mijne jeugd (en toen was het toch reeds iets beter) was het hier een booze tijd. Toen zich onze voorouders hier nederzetteden, hadden zij hevig verschil over den aanbouw, en de beste wijze van den landbouw. Ieder volgde dan ook zijnen zin; en dit ware niets geweest; maar, ieder hield niet alleen hetgeen hij begreep voor het beste, maar voor het éénige goede. Dit kon er ook nog meê door, hoewel het ongelukkig genoeg was; maar ieder wilde den anderen dwingen om te doen zoo als hij, en een enkele, die de gulden vrijheid predikte, werd overschreeuwd en van allen mishandeld. Nu ging het gelijk bij iederen twist, en daar ieder volstrekt in alles anders wilde doen dan zijne buren, zoo werd de haat hoe langer hoe bitterder, en het natuurhjk gevolg was, daar al het goede verdacht was zoodra een ander het deed, dat geheel de bouwerij verwaarloosd werd, en kruid noch bloem hier gedijen kon. Van lieverlede intusschen bedaarde de hevigheid, en men begon het haten moede te
worden; nu zou men zich

{==139==} {>>pagina-aanduiding<<}
schamen elkander een graf op het kerkhof te betwisten, dat vóór vijftig jaren geene zeldzaamheid was; en, nadat zich alzoo de dooden verzoenden, was de eerste stap gedaan, en de levenden volgden; men meesmuilt nu over de oude geschiedenis, alhoewel ieder zijn familiezwak is bijgebleven, en, hoewel men zich het goede van elkander ten nutte maakt, nog voor het minst een of ander stokpaardje aanhoudt, (zoo als daar mijn palmboom.) Maar dit belet niet, dat de familien reeds over en weder huwen, dat men elkander druk bezoekt, in nood en dood bijstaat, veel van elkander leent en leert, en, in één woord, elkander helpt, waar men kan of mag. Nu is het goed, voor het minst ik ben te vreden; misschien gaat het in het vervolg nog wel beter; maar ik voor mij zeg het het jonge volkje gedurig, dat wat goedlachs en wat driftig is: wij hebben regt goede dagen, met mijn palmboom en buurmans venster, en wat al meer, dat nog overbleef van dien naren tijd; men kon ze wel wegdoen, maar die testamenten in sommige familien maken het moeijelijk; er leven nog oude lieden, en allen denken niet zoo als ik; en, als wij zoo eens onder ons oudjes keuvelen over den vorigen tijd, dan zie ik, dat het hun toch niet regt naar den zin is, wel dat men in vrede leeft, maar niet dat men reeds in zoo veel zich naar elkander schikte; ook is er onder de jeugd slecht volkje, dat wel eens weder aan het plukharen wilde, hetzelfde waarom; en gij voelt, het geslacht van domkoppen is ook hier niet uitgestorven: ik houd somtijds mijn hart wel eens vast; evenwel ben ik zoo bang niet voor de dommen, als wel voor de onvoorzigtige, dolzinnige jeugd.
Zoo keuvelde de oude man; maar zijne kleindochter kwam met nat bekretene oogen binnen: de schout van het dorp, wiens zoon over haar verkeerde, had haar uit de deur gezet, en het geheele dorp was in oproer; men floeg bij den schoolmeester de nieuwe glazen in, enz. Wat is er dan gebeurd? vroeg de oude. Zij

{==140==} {>>pagina-aanduiding<<}
wist het niet; maar de zoon van den Predikant was de oorzaak. Wij moesten er meer van weten, en ik ging met den ouden man op weg. Welk eene ellende! Hier haalde men de houten schuttingen omver, waarvoor men de groene heggen verwisseld had; daar was men reeds bezig om de vensters wederom met kleine ruiten in 't lood te voorzien; daar vernielde men zijne eigen Spaansche klaver op het veld; ginds krabde men de vrolijke verfkleur van de deuren. Het geschreeuw en getier was geweldig; ieder eischte onstuimig, hetgeen hij buurman geleend had, terug; op het dorp vlogen de mutsen, en verscheidene wijven vochten met hunne mans en kinderen; op het kerkhof groef men de lijken op, enz. En wat was de aanleiding van al deze ellende? Domine's zoontje, dat zoo pasjes van de Akademie kwam, had zich bij de boeren, die in de herberg zaten te kouten, gevoegd; en, daar hij niet medespreken kon over den eigenlijken landbouw, waarvan hij geen verstand had, zoo had hij de geschorene palmboomen, de stijve tuintjes enz. aangepakt; vooral had hij het tegen des kasteleins uithangbord; deze nam zijn uithangbord (dat juist de Ezel van Bileam was, die niemand in den weg hing) in zijne bescherming, en riep zijne talrijke oude en jonge familie te hulp; de jonge heer student gaf niet toe; en, toen het reeds hooge ernst geworden was, begint hij dan ook allerernstigst, vaart hevig tegen ieder stokpaardje, en in het bijzonder tegen den ezel, uit, en verklaart eindelijk, dat hij zoo dadelijk met eenige vrienden naar den Heer van het dorp zal gaan, die den ezel en ieder stokpaardje wel zou opruimen, enz. Nu is er geschreeuw van oud en jong; het geheele dorp staat overeind! De oude, eerwaardige Predikant komt er mede bij; het geschreeuw had hem in zijn middagslaapje gestoord; hij meende, dat er brand was. Jongen! zeide hij, toen hij vernam, wat er gaande was; jongen! ga naar huis; ik zal u jacob. III:5 en 6 eens uitleggen. - Het is te laat, heer Predikant! zeide de oude; gij
hadt hem dien

{==141==} {>>pagina-aanduiding<<}
tekst wat vroeger, en gevoelig, moeten inscherpen. - Wij maakten ons uit het gedrang. Goede oude, uwe gouden dagen zijn uit! wilde ik juist zeggen, toen mij een steen langs het hoofd snorde, en ik, verheugd dat ik slechts gedroomd had, ontwaakte. - Nog eens: Deus omen avertat!
Maar, wij moeten den Lezer onze droomen niet verhalen; wij moeten hem over het werkje, waarvan wij den titel opgaven, onderhouden; en het fiat applicatio zou hier eene wel korte, maar, in meer dan één opzigt, toch wat al te scherpe, beoordeeling zijn.
Wij hebben vóór de lezing van dit werkje de achter hetzelve aangewezene drukfouten verbeterd, alsmede, op verzoek van den uitgever, ook de aldaar niet aangewezene, bl. 146, reg. 21, leerstel in leerstelsel, en bl. IV van het voorberigt ongeoefend in onbeoefend veranderd, en vooral, bl. 56, reg. 10, de woorden ‘tegen de Remonstranten’ doorgehaald, als zijnde deze daar geheel tegen het oogmerk des Schrijvers ingevoegd; en het resultaat onzer naauwkeurige lezing en overweging is: dat het stukje wél geschreven, en in meer dan één opzigt opmerking en nadenken waardig is. De vereeniging tusschen alle de Protestantsche Christenen is des Schrijvers kennelijk doel; hij geeft de echte, zuivere denkbeelden van het geheel zedelijk doel des Christendoms. Hij betreurt - en wie niet met hem? - de verdeeldheid der Protestanten onderling. Hij ijvert zeer tegen onverdraagzaamheid en gewetensdwang, als geheel onbestaanbaar met den geest van het Christendom en de Hervorming; en dringt zeer aan, dat men terugkeere tot de eerste zuiverheid en eenvoudigheid. Hier wordt zeer veel gezegd, dat, als waar en goed, ieders toestemming uitlokt. En wat het overige betreft, zoo kunnen wij ook daar het menigvuldige ware en goede niet over 't hoofd zien, als de Schrijver de meestmogelijke godsdienstige vrijheid aanprijst, van de verbeterde uitlegkunde gewaagt, en ten sterkste aanzet tot een onbeschroomd en vrijmoedig onderzoek. Ver-
{==142==} {>>pagina-aanduiding<<}
volgens treedt de man in bijzonderheden, die de Protestanten verdeelen: de verlossing door Jezus Christus, en de in zijn oog verkeerde denkbeelden hieromtrent, (bijzonder de vertegenwoordiging of plaatsbekleeding, in één woord een borgtogtelijk lijden) en de wezenlijke voorwaarden der Goddelijke genade. Wederkeeren tot deugd en pligt, en een ernstig en aanhoudend streven
naar eenen Gode welbehagelijken wandel, is bij hem - en wie kan dit tegenspreken? - het eennoodige. - Het eenvoudig uitdeelen van Bijbels, ter verspreiding van het Christendom, keurt de Schrijver geenszins goed, hoewel hij daar juist niet opzettelijk over handelen wil: een uittreksel van al datgeen, dat wezenlijk tot de Christenleer behoort, met goede trouw en onpartijdige waarheidsliefde, nevens verlichte kennis, bearbeid, verdiende de voorkeur in zijn oog. Tegen menschenvrees en menschenbehagen waarschuwt hij ernstig; bestrijdt het vooroordeel tegen het aandringen op deugd, als baande dit den weg tot werkheiligheid; en ijvert zeer tegen het denkbeeld, dat de leer des Christendoms eene leer van geheimzinnige verborgenheden wezen zou. Verborgenheid is de naam en het tooisel eener hoer van Babylon, Openb. XVII:7. Met dat al is het geloof aan dingen, die de menschelijke bevatting te boven gaan, niet onredelijk; en hier handelt de Schrijver over 's menschen zedelijke vrijheid, het Goddelijk raadsbesluit, en de leer der voorzienigheid. Het schoone en edele en de voordeelen van den echt Christelijken Godsdienst hebbende aangewezen, wordt nu het volgende dezer verhandeling meer polemisch; hoewel wij niet ontveinzen kunnen, dat ook het vroegere reeds eene vrij wat polemische houding had. De Schrijver beweert, dat zijne gevoelens die zijn van alle verlichte Christenen dezer eeuw, en houdt het tijdstip, dat wij beleven, allergeschiktst tot het voortzetten der hervorming; en deze zal wel gelukken, daar leidslieden en toongevers de denkwijze der volksmenigte steeds hebben gewijzigd, en het volk

{==143==} {>>pagina-aanduiding<<}
sedert ettelijke jaren aan schokken en veranderingen is gewoon geworden; men heeft nieuwe berijmingen voor het godsdienstig gezang, eene betere Bijbeloverzetting is in vele handen, en de prediktrant is ook reeds verbeterd. Evenwel, er zijn ook hinderpalen: de nieuw aankomende Leeraren zijn op verre na niet allen geschikt ter verspreiding van licht; de ouderwetsche regtzinnigheid heeft voorstanders, vooral onder de stads- Predikanten; dezen zijn door eene kabaal gesterkt; sommige aanzienlijken worden gaarne gehouden voor echte pilaren der Kerk, - en onder de voornaamste van alle de hinderpalen moeten de Catechizeermeesters, vooral in groote steden, geteld worden. Nog andere hindernissen kunnen niet opgeruimd worden, zonder de medewerking van een verlicht Gouvernement. De voorname hindernis is de Dordrechtsche Synode, dat gedenkteeken der vroegere duisternis; derzelver voorschriften hebben niet eens meer den volksgeest in hun voordeel; zij heeft nog zekere oude staatkundige wettigheid, en is dus nog een wapen en anker voor de obscuranten. Dit dwangregt bij de Kerk moet worden afgeschaft, dat burgerlijk contract over den Godsdienst moet vernietigd worden, en dit behoort de Souverein te doen: dit zal een onsterfelijk gedenkteeken worden voor den Vorst; en zoo komt de algemeene Christelijke Kerk eindelijk tot stand. Onze Schrijver handelt vervolgens over de betrekkingen van de wereldlijke Magt tot den staat der Kerke, en het tirannieke eener kerkeördening, tot welke hij onder andere ook brengt, dat het verboden is, bij het kerkgezang gebruik te maken van liederen, die bij andere Protestanten zijn aangenomen; (alle mogelijke gezangboeken, ook de Psalmen door petrum dathenum, moesten dan in iedere godsdienstoefening bij ieder voorhanden zijn?) Het natuurlijk gevolg van den tegenwoordigen staat van het godsdienstig onderwijs is, dat weinigen bezorgd zijn om hunne gezindheden te rigten naar hunne groote bestemming, en
de groote hoop geene aanmoediging

{==144==} {>>pagina-aanduiding<<}
vindt tot het betrachten van deugd: intusschen is het echt godsdienstig onderwijs van het hoogste belang. Nader en duidelijk uit de Schrijver eindelijk zijnen wensch, dat 's Lands Gouvernement het staatkundig gezag, in der tijd aan de handelingen van de Synode van Dordrecht gegeven, bij plegtige resolutie zal vernietigen, uit hoofde van de veranderde omstandigheden, tijden en denkwijze; alle de Protestantsche Kerkgenootschappen ernstig zal aanmanen tot herstel van den Christelijken vrede en eendragt; rond zal verklaren, zich nooit te zullen inlaten met regtzinnigheid of onregtzinnigheid; geen ander verschil tusschen inlandsche Christenen ooit in aanmerking te nemen, dan alleen het al of niet erkennen van den Paus, als kerkelijk Opperhoofd; en geene klagten, uit hoofde van aswijking van formulieren en geloofsartikelen, tegen Leeraren of leden der Kerke te zullen aannemen. Hiervan belooft zich de Schrijver voor het Christendom gouden dagen; het Protestantsch Nederland is er, volgens zijne meening, rijp voor; zoo kan de roepstem: ‘het is alles gereed; komt tot den maaltijd!’ aller harten treffen, enz. Eenige aanmerkingen voltooijen den milden indruk, dien het werkje zeer zeker maken zal op den voorstander der bijzondere leerstellingen bij het Hervormd Kerkgenootschap; de achtste is opzettelijk tegen den Heidelbergschen Catechismus gerigt.
Ziedaar, Lezer! het hoofdbeloop en den inhoud van hetgeen gij hier uitvoerig, welgeschreven, met warmte, en wegslepend genoeg, vinden kunt. De Schrijver, die in vroeger tijd weinig eerbieds voor het Christendom had, (voornamelijk uit hoofde van het Catechizeermeesters - onderrigt, dat hij had genoten) heeft in en door lijden den besten Godsdienst leeren waarderen, en is thans een warm voorstander van het Evangelie; hij is een lid van het Hervormd Genootschap, of de voormaals in Nederland heerschende Kerk, maar geen Leeraar, en staat in geene de minste betrekking tot den geestelijken stand. - Wij hebben hoegenaamd geene re-
{==145==} {>>pagina-aanduiding<<}
den om zijne goede bedoeling te wantrouwen; en wij herhalen gaarne, dat het stukje, in meer dan één opzigt, de lezing, opmerking en het nadenken van Gereformeerde Christenen (mits zij niet ligt toornig worden, en een hard woord in liefde verduwen kunnen) waardig is. En wij verzoeken opregt, bijaldien men den droom, waarmede wij begonnen, in verband brengen mogt met onze beoordeeling, dat men dan de allegorie slechts in tantum en niet in totum late gelden; daar wij des Predikants zoon even weinig op den Schrijver, als het uithangbord op de Dordsche Synode, volkomen willen toepassen. En, in stede van verdere beoordeeling, (daar wij over het al of niet aannemelijke van den eigenlijken voorslag, en zoo als de Schrijver dien wijzigt, ons liefst niet uitlaten) bepalen wij ons tot de volgende bedenkingen:
1o. Bij meer dan ééne magtspreuk van onzen Schrijver, aangaande een of ander leerbegrip, waaraan men in de Hervormde Kerk waarde hecht, konden wij den wensch niet terughouden, dat hij de uitdrukking van een beroemd Hervormd Hoogleeraar, onlangs, had opgemerkt (en dan ook begrepen): ‘de wijsbegeerte heeft bedachtzaamheid geleerd, en hare stoute vlugt buiten de grenzen van tijd en ruimte ingekort;’ en dat hij tevens van een ander, mede nog levend, beroemd Hoogleeraar bij de Hervormden had afgeluisterd, hoedanig de waarde zij, die men aan, hetzij dan Bijbelsche, hetzij stelselmatige, analogische spreekwijzen en denkbeelden eeniglijk hechten mag. Ook twijfelen wij zeer, of hij in dat Kerkgenootschap genoegzaam naauwkeurig heeft rondgezien, en bij de leeken, die hij zoo rijp houdt voor zijne wenschen, en bij de Leeraren, ten aanzien van welke wij vertrouwen, dat hij verre de meesten, ook reeds bejaarde en zeer orthodoxe, edelmoediglijk had kunnen verschoonen van den bloedigen geesel, dien misschien slechts weinigen verdiend hebben. Wij zou den hier bijzonderheden aanvoeren; maar, daar wij den

{==146==} {>>pagina-aanduiding<<}
Schrijver tot voorzigtigheid wenken, houdt het: turpe est doctori &c. onze pen terug.
2o. Wij wenschen hartelijk algemeene overeenstemming, zoo ver die mogelijk is, en, bij ieder nog overgebleven verschil, het werken op een en hetzelfde doel in liefde, en de meestmogelijke verdraagzaamheid: dan, wij sluiten in deze verdraagzaamheid niet enkel de personen, maar ook wel degelijk de gevoelens, der zoogenaamde orthodoxen van harte mede in; en eene verdraagzaamheid, die deze niet dulden kan, is in ons oog niets minder dan te wenschen. Waarom zouden zoo menige geleerde en waardige mannen hunne overtuiging en geweten moeten verkrachten? Waarlijk, voor eene algemeen, ook uitwendig, verbroederde en vereenigde Christenkerk, als wij zouden wenschen, houden wij iemand nog bij ver of na niet rijp, die (om nu niets anders aan te stippen) de hoer van Babylon, tegen de eerlijke gevoelens eenes anderen, uit de Openbaring van Joannes oproept.
3o. Wij zagen ook wel gaarne, dat men die Formulieren van Eenigheid, die zoo zeer de Protestanten van elkander vervreemd houden, kon wegruimen; maar, zij zijn er nu! Dat zij er blijven moeten, dat zij zelfs ooit noodig geweest zijn, zeggen wij niet; maar, nu zij er zijn, vreezen wij bij het opruimen moeijelijkheden. Die ons er geheel van afschrikken? Ook dit zeggen wij niet. Bedaarde, echt godsdienstige, verstandige mannen verstonden zich ligt daartoe, zonder eenig gevaar; in hun hart zijn dezelve reeds werkelijk opgeruimd voor een aantal broederen: maar, als wij in het algemeen ons oog slaan op de gesteldheid van het Christendom, valt ons altijd hierbij het volgende in: Toen in 1795 de mantel en bef als een ordeskleed beschouwd en behandeld werd, bespraken eenige waardige Geestelijken, die nu ook op den predikstoel af te laten: men beredeneerde dit als pligt; want, het leeren was nooit in de Protestantsche kerk aan eenig kleed gebonden. Een jonger, maar voorzigtig Geestelijke stemde dadelijk mede in, onder

{==147==} {>>pagina-aanduiding<<}
dit ééne beding, dat men een middel opgaf, waardoor men eenen jongen hekspringer, die niets meer verlangde, dan met zijne overdrevene kleeding à la mode de Paris, of als Hansworst in eigen persoon, de Gemeente des Heeren te ontstichten, beteugelen kon. - Wij zouden voor eenen zoodanigen dogmatischen hekspringer vreezen, en alsdan voor die aanstootelijke godgeleerde schermutselingen, waarvan voorheen de kerkgewelven daverden, maar die nu gelukkig in onbruik zijn. Met andere woorden; wij vreezen, dat de een en ander de zoo gewenschte Christelijke vrijheid in het leeren, moedwillig, of ook maar in jeugdige drift, onvoorzigtig, op de schromelijkste wijze, overdrijven zou.
Inmiddels hopen wij, dat de leden der voormaals hier te lande bevoorregte Kerk zich vooral niet tegen onzen, inderdaad niet onknappen, en zeer welmeenenden, Schrijver zullen in het harnas zetten; en dat de Predikanten in de steden, door hunne bedaardheid in dezen, en onveranderde hartelijke genegenheid en vertrouwen tot hunne Ambtsbroeders op het platte land, hem zullen logenstraffen in zijne sustenue, dat zij, ten aanzien van het wezenlijk Christendom, bij dezen zoo zeer ten achtere zijn; hetwelk bovendien (bij den zaakkundigen) te dezer gelegenheid eene zeer ondoelmatige, en geheel ongegronde accusatie is. - Ten slotte zullen wij de volgende woorden van herder (Brieven, betreffende de beoefening der Godgeleerdheid, Deel IV, bl. 332 der vertaling) hier inlasschen:
‘Het is kwaad, dat er partijen in den Godsdienst zijn; maar, wanneer men ze te vroeg of oppervlakkig, of door ongepaste wegen, wil vereenigen, doet men zekerlijk minder voordeel dan nadeel. Men smeedt nieuwe, misschien fijnere boeijen, maar die juist van wege hare fijnheid onoplosselijker worden, dan de oude rinkelende ketenen. Eene halfgekende waarheid, wanneer men ze tot eene wet maakt, is dikwijls drukkender, dan eene domme botte leugen: en zoodra Vorsten zich bij den Godsdienst in het spel

{==148==} {>>pagina-aanduiding<<}
mengen, is het met vereeniging en vrij onderzoek gedaan. Alleen de waarheid kan ons vereenigen; alleen eene gelijkmatige, ongedwongene, klare en goede uitlegging van het Woord van God kan elke partij de vliezen van de oogen nemen. Laten wij dus hierop arbeiden, hiernaar bovenal streven, en het overige aan God en den Tijd laten. Hetgeen wij zoo lang aan onszelven verpligt zijn, is verdraagzaamheid en wederzijdsche vrijheid, - amici usque ad aram. Onze tijd is, dunkt mij, hierin niet zoo ver, als hij het voorgeeft te zijn; en die het meest van de verdraagzaamheid spreken, oefenen dezelve wel eens het allerminst.’ - Zoo schreef herder: en zou het nu in ons Nederland nog wel aan merkelijk later zijn?




Godsdienstige Overdenkingen voor alle Dagen des Jaars. Door W.G. Reddingius, Predikant te Eppenhuizen. IIde Deel. Te Groningen, bij W. Zuidema. In gr. 8vo. 451 Bl. f 2-18-:

Dit tweede Deel voorziet, op dezelfde wijze als het vorige, in de behoeften voor de zes laatste maanden van het jaar; en deze stichtelijke overdenkingen zijn, even als de vorige, bruikbaar. Achter het werk heeft men nu een Register, zoo van de behandelde (voor het minst boven iedere afdeeling geplaatste) Bijbelteksten, als van de behandelde zaken. Wij voelen ons even zeer, als bij het eerste Deel, verlegen, om onze Lezers een juist denkbeeld te geven van den aard van dit allerlei, waarmede wij wel niet heel hoog loopen, maar dat wij ook geenszins verwerpelijk vinden, en dat misschien in zekeren kring van Lezers goede werking doet. Wij oordeelen het best, eene kleine proeve te geven, opdat men zie, wat hier zoo doorgaans, en voor schriftuitlegging, en voor leerzame stichting, te vinden is. Wij hechten daar juist, bij het doorbladeren van het Re-
{==149==} {>>pagina-aanduiding<<}
gister, op iets, dat zeker voor allen hoogst belangrijk is: dood. Hoe men dien zonder schrik kan inwachten. De overdenking is voor den 10 Dec. bestemd, en heeft tot opschrift: ps. XC:3. Gij doet den mensche wederkeeren tot verbrijzelinge, en zegt: keert weder, gij menschenkinderen!
‘Mozes stelt hier voor, dat de mensch sterven moet, wanneer zulks God behaagt; dat hij op den minsten wenk van deszelfs wil den dood ondergaat; dat dan niets hem redden kan uit de magt van dien Koning der verschrikking. Zoodanig is inderdaad de staat van den mensch. Ten aanzien van de duurzaamheid zijns levens op aarde, hangt hij geheel van God af. Wanneer de Allerhoogste zulks gebiedt, wordt zijn ligchaam verbrijzeld of gesloopt. Welk eene schoone gestalte, kracht en sterkte, hetzelve bezitten mogt, het verkeert dan tot stof en assche. Op zijn magtwoord: keert weder, gij menschenkinderen, tot verbrijzelinge! moeten wij aanstonds voor den dood bukken. Welk eene wijsheid, rijkdom, of eere, ons hier eigen zij, en welk eene hulp men ons moge toebrengen om ons leven te verlengen: dit alles komt ons daartegen in 't minste niet te stade. Wij bewonen leemen huizen, welker grondslag in het stof is, en dezelve storten in, zoodra de Oppermagtige onzen adem terughoudt.
(Men ziet, de Schrijver heeft de zonderlinge gaaf, om eene eenvoudige zaak met regt vele woorden te zeggen en te herhalen: op die wijze zal eene lange predikatie hem wel niet moeijelijk vallen.)
‘Ook mij zal door ziekte, zwakheid, of andere middeloorzaken, de dood onder de oogen treden, als gereed om mijnen dunnen levensdraad af te snijden. Ook mij zal die stem van God in de ooren klinken: menschenkind, keer tot verbrijzeling weder! Maar dit zal mij niet onverwacht overkomen, daar ik weet, dat te sterven voor den mensch even zoo zeker is, als geboren te worden. Dit zal mij ook, ofschoon

{==150==} {>>pagina-aanduiding<<}
mijne natuur van den dood afkeerig is, geen' bangen schrik aanjagen, als ik dan geloof mag uitoefenen, dat eene zalige onsterfelijkheid op mij wacht. Op dat geloof wil ik mij daarom nu reeds bestendig toeleggen. Mijn leven wil ik aan Christus toewijden, ten einde het sterven voor mij gewin moge zijn. Ik sterf dan wel, maar om eeuwig gelukkig te leven. Mijn ligchaam wordt verbroken; maar mijn geest blijft ongeschonden, en wordt ten hemel opgevoerd. Eenmaal wordt hij ook weder met mijn ligchaam vereenigd, opdat ik, om Jezus wil, zalig zij naar mijnen geheelen mensch. Heerlijk vooruitzigt! Dat zal alle de bitterheid des doods voor mij kunnen verzoeten.’
Alles waar en goed, niet waar, Lezer? Zijt gij het ook met ons niet eens, de Eerw. reddingius maakt zich op den duur bij de drukpers verdienstelijk? Zijne geschriften worden gelezen, anders werden zij niet gekocht; en zoo zij niet gekocht werden, zouden zij ook niet gedrukt worden. Het schrijven is voor sommigen, hetgeen voor onze Dames een brei- of ander gewoon handwerk is; zij hebben het altijd tusschen de vingeren, en het vermoeit haar nietmetal: dit, gelooven wij, is ook bij den Leeraar van Eppenhuizen het geval.





Tweetal Leerredenen, uitgesproken op den Nederlandschen Dank- en Biddag, gevierd den 5 Julij 1815. Door D.H. Wildschut, Predikant te Apeldoorn en het Loo. En nu uitgegeven ten voordeele van het Fonds voor de Gekwetsten. Te Deventer, bij L.A. Karsenbergh. 1815. In gr. 8vo. 46 Bl. f :-10-:

Wij gelooven gaarne, dat deze Leerredenen in zeer korten tijd zijn opgesteld en zonder verandering werden uitgegeven, niet alleen op des Leeraars woord in het

{==151==} {>>pagina-aanduiding<<}
voorberigt, maar zij dragen daarvan ook genoegzame innerlijke blijken; dan, evenzeer brengen zij innerlijke bewijzen met zich van des Leeraars voldoende bekwaamheid tot en vaardigheid in zijn werk, en algeheele geschiktheid, om ook dan, wanneer hij slechts over eenen korten tijd te zijner voorbereiding beschikken kan, nuttig en in eenen goeden, misschien wel wat al te sierlijken, ftijl te prediken. Dit is alles, wat wij zeggen kunnen; gaarne willende voldoen aan 's mans verzoek, dat men deze Leerredenen met toegevendheid, en alleen naar het oogmerk harer uitgave, en geenszins naar hare eigene waarde, veel min in vergelijking met keuriger voortbrengselen van zuivere kanselwelsprekendheid, beoordeele. De eerste heeft Psalm CXXIV en de andere Exod. XIV:31 ten tekst. Het nagebed, bij de laatste zeer uitvoerig, is achter beiden gevoegd; en beide deze Leerredenen komen ons voor zoodanig te zijn, dat, al is het dan dat de Eerw. wildschut er geene groote eer mede behale, hij er toch zeker geene oneer mede inlegt bij het Publiek, hetwelk althans geene reden heeft, om zich ook deze kleine toelage tot het Fonds voor de Gekwetsten te beklagen; maar integendeel met ons door dezelven moet zijn uitgelokt te verlangen, dat de bekwame man ons in 't vervolg ook eens met de uitgave van opstellen, aan welke hij langer tijd besteden, en die hij dan ook daarna nog eens overzien en beschaven kon, gelieve te begunstigen.

Ηιπποκρατης. Magazijn, toegewijd aan den geheelen omvang van de Geneeskunde, beschouwd als wetenschap en kunst. Uitgegeven door C.A.L. Sander, J.J. Walop, en G.H. Wachter, Pz. Isten Deels 3de en 4de Stuk. Te Rotterdam, bij J. Hendriksen. In gr. 8vo. 215-458 Bl. f 1-18-:

De voortzetting van dit werk zal allen Geneeskun-
{==152==} {>>pagina-aanduiding<<}
digen in ons Vaderland voorzeker aangenaam wezen. Meest van eenen praktischen inhoud, zonder daarom alle wetenschappelijke beschouwing te verbannen, verkrijgt het daardoor te meer waarde, omdat onder onze Kunstbroeders die zucht tot bespiegeling niet heerscht, waarmede onze Duitsche naburen zijn aangestoken. Daarenboven bestaat het grootendeels, of liever bijna geheel, uit oorspronkelijke bijdragen, waardoor het zich voordeelig onderscheidt van andere, die bijna uit louter vertalingen zijn bijeengebragt.
De twee Stukjes, welke wij nu voor ons hebben, zijn althans niet minder belangrijk dan de vorigen. Vooral is het vervolg op de in het eerste Stuk geleverde ziekte-geschiedenis eener vlekziekte met bloedstorting (morb. maculos. haemorrhag. Werlhofii) lezenswaardig, bevattende eene volledige en oordeelkundige opgave van de verschillende gevoelens der Geneeskundigen omtrent deze ziekte, welke walop houdt voor zeer na verwant aan de scheurbuik, en van dezelve grootendeels alleen in den graad der zwakte van de vaten acht te verschillen; met welk gevoelen wij ons zeer wel kunnen vereenigen.
Behalve deze schoone Verhandeling, bevat het derde Stukje eene korte bijdrage over de genezing der venerische liesbuilen, door den Heer sander. In eene, naar evenredigheid van het stuk al te lange, inleiding wordt de nadeelige invloed der lucht op wonden en zweren, vooral van prikkelbare en gevoelige deelen, aangetoond, en dit vervolgens op de behandeling dier liesbuilen toegepast; willende de Schrijver, dat men dezelve nimmer met eene ruime opening opene, noch al de stof op eens ontlaste, maar door eene kleine opening langzamerhand, opdat er de lucht zoo min mogelijk op werke. Volgens deze manier, verzekert sander, deze kwaal, sedert jaren, met het beste gevolg behandeld te hebben.
De werkzame en schrandere wachter heeft mede eene bijdrage tot dit Stukje geleverd; zijne aanmerkin-
{==153==} {>>pagina-aanduiding<<}
gen, namelijk, over de onderbinding der streng bij de castratie. Na eene bevattelijke en beknopte opgave der verschillende manieren, waarvan men zich bedient, om bij die kunstbewerking het bloed testelpen, ontwikkelt hij de voordeelen, welke de sterke en vaste onderbinding van de geheele streng boven de overige bekende handelwijzen heeft. Deze gronden krijgen eene nieuwe kracht door de bijgebragte voorbeelden van gelukkig geslaagde castratiën, waarbij men zulk eene onderbinding had aangewend.
Het vierde Stuk is geheel aan de Verloskunde toegewijd. De eerste Verhandeling, van den te vroeg gestorven walop, handelt over de vereenvoudiging der Verloskunst, en overweegt de nadeelen eener overmatige hulp der kunst bij den arbeid der vrouwe. Niemand zal ontkennen, dat dit in onze dagen een woord is op zijn pas gesproken, daar de bijzondere hulp der kunst, vooral in het bespoedigen der verlossing, hoe langer hoe algemeener wordt. Het is echter zeker, dat thans de vrouwen in de steden en onder de meer beschaafde klassen ook in dit opzigt meerdere hulp behoeven, dewijl hare teêrheid zelden een' langdurigen arbeid gedoogt. - Op deze Verhandeling volgen eenige aanmerkingen en waarnemingen betrekkelijk de Verloskunde, door de Vroedmeesteresse van putten, vooral dienende, om de werkzaamheid der natuur, ook in moeijelijke verlossingen, en het ongepaste eener al te vroegtijdige en krachtdadige hulp, aan te toonen. - In de derde Verhandeling toont de Heer wellenbergh het nut aan van het inbrengen eener spons in de baarmoeder, bij het vroegtijdig uitvallen van de navelstreng. - Eenige woorden van den Heer wachter, over de keizerlijke snede, en over de verloskundige inrigting te Göttingen, besluiten dit Stukje, waarover wij verder niets zullen zeggen, daar van hetzelve, in een onzer geachtste Tijdschriften, reeds een uitvoerig en oordeelkundig verslag gegeven is.


{==154==} {>>pagina-aanduiding<<}

Het werkdadig Magnetismus, of Dagverhaal van drie Zieken, waaraan de magnetische behandeling met het gelukkigst gevolg is toegepast, door J. Crans, Apothekar en Chimist te Dordrecht. Met eene voorafgaande Inleiding ter beknopte verklaring van den aard en de uitoefening van het Magnetismus. Te Dordrecht, bij A. Blussé en Zoon. 1815. In gr. 8vo. IV en 62 Bl. f :-11-:

De inleiding, aan het hoofd dezer werkdadige gevallen geplaatst, bevat juist niet veel nieuws of bijzonders. De Schrijver had bij dezelve zijne bronnen wel mogen opnoemen, of, daar hij toch niet voor geleerden schrijven wilde, en hem het uitmuntend werkje van uilkens bekend schijnt, nog liever deze geheele inleiding moeten weglaten. De verhaalde genezingen hebben vooral dit merkwaardigs, dat de zieken zeer spoedig, reeds na de eerste behandeling van een kwartier of half uur, in den magnetischen slaap waren, dat zij even spoedig herstelden, en dat zij allen uitdrukkelijk verlangden, dat de Schrijver, na afloop der over 't algemeen zeer korte magnetische behandeling, hen op den duur kwam bezoeken. Voor 't overige geven zij, tot nader verstand van dit verschijnsel, weinig licht, en bevestigen ons in de gedachte, dat hetzelve het voortdurend onderzoek van schrandere en verlichte Natuurkundigen nog zeer behoeft en overwaardig is.





Geschiedenis van de Fransche Heerschappij in Europa. Door N.G. van Kampen. Iste Deel. In 's Gravenhage, bij J. Allart. 1815. In gr. 8vo. XVIII. 460 Bl. f 3-18-:

De Heer van kampen heeft zich, sedert weinige

{==155==} {>>pagina-aanduiding<<}
jaren, op eene luisterrijke wijze, uit de onbekendheid verheven. Door meer daa één geleerd Genootschap met goud en zilver bekroond, schonk hij ons bovendien zijne Zedekundige Schoonheden der Ouden. De val van napoleon heeft hem, in dezen laatsten tijd, ook als Geschiedschrijver doen optreden - met die zelfde vaardigheid, uitgebreide wetenschap en levendigen stijl, welke men reeds in hem kende. Wij hebben, te zijner tijd, verslag gegeven van dit Kort Overzigt; en het verheugt ons, dat de Heer van kampen, wiens nederigheid ons, trouwens, niet geheel onbekend was, met den ontvangen lof te vreden schijnt niet slechts, maar dien zelfs, hetzij zulks op ons of anderen sla, onverdiend noemt - liever hadden wij hier een ander woord gelezen. Wat, daarentegen, door ons als een natuurlijk gebrek beschouwd werd, de kortheid, en de spoed, waarmede het stuk had moeten vervaardigd worden, staat thans (en dit doet ons vooral geen minder vermaak) door den Schrijver weggenomen te worden. Wij ontvangen hier het eerste deel eener Geschiedenis der Fransche Overheersching - Heerschappij in Europa, dat, geheel aan Inleiding gewijd, ons, mogen wij vooronderstellen, ten minste niet minder dan zes, zeven gelijke boekdeelen belooft, welke, niet geschikt om de oogenblikkelijke nieuwsgierigheid te voldoen, noch het gevaar lijdende, waaraan dit oogmerk altijd blootstaat, van namelijk door een ander voorkomen te worden, gewisselijk als eene rijpe vrucht van den weligen akker mogen worden te gemoet gezien. Wij juichen hierbij, van ganscher harte, 's mans keuze toe, om - niet eene uitvoerige Geschiedenis van napoleon, maar van de Fransche Heerschappij in het gemeen, te schrijven. Wij ontgaan daardoor gemakkelijk eene uitvoerigheid omtrent dien gehaten man, welke bijna walgelijk begint te worden; en zien, van de andere zijde,
natuurlijk, de zaak hooger aangevat en beter doorschouwd, dan anders ligt zou plaats hebben. Buonaparte is slechts een kind der Omwentelinge,

{==156==} {>>pagina-aanduiding<<}
een vervolg op vroegere stukken van dezelfde historie - slechts beter gebonden, zou men kunnen zeggen; en zeker is het: ‘kwaad ei, kwaad kuiken,’ nooit treffender bewaarheid. Dit oogpunt, door den Schrijver gekozen, maakte natuurlijk eene vrij breede voorbereiding van het werk noodzakelijk. Men moet niet slechts de Revolutie, haren aard en strekking, derhalve ook haren grond en aanleiding, maar tevens den algeheelen toestand van Europa leeren kennen; liggende in het eerste het positive, in den laatsten het negative - misschien nog iets meer dan negative - beginsel der bedoelde heerschappij. De booze geest, in het reeds ongestelde ligchaam geslopen, schudt en misvormt hetzelve naar welgevallen. Deze stoffe, dan, vinden wij hier behandeld. De acht hoofdstukken, die het boekdeel vullen, dragen de volgende opschriften: I. Korte schets der veranderingen in het evenwigt van Europa, tot op de Fransche Omwenteling. II. Beschouwing van den invloed der veranderingen in de geldmiddelen en krijgsmagt op den toestand van Europa, vooral van Frankrijk. III. Invloed van den Godsdienst en de zeden op het nieuwere Europa en de Fransche Omwenteling. IV. De Fransche Omwenteling van 1789 tot 1791. V. Toestand van Europa, gedurende de eerste jaren der Fransche Omwenteling. VI. De Wetgevende Vergadering, en de Oorlog tot op den 10 Aug. 1792. VII. Woelingen der partijen tot op den 31 Mei 1793. Veroveringen en nederlagen der Franschen, tot op het verlies van Mentz en Valenciennes. VIII. Het Schrikbewind. Overwinningen der Franschen, sedert het najaar van 1793 tot op de verovering van Holland.
Wanneer men dit ruim tafereel overziet, dan begrijpt men van zelve, dat de meeste zaken hier slechts schetswijze konden behandeld worden. Men moet dit in het oog houden bij de beschouwing der afzonderlijke deelen, b.v. den oorsprong en gang van het zoogenaamde patriotismus in Holland, en den Schrijver geene oppervlakkigheid toedichten, welke slechts in den aard der

{==157==} {>>pagina-aanduiding<<}
zaak, eene inleiding, een aanloop tot den sprong, vervolgens te doen, ligt opgesloten. Trouwens, 's mans Kort Overzigt heeft ons reeds geleerd, dat hij, zoo goed als iemand, veel in een kort bestek weet te brengen; en het is, inderdaad, een groote rijkdom van denkbeelden en zaken, welken wij in dit boekdeel vinden opeengehoopt. Het is daardoor, reeds op zichzelf, en buiten verband met het volgende, een belangrijk stuk, dat ons de Fransche Revolutie, naar tak en stam en wortel, al zeer goed doet kennen.
Onze ambtgenoot, de Recensent enz., ons reeds vóór zijnde geweest, stelt zich de ontleding van dit werk, zeer in het breede, ter taak. In eene eerste recensie doorloopt hij, op eene oordeelkundige wijze, de voornaamste deelen van hetzelve. Wij willen ons nu des te meer tot eenige algemeene aanmerkingen bepalen.
De eerste vereischten in elken Geschiedschrijver zijn, dat hij zoo volledig, als mogelijk is, van het gebeurde onderrigt zij; dat hij een bedaard, schrander, veelomvattend en welwikkend oordeel bezitte, om het verband der zaken juist op te geven; dat hij de gaaf hebbe, om zijne wetenschap en overtuiging op eene klare, geleidelijke, overredende en onderhoudende wijze aan anderen mede te deelen. Hebben wij, voor zoo veel uit het gegevene te besluiten, eene volledige, oordeelkundige en welgeschrevene Historie van van kampen te wachten? is dus eene vraag, op welke onze Lezers eenig antwoord zullen wenschen.
Wat het eerste betreft, de vlijt van den Schrijver is boven allen twijfel, en de lijst der werken, door hen geraadpleegd en gebezigd, is niet gering. Straksgemelde Recensent, nogtans, meent, dat hij, ten aanzien van het vaderlandsche, meer eigene bronnen had kunnen raadplegen. En wij gelooven inderdaad, dat men te dezen opzigte zoo min mogelijk op vreemden moet afgaan. Zij beschouwen, beoordeelen en beschrijven het onze meest altijd scheef. Het politieke maakt hierop gewis geene uitzondering. De Duitscher vooral gevoelt hier

{==158==} {>>pagina-aanduiding<<}
gansch anders dan wij, hij moge Republikein of Koningsgezinde wezen. En hoe veel invloed heeft deze wijze van zien en gevoelen reeds op het verzamelen van daadzaken; op het ontwerpen van een geheel, schoon ons geene bouwstoffen ontbreken; op de kleur, het licht, de houding! Elk is daarom, zoo wel als hierom, dat hij aan de bron zelve zit, en alle de takken op zijn gemak kan nasporen, de beste Geschiedschrijver van zijne eigene natie. Wij zelven meenen, ook elders trekken en tinten in de groote schilderij te missen, welke den Heere van kampen zijn voorraad wel opleverde, doch die welligt zijn smaak achterwege liet - iets, dat in een heel of half poëtisch stuk zeer geoorloofd is, maar in de geschiedenis niet. Of zou het, b.v., zoo zeker zijn, dat alle blaam des karakters van maria antoinette, dat gewis veel beminnelijks en goeds, ja groots in zich bevatte, ongegrond is geweest? Over het geheel meenen wij te bespeuren, dat het Duitsche eene zekere voorkeur bij den Heer van kampen wegdraagt; en, hoezeer wij aan dezen landaard, bijzonder in het vak der letteren, geene uitstekende vlijt en grondigheid willen ontzeggen, zoo schijnt het ons hier toch aan de bezadigdheid van den Nederlander, van den Brit, hoe hartstogtelijk ook, wezenlijk te ontbreken. De Duitscher overdrijft en dweept bijna altijd, hetzij ten goede of ten kwade.
Dit een en ander staat reeds eenigzins in verband met ons tweede artikel, oordeelkunde. Hetgeen wij hiermede gezegd hebben te bedoelen, eischt slechts een nog scherper en onbenevelder gezigt. De opsporing der eerste, verscholene kiemen, der dunne, onzigtbare draden, des eigenlijken geests, die het geheel en de deelen bezielt, de ware schatting en ontwikkeling, met één woord, van het gebeurde - ziedaar den knoop, het schranderst brein waardig! De Historieschrijver ziet de gevallen niet - zijne berigters hebben de een dit, de ander dat gezien - bijna niemand hunner was onpartijdig, of geeft geheel eenvoudige, zuivere daadza-
{==159==} {>>pagina-aanduiding<<}
ken - de roersels en derzelver wijziging in het hart komen schaars ooit naakt en duidelijk voor den dag. Er moet gekozen, geredeneerd, gegist worden. Wat wonder, dat eene zelfde gebeurtenis, bij den eenen of den anderen Schrijver, een zoo ongelijk aanzien heeft? wat wonder, dat de grootste lieden zich boven deze ongelijkheid niet hebben kunnen verheffen? en wij in de Geschiedenis doorgaans slechts datgene hebben, wat de Duitschers die Ansicht, wij, met eenige verandering, het inzigt van den Autheur, ten aanzien der vermelde zaken, noemen? Hoe meer dit, echter, blijkt, waarlijk op het beloop, het geheele beloop der zaken gegrond te zijn, zonder spoor van vooroordeel, drift of partijdigheid, hoe meer het menschenwerk tot de volmaaktheid nadert. Deze waarheid stellen wij tegen des Heeren van kampen's beroep op groote voorbeelden - tegen zijne verantwoording ten aanzien der woorden vrijheidskraaijers en koningsmoorders, die ons nog altijd toeschijnen, zoo wel beneden de deftigheid der Historie, als schadelijk voor het goed vertrouwen te zijn, dat zij elken Lezer moet inboezemen - tegen alles, eindelijk, wat eenen Schrijver ooit zou kunnen verhinderen, om de gebeurde zaken met de uiterste koelheid te beschouwen en te vergelijken, alvorens ze, met de
vereischte kleur, mede te deelen. Of de Fransche Omwenteling in hare beginselen slecht ware - die zelfde beginselen, welke Amerika vrij maakten, de Duitsche staten sedert korten van geregelde grondwetten voorzien, en ook in ons Vaderland, hoewel met minder rede en eenen ongelukkigen uitslag, woelden; of allen, die eene rol in deze Omwenteling speelden, sommige hoofden der Girondisten zelfs, schandelijke oogmerken hadden, slechts eenen anderen weg ter bevrediging van hunne eigenbaat zochten, en voor schranderder booswichten onder de guillotine bukten; of het in den aard der zake, en niet veeleer in de bedorvenheid, verstandelijke en zedelijke oppervlakkigheid enz. der Fransche natie, vooral der inwoners van Parijs,

{==160==} {>>pagina-aanduiding<<}
lag, dat de gevolgen zoo verschrikkelijk en bloedig waren; of het zingen hunner bloedige liedjes door onze jeugd, ook van de teedere kunne, iets zou bewijzen voor onze beaming van hunne handelwijze: dit alles zijn vragen, waarop velerlei te antwoorden viel. Wij hebben ons, bij eene vroegere gelegenheid, rond genoeg verklaard over den dood des Konings, als een waren moord - niet slechts om het wederregtelijke in den vorm en het ongegronde der bezwaren, maar omdat wij, met den wijzen kant, van oordeel zijn, dat de troon (*) nooit door de onderdanen omvergestooten mag of moet worden; dat de ergste dwinge landij wettiger is dan de regeringloosheid, en gewis dragelijker en veiliger. Doch, de scherpzinnige wijsgeer mogt dit a priori doorzien; wij bekennen, de ondervinding noodig gehad te hebben, om de waarheid regt te gevoelen. En zoo mogen dan ook de pogingen der omwentelaars nog zoo ongelukkig in de uitkomst zijn geweest, dit bewijst niets ten aanzien van hunne schuld. Zij mogen zelfs blijkbare dwaasheden, onregtvaardigheden hebben gedaan; de stroom der verblinding, der kwalijk gewijzigde geestdrift, voerde hen misschien mede. Snoodaards speelden onder dit alles hunne rol, en wonnen het spel; snoodaards, die overal, bij elke partij, gevonden worden, en gaarne in troebel water
visschen. Het staat ons, inderdaad, niet wel, wanneer wij van achtere, na de duidelijkste, sprekendste ondervinding, laag vallen op hunne onnoozel-
{==161==} {>>pagina-aanduiding<<}
heid, die destijds gansch anders over het staatkundige dachten, dan thans bijna eenig verstandig man. Waarlijk, de schrandersten dwaalden toen ter goeder trouwe, schoon er misschien wel wat menschelijks onder liep. En die niet dwaalden, werden ook ten minste even zeer, en voor het grootste gedeelte, eer door dit menschelijke, of door toevalligheden, dan door hunne grootere schranderheid, op den regten weg bewaard. De Heer van kampen (mogen wij het zeggen) schijnt deze groote les, ten aanzien der zwakheid van het menschelijk verstand, zoo niet ter harte genomen te hebben - hetzij zijne jeugd, afwezigheid, of omstandigheden, de oorzaak zijn. Doch wij besluiten uit hetgeen wij in ons vaderland zagen, met de noodige wijziging, gerustelijk tot hetgeen elders voorviel. De slotsom is, dat wij den waarheidlievenden Schrijver, bij herhaling, waarschuwen tegen partijdigheid. Dit zal, in het vervolg, gemakkelijker vallen, omdat de Fransche geest van tijd tot tijd beslist slecht werd, en niemand over het geheel zal aarzelen, de partij van Europa tegen denzelven te omhelzen. - De Schrijver is in het bijzonder een bewonderaar van de Engelschen - met regt! maar toch: altemaal menschen! en veelal: hoe meer licht, hoe meer schaduw! - In het kort, wij hebben niet willen ziften, en wij zien en wachten iet voortreffelijks van 's mans verdienstelijken geest. Doch daarom zij onze welmeenende vermaning te meer eene hand aan den weg: naakte waarheid!
En nu nog een woord van den vorm, van de manier, van den stijl. Een en ander bezitten groote verdienste. Klaar, geleidelijk, treffend en aangenaam is het verhaal. Van kampen schrijft met even veel gevoel als verstand. Zijne schildering is roerend. Zijn stijl heeft iet eenvoudigs, schoon warm en beeldrijk. Dezelve is, in het bijzonder, zeer los. Men vindt eene menigte van tusschenredenen bij hem, die wel geen sieraad zijn, en zelfs in het lezen soms eenigzins hinderen; doch die, van de volheid van 's mans geest en gemoed getuigen-
{==162==} {>>pagina-aanduiding<<}
de, te gelijk alle langdradigheid en gezochtheid aan denzelven ontnemen. Gelijk echter deftigheid ligt stijf wordt, zoo gaat losheid gemakkelijk in - iet anders over. Dus behaagt ons b.v. de uitdrukking niet, dat oldenbarneveld tegen de patriotten van 1787 zou gezegd hebben: ik heb u nooit gekend. Als Recensenten veroorloven wij ons vaak dergelijken sprong; maar als Historici zouden wij meenen daardoor uit den pas te geraken.
Nogmaals, niettegenstaande onze aanmerkingen, den hoogsten lof aan dit werk hebbende gegeven, leveren wij, zonder veel keus, een klein staaltje. 10 Aug. 1792.
‘Een nieuw tooneel doet zich voor ons op, en bezet met geheel nieuwe vertooners. Niemand der oude strijders voor of tegen de Fransche Omwenteling zien wij hier meer optreden; alles is nieuw, en zoo wij met vermaak een' robespierre uit de reijen (rijen) der Volksvertegenwoordigers zien uitvallen, missen wij daarentegen met leedwezen het viertal voorvechters, weleer der onbepaalde Volksvrijheid, maar sedert, door ondervinding wijzer geworden, van het Koninklijk gezag: duport, alexander en karel lameth, en barnave. Zevenhonderd zeven-en-veertig meestal zeer jonge lieden, zonder ondervinding of bedaardheid, kwamen hier bijeen, om aan een groot Rijk wetten te geven. Reeds de verkiezingen, die te midden van bedreigingen, van de hevigste twisten, van vuist- en stokslagen zelfs hadden plaats gehad, toonden, welk een geest in de nieuwe Wetgeving heerschen kon. - De drie verloopene jaren, zoo vele Eeuwen voor Frankrijk, hadden een nieuw geslacht gevormd, 't welk aan de menschen vóór 1789 in zeden, denk- en handelwijze geheel vreemd was, en geleerd had al de wijsheid der vaderen voor dwaasheid, hetgeen hun heilig was voor bespottelijk, hetgeen zij hersenschimmen of oproerige stellingen noemden voor heilige waarheid te houden.’ -






{==163==} {>>pagina-aanduiding<<}

H. Lichtenstein's Reizen in het zuidelijk gedeelte van Afrika. Uit het Hoogduitsch vertaald, door W. Goede. Met Platen. IVde en laatste Deel. Te Dordrecht, bij A. Blussé en Zoon. 1815. In gr. 8vo. IV, 422 Bl. f 4-16-:

Met dit vierde Deel is de Reis van lichtenstein, volgens berigt van den Vertaler, thans gesloten, en als een op zichzelf staand geheel te beschouwen, vooral vermits de Heer lichtenstein zelf daarvan tot nog toe niets meer heeft uitgegeven (*), zoo dat wij de beloofde systematische beschrijving van Zuid-Afrika (van Kaap Agulhas tot den Keerkring van den Steenbok) missen; eene beschrijving, die, volgens de schets, daarvan in de Voorrede tot het eerste Deel gegeven, van het hoogste belang zou wezen. Wij verlangen dus zeer, en dat de Duitsche Geleerde, door de algemeene goedkeuring, die hij bij zijne Landgenooten geniet, aangemoedigd, eerlang dit tweede, vooral niet minst belangrijke, gedeelte zijner taak zal afwerken, en dat hetzelve aan onze Landgenooten door dezelfde bekwame hand zal worden medegedeeld.
Voor de eigenlijke Volkenkennis is dit Deel zekerlijk verreweg het belangrijkste der vier. Hoezeer de Kaap-Kolonisten door hem van vele valsche aantijgingen worden vrijgepleit, dezelve waren nogtans vóór zijne Reis in de hoofdtrekken vrij algemeen bekend. De Kaffers (Koossa's) waren reeds door alberti en van der kemp meerendeels in hunne zeden, gewoonten enz. voorgesteld, en veel nieuws heeft lichtenstein zekerlijk niet daarbij gevoegd. De Hottentotten waren sedert kolbe zoo dikwerf beschroven, dat daarbij niet veel meer op te merken viel. Omtrent de Boschjesmannen deelde lichtenstein in de vorige Deelen wel vele aanmerkenswaardige bijzonderheden mede; dan, den eigenlijk wilden, tijgerachtigen en wezenlijk afschuwelijken aard van deze menschensoort (door sommige Engelschen nog al tegen

{==164==} {>>pagina-aanduiding<<}
de Kolonisten verdedigd!) leeren wij hier uit voorbeelden op het treffendst kennen, namelijk daar, waar dezelve zich in zijne geheele afzigtigheid openbaart, tusschen de grenzen der Volkplanting ten Zuiden, en den Kafferstam der Beetjuana's ten Noorden. Reeds de daadzaak, dat Kaffers van alle stammen, zoo wel Koossa's als Beetjuana's, Hottentotten, Bastaard-Hottentotten en Europesche Volkplanters, allen even zeer op deze roovers jagt maken, en die allen met denzelfden erfelijken haat vervolgen, is genoegzaam ter aanduiding van hunne onmenschelijkheid, die slechts dán van de beestachtige woestheid des Volksstams tot verfijning opklimt, wanneer het de kunst geldt, om de pijlen tot moord des reizigers te vergiftigen, of list, om hem lagen te leggen. Hoe ongenegen om het Anathema over eenige soort of geslacht van menschen uit te spreken, scheen ons toch het woord Barbaren veel te zwak, wanneer wij de gruwelen lazen, door die onmenschen op vreedzame reizigers gepleegd. (Zie in dit Deel het belangrijke en aandoenlijke verhaal van den moord, aan de Hottentotten david en jantje, hunne weldoeners, gepleegd, bl. 221-228.) Lafhartigheid, bloeddorst, wreedheid en list vereenigen zich daarin tot het afzigtigste Volkskarakter.
Dan, ook eene aangenamere bijdrage tot de kennis der onderscheidene Volksstammen ontmoeten wij hier, en die tevens nog meer den stempel der nieuwheid draagt; die namelijk, van den stam der Beetjuana's, die zoo wel als de Koossa's, in het tweede Deel beschreven, tot het uitgebreide Volk der Kaffers behooren, (bl. 264-354) een stam, die in beschaving zelfs boven de oostelijke Kaffers uitmunt, steden van 600 huizen en 5000 inwoners heeft, en ook door menschelijkheid en herbergzaamheid jegens vreemdelingen eene treffende tegenstelling maakt met de woeste Boschjesmannen. Naar ons oordeel, steken wezenlijk deze menschen in vorming verre uit bij de zoo geroemde Zuidzee-Eilanders, die, volgens latere berigten, zich met menscheneten en meer dan dierlijke ontucht bezoedelen. Zij hebben reeds zeer hooge begrippen van het onderscheid der standen (bl. 280): en, schoon zij naauwelijks een tamelijk denkbeeld van koophandel hadden (bl. 306); hoezeer de veelwijverij bij hen in zwang ga, zoodanig zelfs, dat het aantal der vrouwen den rijkdom des mans uitmaakt, en de anders niet onbeleefde Koning de gewoonte der Europeërs, om in een' rijpen ouderdom te huwen, en al-
{==165==} {>>pagina-aanduiding<<}
tijd slechts met ééne vrouw te leven, zonder omwegen ‘voor gek en laf verklaarde, en niet begrijpen kon, dat eene gansche Natie zich gewillig kon laten vinden, om zich aan zulke wonderlijke wetten te onderwerpen (bl. 301);’ niettegenstaande de slavenhandel onder hen ten sterkste in zwang gaat, (bl. 321) zoo is toch dit Volk in handwerken, en hetgeen daartoe behoort, vooral in het bouwen van huizen en het vervaardigen van allerlei kunstige werktuigen, (bl. 345) reeds ver gekomen, en bezit zelfs, bij gebrek van maagdelijke kuischheid, (eene bij uitstek zeldzame deugd bij min beschaafde Volken) nogtans eene uiterlijke welvoegelijkheid, die al te vrije liefkozingen met verontwaardiging
afwijst, en slechts voor de achting bezwijkt, die men bij het dingen naar hare gunsten voegt, (bl. 309.) Hunne zindelijkheid, vriendelijkheid, en vrolijke aard, die zich dikwerf in schaterend lagchen openbaart, kan den vreemdeling niet dan aangenaam zijn, die, de akelige woestijnen der Boschjesmannen doorgeworsteld, zich eensklaps, als door tooverij, in een vruchtbaar land en te midden van gulhartige menschen bevindt. Slechts één' barschen, doch daarentegen voor een' Kaffer zeer kundigen man, den ouden priester pollachani, ontmoetten de Europeërs. Deze kende den loop der planeten (en haren loop staat, zekerlijk door eene drukfout, op bl. 318.) - De Beetjuanen maakten zich nooit aan diefstal schuldig. Bij het heengaan werden de Europeërs door deze weinig gevormde menschen in beleefdheid overtroffen, (bl. 331.) Kortom, de vele merkwaardige eigenschappen van dit tot dusverre genoegzaam nog onbekende Volk, hetwelk, bij vele overeenkomst met de in het IIde Deel beschrevene Koossa's of Oost-Kaffers, zich nogtans door vastere woonplaatsen, een' sterkeren maatschappelijken band, en dus ook meer onderwerping aan den Koning, boven hen onderscheidt, maken dit gedeelte des werks bij uitstek belangrijk.
Behalve de Beetjuana's leert ons lichtenstein ook nog eene andere, tot hiertoe zeer verschillend beoordeelde, klasse van Europeanen beter kennen, - de Zendelingen. Reeds in de vorige Deelen was dit onderwerp te meermalen aangeroerd; doch dáár ontmoetten wij slechts zulke Zendelingen, die binnen de grenzen der Volkplantinge, en dus in veiligheid, aan de Hottentotten eene meerdere beschaving trachtten te geven, of hen althans met de leerstellingen des Christendoms

{==166==} {>>pagina-aanduiding<<}
gemeenzaam te maken. Misschien herinneren zich onze Lezers nog het zeer uiteenloopend verslag van de Zending der Broedergemeente aan de Baviaanskloof, en die van den Heer van der kemp te Bethelsdorp. (Niet gunstiger, dan omtrent den laatsten, drukt zich de Schrijver uit omtrent het Institut van den Eerw. kicherer aan de Zakrivier, bl. 63-72.) Hier, echter, ontmoeten wij Zendelingen buiten den omtrek der Kolonie, die, in gevaar van vergaan door de ruwe natuur, en de nog ruwere menschen dier woestijnen, niettemin volhouden in het weldoen aan hunnen naasten. ‘Eene uitgebreide landstreek (zegt lichtenstein, bl. 172) van omtrent 200 vierkante mijlen wordt door bijna duizend menschen bewoond, wier toestand, inrigting en levenswijs op een zeldzaam punt, midden tusschen den natuurstaat en dien der beschaafde volken, staat, en die eerst sinds eenen korten tijd beginnen, zich onder de leiding van verstandige Zendelingen naauwer aan elkander te sluiten.’ Deze lieden zijn meestal zoogenoemde Bastaard Hottentotten, of van gemengd Afrikaansch en Europeesch bloed. Er zijn echter ook eigenlijke Hottentotten onder; en tot dezen behoorden de ongelukkige twee, die ten doel aan de moordzucht der Boschjesmannen sneuvelden. Een verstandige Engelschman, anderson, was sedert 1802 bedacht, om deze zwervers op zes plaatsen bijeen te brengen, hen aan den landbouw en een huiszittend leven te gewennen. Een andere Zendeling, kok, was reeds tot de Beetjuana's doorgedrongen, had zich bij dat zachte Volk zeer bemind gemaakt, en deed thans aan lichtenstein en zijne reisgenooten (uitgezonden om de noordergrenzen der Volkplanting over te trekken, zoo
mogelijk de Boschjesmannen tot vrede en rust te bewegen, en de Beetjuana's, tot nu toe onder den naam van Briqua's en Butschuana's bekend, te leeren kennen) als wegwijzer aanmerkelijke diensten. Het schijnt wezenlijk, dat deze poging eenen aanleg, een middelpunt, zal vormen, rondom hetwelk door den tijd misschien anderen, voornamelijk Bastaard-Hottentotten, zich zullen komen scharen. - Dan, om dit te doen, zal men mannen behooren te vinden, die de grootste moeijelijkheden, waarvan een Europeaan zich naauwelijks een denkbeeld kan maken, gewillig op zich nemen; die zich getroosten, alle ongemakken van lucht- en landstreek, en herhaald gebrek aan de eerste behoeften, ja zelfs meer of min de ruwe

{==167==} {>>pagina-aanduiding<<}
levenswijze van den Wilde met hem te deelen; in één woord, mannen, zoo schrander en standvastig als anderson, en zoo moedig (schoon met wat meer kundigheden uitgerust) als kok; zulken, die het Zendelingswerk niet (gelijk twee teruggekeerde predikers, welken het te zwaar viel) ‘als eene goede landparochie’ aanzien, waar de nog onovertuigde Wilden hun vooraf op rekening hunner bekeering den kost zullen geven, maar die zelve hand aan 't werk willen slaan, om des noods met de jagt hun leven te rekken. - Met dat alles blijkt de zegenrijke invloed van het Christendom, door waardige Zendelingen gepredikt, toch reeds aanvankelijk in de verbetering, ook van den maatschappelijken, en vooral van den zedelijken, toestand dezer arme Wilden, (zie bl. 205 en 231.)
Wij vinden ook nog eenige, niet onbelangrijke, berigten omtrent de Korana-Hottentotten, die oorspronkelijk in de wildernissen tusschen de Volkplanting en het land der Beetjuana's rondzwerven, (bl. 194-200.) Maar, behalve de kennis aan onderscheidene Volken en menschen, vindt ook de kennis der Aarde zelve in dit Deel van lichtenstein's Reize menige belangrijke aanwinst. De gansche genoemde streek, hoe verschrikkelijk voor den reiziger, is hoogstbelangrijk voor de kennis der Natuur. Daar vindt met dat zonderlinge, en nog door Europeërs zoo schaars geziene dier, den Giraffe, in ruimen overvloed; geheele kudden zwerven om in deze eenzame vlakten; en, niettegenstaande de groote moeijelijkheid, om het vel en vleesch van dit dier ('t welk, volgens onzen Reiziger, in malschheid en aangenaamheid al het Zuid-Afrikaansche wild overtreft) mede te nemen, wanneer men het niet dadelijk na het schot afstroopt, en er de beste stukken van uitsnijdt, werd de Heer lichtenstein nogtans eene huid daarvan magtig, doch kon dezelve niet volkomen voor bederf bewaren. De wonderlijke loop van den Giraffe, uit hoofde zijner lange voor- en korte achterpooten, gaf stoffe tot gelach, terwijl het de jagt gemakkelijker maakte.
Doch, behalve dit zeldzame dier, vertoont de woestijn nog vele zonderlinge, soms verhevene, verschijnselen. Hier de treurige valleijen der Karréebergen, waar het beeld der volstrekte eenzaamheid zich vertoont in het gemis van elke plant, van elke bron, van ieder spoor eens menschelijken voetstaps, ja in de geheel alleen en op zichzelve staande bergkegels,

{==168==} {>>pagina-aanduiding<<}
of torens, of tafels, die als 't ware de onderlinge gemeenschap schuwen: iets verder ziet men troepen van struisvogels en Quagga's of wilde paarden, twee diersoorten, als door vriendschap aan elkander verbonden: elders springen Antilopen op de klippen, springhazen onder den grond, of grazen rhinocerossen op de weinige groene plekken dezer doodsche velden, plassen rivierpaarden in de stroomen, of knorren Gnu's en brullen leeuwen, of verraden de honden der Boschjesmannen, die naar jakhalzen zweemen, de nabijheid hunner gevaarlijke meesters. Daar zijn vlakten van een uur in den omtrek, die in den regentijd eene zee worden, en bij droog weder een bevrozen meer gelijken, terwijl zij slechts (even als de Perzische en andere bergvlakten) met eene korst van natron overdekt zijn. Verderop moet de reiziger te midden van een' ontelbaren zwerm treksprinkhanen door, die naar eene groote sneeuwwolk gelijkt, welke in dikke vlokken nedervalt, wier gegons dat van een molenrad evenaart, en van welken iedere slag van de zweep twintig of dertig nedervelt. Nu eens trekt men de statige Oranjerivier, een der grootste stroomen van het Zuidelijk Afrika, over, wier kronkelende loop te meermalen naar haren oorsprong schijnt weder te keeren. Daar bezingt dan, aan de schilderachtige oevers van den vloed, de eenvoudige Bastaard-Hottentot, in het schijnsel der maan, op de eenvoudige, eentoonige, maar zachtelijk verlengende 't Görrah, de vereeniging met zijne geliefde; en huldigt dus, hoezeer door plaats, en zeden, en ligchaamsvorming van zijne meer beschaafde broeders verwijderd, de roepstem der eeuwige Natuur. Zelfs de woeste Boschjesman schijnt aan de oevers van dezen stroom iets van zijne barbaarschheid te verliezen, en meer naar de zachte stem der menschelijkheid te hooren.
Het ontbreekt ook in deze oorden der wereld, niettegenstaande al het schrikverwekkende der woestijn, aan geene bijzondere blijken eener zorgende Voorzienigheid. Men weet, dat in den regentijd de warme landen door overvloed, gelijk in het drooge jaargetijde door gebrek aan water geteisterd worden. Tot verzachting van dit ongemak dient onder andere aan de Bergrivier (en, volgens den Schrijver, aan alle bergstroomen) de palmiet (Acorus Palmita.) ‘Dit is eene waterplant, die hare wortelen diep in het bedde der rivier schiet, en eenen kalen, hoogen, twee of drie duim dik-
{==169==} {>>pagina-aanduiding<<}
ken, maar hollen steel heeft, aan welks uiterste punt de bladeren eene palmachtige kroon vormen. Deze kroonen steken boven den gewonen waterstand uit, en staan zoo digt op elkander gedrongen, dat men van het water niets te zien krijgt, en op verscheidene plaatsen, zonder groote moeite, ligte bruggen over dezelve bouwen kan. Zij bewaren insgelijks de rivier tegen de uitdroogende kracht der zon, en behouden dezelve ook in het drooge jaargetijde, tot ver in den zomer, vloeijend. Ieder steel of schacht, ieder wortel vormt, als het ware, eenen kleinen waterbak, waar zeer langzaam de voorraad van tijd tot tijd uitlekt, zoodat de rivier in de vlakte nog lang loopend water heeft, niettegenstaande er, gedurende eenige maanden, in het gebergte geen regen viel.’ Men leze verder in de Reis zelve, hoe de verkoelende schaduw hunner kroonen deze planten in den zomer voor sterven behoedt; hoe zij bij een' nieuwen regentijd het water ophouden, inzuigen, en bewaren. Wie kan bij mogelijkheid eene wijze schikking, die deze plant juist hier plaatste, miskennen? - Doch wij raden den Lezer, die dit werk nog niet bezitten mogt, zich hetzelve aan te schaffen, om de talrijke bijzonderheden, die wij niet eens aanstippen konden, daarin na te lezen.
Behalve dezen allerbelangrijksten togt, deelt ons de Schrijver nog twee kleinere mede; den eenen naar dezelfde, even te voren doorreisde streken, op last der Regering, die het menschlievend oogmerk koesterde, onder de Kolonisten, die veel gevaar liepen van de natuurlijke kinderpokken, de koepokinenting te bevorderen: bij deze gelegenheid wordt ons het armoedig leven dezer Volkplanters, en hunne gezetheid op uiterlijke Godsdienstoefeningen, op eene levendige wijze voorgesteld. De laatste togt, naar de bronnen der rivier zonder einde, bevatte niet veel merkwaardigs. De inneming der Volkplanting door de Engelschen deed den Schrijver met den Generaal janssens naar Europa keeren; op welke reis hij het thans zoo vermaarde St. Helena bezocht, en ten laatste uit Holland naar zijn Vaderland keerde.






{==170==} {>>pagina-aanduiding<<}

Levensbeschrijving van den wereldberoemden Geleerde Moses Majemonides, in eene Redevoering uitgesproken in het Letterkundig Genootschap Tot Nut en Beschaving, op den 26 van Louwmaand 1815, door Moses Lehmans. (Voor rekening des Genootschaps.) Te Amsterdam, bij J. van Embden en Zoon. 1815. In gr. 8vo.

De allezins heusche en verpligtende wijze, waarop de Schrijver dezer Redevoering ons dezelve (schoon, zoo veel wij weten, niet in den boekhandel gekomen) wel ter beoordeeling heeft willen toezenden, zoo wel als het stuk op zichzelve, eischen van ons eenig verslag daaromtrent.
Het is steeds eene loffelijke zucht geweest, die kundige mannen bij de onderscheidene Volken aandreef, hunne krijgsof letterhelden, groote staatslieden of kunstenaars, door lofredenen of levensbeschrijvingen, zoo veel in hun was, te vereeuwigen. Het is dus ook een goed teeken van vorderingen in letterkundige beschaving zoo wel, als van ontluikend zelfgevoel, bij de Joodsche Natie, (want eene Natie is een blijft zij gewis, zoo lang zij eenen Volks-Messias verwacht, voor hare bevrijding en regering uitsluitend geschikt) dat een harer waardigste leden in ons Vaderland zich verledigt tot de meerdere bekendmaking en der verdiensten van eenen man, die onder de weinige echte Geleerden van Israël in de tijden der verstrooijing eene uitstekende plaats bekleedt, (wij zouden zeggen de eerste, indien mozes mendelssohn niet bestaan had.) Het is majemonides, of, zoo als wij hem doorgaans noemen, maimonides, die het onderwerp dezer bladen uitmaakt. Vele Geleerden vermelden zijnen naam; in vele boeken wordt hij aangehaald; doch zelden vindt men iets over zijne levensgeschiedenis. Wij zullen daarom ook, te meer, daar dit geschrift niet in ieders handen komt, eene korte schets geven.
Moses majemons-Zoon werd te Cordova, in Spanje, (toenmaals, na de verdrukking van Bagdad door de Turken, misschien het hoofdpunt der verlichting in de beschaafde wereld) in den jare 1131, geboren. De schrandere Spaansche Mahomedanen, toen aldaar heerschende, gaven aan de Christenen en Joden eene vrijheid van Godsdienst, die de latere Christe-
{==171==} {>>pagina-aanduiding<<}
lijke Spanjaarden wél gedaan zouden hebben na te volgen. De geest van den jongen majemonides (met een' Latijnschen uitgang door de Geleerden dus genoemd) ontwikkelde zich door de moeijelijkheid, welke hem de haat eeniger stiefbroeders berokkende, met verdubbelde kracht: op eene school, waarschijnlijk in Azië, eerst ontkiemd, keerde hij met schatten van kunde naar zijne geboortestad terug, waar hij te meer opziens baarde, daar hij in zijne kindschheid niet veel beloofd had. De Godgeleerdheid, volgens Rabbijnsche begrippen, werd nu zijn hoofdvak: echter bevlijtigde hij zich ook sterk der toenmaals heerschende schoolsche Wijsbegeerte en Hebreeuwsche taalkennis; hij leide zich ook met de borst op de Geneeskunde toe, en werd daardoor eerlang tot Lijfarts van den Sultan van Egypte aangesteld. Hier vervolgde hem de nijd; hij moest vlugten, hield zich in eene spelonk verscholen, en schreef daar een beredeneerd uittreksel uit den Talmud in 't Hebreeuwsch, gelijk hij te voren eene verklaring der Misna in 't Arabisch vervaardigd had. Weder aan het hof des Sultans hersteld, moest hij den geheelen dag, van 's morgens vroeg tot 's avonds laat, aan zijne pligten als Geneesheer wijden, behalve op den
Sabbath, dien hij tot onderrigting zijner geloofsgenooten besteedde. Nogtans schijnt hij tijd uitgebroken te hebben, om het werk More Nebuchim, of teregtwijzer der dwalenden, in het Arabisch op te stellen; zijnde van eenen godgeleerd-wijsgeerigen aard, in den geest en vorm der Rabbijnen en der twaalfde Eeuw. Dit werk, nogtans, schijnt zich aanmerkelijk boven den toenmaligen trap van kundigheden bij zijne geloofsgenooten verheven, en hunne vooroordeelen geweldig gestooten te hebben; althans het berokkende hem verscheidene aanvallen, vooral der Fransche Joden, die echter door andere meer verlichten werden gestuit. Majemonides gaf nog vele andere geschriften in 't licht, onder andere eene Logica. Hij stierf, 70 jaren oud, in Egypte, (ten jare 1201) doch zijn stoffelijk overschot werd naar het Heilige land gebragt, en in Opper-Galilea begraven. Verscheidene Geleerden, onder andere buxtorf, hebben zich met de vertaling zijner geschriften in de Latijnsche taal bezig gehouden.
Ziedaar een kort verslag van 's mans leven. Over zijne verdiensten betuigen wij openhartig, niet grondig te kunnen oordeelen, door volslagene onkunde in de Rabbijnsche Littera-
{==172==} {>>pagina-aanduiding<<}
tuur; maar, zoo wij zijn meesterwerk, de More Nebuchim, naar de gegevene proeve van den Heer lehmans moeten beoordeelen, kunnen wij die verdiensten zoo geheel hoog niet stellen. Dat de uitdrukkingen van, als mensch in den hoogsten graad volmaakt, keur van het menschdom, en dergel. den opgewonden' Israëliet verraden, wiens geestdrift voor de latere letterhelden zijns Volks in intensiteit toeneemt, naar mate van de weinige voorwerpen, waarop zij gelegenheid heeft zich te oefenen, - dit zal, dunkt ons, iederen onbevooroordeelden wel in 't oog loopen.




Korte Verhalen uit mijne gehoudene Correspondentien in de jaren 1813 en 1814, nopens de toedragt der zaken, welke, na de bloedige Veldslagen bij Leipzig en Hanau, zijn in het werk gesteld, ter overwinning der Fransche Legermagt en derzelver Opperhoofd, en hetwelk in twaalf optogten, door eenen algemeenen aanval, door de Vereenigde Mogendheden roemrijk is volbragt. Voorts een woord aan mijne Landgenooten, in het algemeen, en aan sommige Nederlanders, wegens de terugkomst van Buonaparte te Parijs, bijzonder ingerigt. Door Mr. Siegers van de Würde. Voor rekening van den Autheur. En ten voordeele van de Hoofd-Commissie, ter inzameling der vrijwillige giften, voor de Verdedigers van het Vaderland, te Amsterdam. Te Utrecht, bij J. Altheer. 1815. In gr. 8vo. 68 Bl. f :-8-:

Dit stukje wordt te laat door ons aangemeld, maar het kwam ons ook te laat ter hand; buonaparte is reeds teruggekeerd in zijne nietigheid, en daardoor is het woord aan sommige Nederlanders nu geen woord op zijn tijd meer. Wat de poëzij betreft vóór, in en na het Dank- en Biduur, alsmede ‘ter viering van den geboortedag van hare Koninglijke Hoogheid, Mevrouwe, Gemalinne van onzen geliefden Koning, zijne Majesteit: willem den eersten, op den 18 November 1814,’ wij kunnen van ons niet verkrijgen, aan dezelve blijvende waarde te hechten: maar de Korte Verhalen zelve, uit des Schrijvers gehoudene Correspondentien in de jaren 1813 en 1814, in eene geregelde aaneenschakeling, in

{==173==} {>>pagina-aanduiding<<}
een naauwkeurig verhaal, schoon in het geheel niet omslagtig, hier aan de Nakomelingschap overgeleverd, prijzen zich mede, naar ons inzien, weinig door nieuwheid of zonderlinge belangrijkheid aan; en met stijl en taal is het voor het minst zoodanig, dat wij dezen Historieschrijver geenszins durven aanmoedigen, om datgeen, hetwelk hij door den druk wilde gemeen maken, en, om de duistere wolken tijdens de wederverschijning van den Alverwoester buonaparte napoleon, vooralsnog achter hield, nu nog uit te geven. Dat de Schrijver een aantal ongelukkigen, Hollanders vooral, den terugkeer naar het herboren Vaderland gemakkelijk, en zich bij de vereenigde Legers nuttig gemaakt heeft door belangrijke narigten mede te deelen, enz. gelooven wij gaarne op dit zijn getuigenis, en willen hem ook even gaarne onder de hartelijke vrienden van het Vaderland en het Koninklijk Huis rangschikken; en in dit karakter kunnen wij hem in goeden gemoede, veel meer dan in dat van Dichter en Geschiedschrijver, aanprijzen.

Cleomenes. Naar het Hoogduitsche van A. Lafontaine. Te Leeuwarden, bij Steenbergen van Goor. 1815. In gr. 8vo. 224 Bl. f 2-8-:

De vrees voor het Keizerlijk veto hield de vertaling van dit werk in de dagen onzer overheersching terug, hoezeer bijna alles van dezen Schrijver ook bij onze Landgenooten ruimen aftrek vond; trouwens, zoodanige gevoelens van den echten heldengeest waren contrabande onder het geweld van den onmensch, die geene andere helden begeerde, dan die vochten voor zijn slavenjuk, bij wien liefde voor vrijheid en vaderland, en een deugdzaam hart, niets meer waren dan klanken, en die, slechts tot vechten en dwang gezind, tot vechten en dwingen zijne handlangers afrigtte, en iederen waren heldenmoed en ieder deugdzaam karakter ontzenuwde, zoo veel hij maar kon.
Hier vinden wij den ouden Griekschen heldengeest; de edele, hoewel mislukte, poging van agis, en van den even edelen cleomenes, voor Sparta, hun vaderland, toen diep gezonken; de mislukte poging voor het herstel van Sparta's zeden en Sparta's alouden roem. Het voorberigt wijst met een enkel woord aan, waar lafontaine in dit zijn dra-
{==174==} {>>pagina-aanduiding<<}
matisch tafereel van de historische waarheid is afgeweken. Men leest het werk met belangstelling, en kan er overvloedige lessen uit opzamelen tot voorzigtige gematigdheid, ook bij het edelst doel. De manier van lafontaine is bekend; en wij twijfelen geen oogenblik, of de vrienden van zijnen Romulus, en zijnen Aristomenes en Gorgus, zullen zijnen Cleomenes, met wezenlijk genoegen, bij zijne overige talrijke geschriften gevoegd zien.

De Zoon Soldaat voor de Vader, of het Voorbeeld der Ouderliefde. Tooneelspel in één Bedrijf. Naar het Hoogduitsch van Hageman. Te Amsterdam, bij G. Roos. 1815. In kl. 8vo. 40 Bl. f :-6-:

Dit stukje geeft ons de spoedige bekeering van eenen losbol, die, na zijnen vader geruineerd te hebben, nu, om dien vader te redden, soldaat wordt, op beding van een aanzienlijk handgeld; terwijl echter de edelmoedige Kapitein hem niet alleen spoedig ontslaat, maar ook den vader volkomen uit de ellende redt. Hoe dit nu ter aanmoediging tot den gewapenden dienst, als het Vaderland in nood is, dienen moet, gelijk de Vertaler zegt, is ons een weinig duister. Men behoeft het voorberigt (en ook den titel) slechts in te zien, om overtuigd te zijn, dat de Vertaler voor zijne taak niet berekend is. Het getal der enkele taal- of spelfouten, waarop men tegenwoordig meer dan ooit kies is, die er mogten zijn ingeslopen, is te aanmerkelijk, dan dat het verzoek om verschooning gereeden ingang zal vinden. Ook schijnt ons de Vertaler een even weinig bevoegd beoordeelaar van het aankomend geslacht onder ons: wij wenschten wel, dat er geene zonen waren, die hunne ouders in den grond helpen door ligtzinnigheid en roekelooze verkwisting; maar dat er zeer weinige kinderen zouden zijn, die hunne ouders, als die in nood zijn, met al hun vermogen willen bijstaan, gelijk de Vertaler goedvindt te schrijven, wordt door de ondervinding dagelijks gelogenstraft; en wij konden vele voorbeelden aanvoeren van waardige jongelingen, uit den meer of minderen burgerstand, die, (NB. zonder hunne ouders vooraf geruïneerd te hebben) onder het door hen versoeid Fransch Bewind, zich vrijwillig als plaats-
{==175==} {>>pagina-aanduiding<<}
vervangers voor eenen broeder aanboden, omdat deze voor de instandhouding van het huisgezin en de welvaart der ouderen meer behoefte was. Dat dikwijls zich vele beschaamen moeten het geringste hun (hunne ouders, die in nood zijn) niet toe te brengen, hopen wij dat even abusivelijk gemeld wordt, als het, gelijk de Lezer ziet, onzin is. En de
weinige ondengenden van deze soort zullen door den arbeia van dezen Heer Vertaler wel niet verbeterd worden.

Eene Profetie, betreffende het Doorluchtige Huis van Oranje-Nassau, thans het geliefde Koninklijke Huis der Nederlanden, aanvankelijk vervuld. Te Utrecht, bij J. van Schoonhoven. 1815. In gr. 8vo. 24 Bl. f :-5-8

Zoodat wij dan onzen (nu wijlen) le francq van berkhey onder de eigenlijk gezegde Profeten moeten rangschikken, blijkens de Lijkgedachtenis, die hij voor onzen laatsten Stadhouder Ao. 1806 in het licht gas! - Nu ja! maar hij zal toch wel in geenen hoogeren zin geïnspireerd mogen heeten, dan doorgaans een goed Dichter? - Waarom niet, Lezer! De oude, echte Profeten waren immers ook Dichters? en ‘wanneer deze nu over de gewigtigste belangen van het volk en deszelfs Vorsten handelden, werd vaak hun geest door den geest van Jehova dermate opgebeurd, dat ze, zonder voorgaand overleg, ja eer ze daarop nog eens verdacht waren, eenen stouten en helderen blik in de toekomst wierpen.’ - En ‘hoe veel invloed Muzijk en Dichtkunst hebben, daar deze in de beoefening eigenlijk t' huis hooren, om den geest dus op te heffen en voor onberekenbare inzigten in de toekomst vatbaar te maken, moet, zoo als schrandere denkers reeds beredeneerd hebben, niet gemeen zijn.’ Echter wordt hier slechts van eenen in het middellijk vatbaar makenden invloed gesproken; doch het is niet vreemd, dat berkhey, terwijl zijn ingespannen geest op het verledene - op het treurig tegenwoordige - en - biddend en wenschend - op de toekomst staarde, door eenen hoogeren invloed geleid, zich ongevoelig vertegenwoordigde, hetgeen de toekomst zou opleveren, en dat in zijn verheven dichtstuk teekende. Wat nu onze berkhey eigenlijk geprofeteerd heeft, en os en in hoe ver wij hem aan eenen der

{==176==} {>>pagina-aanduiding<<}
oude Profeten moeten gelijkstellen, (geheel wil onze Schrijver dit ook niet doen) en waarom juist deze berkhey, en niet een of ander voornaam en godvruchtig Leeraar, met deze gave der voorzegging begunstigd werd, enz. enz. leze en onderzoeke, wie wil, in dit kleine boekje, tot zijne leering en stichting. En komt ook de zwarigheid daarbij op, of die waardige man, zoo hij nog leeft, (obiit, tot narigt van onzen Schrijver) daarmede, om meer dan ééne reden, wel zal gediend zijn, dat men hem in den rang der Profeten plaatsen wil; die zwarigheid vervalt bij het schrander antwoord, dat, die voor geen Profeet wil aangezien worden, ook niet profeteren moet! - Wat ons betreft, wij erkennen gaarne en dankbaar, dat eene wijze Voorzienigheid, in alles werkzaam, ook door zoodanige dichterlijke gevoelens en uitzigten den moed en de hoop bij velen levendig hield, en den ijver en het stille aanhoudende gebed voor Vaderland en Oranje krachtig heeft opgewekt; even zeer als door de meer beredeneerde en koele berekeningen van kundige en doorziende Vaderlanders, die, den loop van vroegere en latere gebeurtenissen beschouwende, reeds vroeg, en al in 1795, ons de eindelijke herstelling, maar dan ook met grooter magt en luister, van het Huis van Oranje meer dan eens hebben in het oor geluisterd, met reeds toen, in ons oog, niet onwaarschijnlijke bewijzen. Wij verheugen ons hartelijk over de eindelijke bevestiging van alle zoodanige blijde uitzigten; maar, bij den mogelijken pennestrijd: ‘of en in hoe ver onze berkhey en anderen iets hadden van den geest der oude Profeten, in eenen Bijbelschen zin?’ blijven wij liefst geheelenal onzijdig.

De Vraag: Kan de Bedelarij langs de huizen geweerd en voorgekomen worden? uit de ondervinding beantwoord; door de Commissie van Weldadigheid te Purmerende. Gedrukt ten voordeele van het Fonds van Weldadigheid. Te Purmerende, bij J.P. Bronstring. 1815. In gr. 8vo. 32 Bl. f :-8-:

Het antwoord is toestemmend, en het middel eenvoudig: hetgeen ieder ingezeten aan de bedelaars plagt te geven, stelt hij nu aan de Commissie ter hand; deze, onder toezigt der

{==177==} {>>pagina-aanduiding<<}
Regering, uit leden van de onderscheidene Kerkgenootschappen zamengesteld, draagt zorg, dat niemand behoeft te bedelen, doet zulks met den meesten ijver, en getroost zich de daartoe noodige moeite. De vreemde bedelaar wordt geweerd; de doortrekkende ongelukkige krijgt, tot de naaste plaats, een' reispenning; en geen bedelaar wordt geduld. De stedelijke Regering houdt hier krachtdadig de hand aan. De schamele gemeente bevindt zich wél bij deze schikking; reeds is de betamelijke eerzucht opgewekt; en de goede burgerij, in den beginne eenigzins huiverig, ondersteunt zeer gaarne de heilzame Commissie. Reeds meer dan een jaar is deze maatregel met den besten uitslag beproefd. Men leze het kleine boekje zelve, en volge het goede voorbeeld overal!
Mogt men het zoo ver kunnen brengen, dat er in het geheel geene armoede meer geduld werd! Konden dan niet de wezenlijk behoeftigen bekend, en uit de voorhanden zijnde, voorheen rijke en nog niet onaanzienlijke, Fondsen geholpen worden? Kan de armoede niet worden voorgekomen, door het aanwijzen, of, waar dit noodig is, verzorgen van werk, en door het naauwkeurig toezigt, dat de jeugd tot werkzaamheid worde opgeleid? Kunnen tijdige, en dikwijls niet zeer groote, bijdragen niet een aantal huisgezinnen staande houden, waar, door toevallige omstandigheden, de armoede nog eerst dreigt? Hoe aanzienlijk zijn de liefdegaven, die ieder Kerkgenootschap inzamelt! en is het onmogelijk, den handwerksman, ja ook den gegoeden (die toch nooit weet, wat zijn lot worden kan) te noodzaken, dat hij van zijne dikwijls meer dan toereikende inkomsten een' spaar- of noodpenning in zeker Fonds oplegge, voor zijnen ouderdom of anderen kwaden dag? - Dat zich overal plaatselijke en gemeenschappelijk werkende Commissien vormden, uit iedere Gezindheid, en onder toezigt van een Bewind, dat in 's volks liefde en vertrouwen deelt! Wat men ook spreke van eens ieders bijzonder eigendom, en bijzondere verpligting jegens zijne zoogenoemde huisgenooten des geloofs, wij zien niet, dat eenige vroegere bestemming, voorschrist of gewoonte het geweten bezwaren kan, wanneer men weet, dat deze huisgenooten des geloofs, nevens andere, goed en naar behooren verzorgd zijn; en wij zien daarenboven het onmogelijke niet in, dat men zoodanige schikkingen beraamde, waardoor tevens dat bijzonder eigendom werd ontzien. - Onder het Fransch Be-
{==178==} {>>pagina-aanduiding<<}
wind (een Bewind, dat men wist, hoe het gaarne veel, ja alles wegnam, en weinig, en dan nog zeer ongaarne, gaf) was achterhoudendheid, wantrouwen en tegenwerking zeer natuurlijk, en wij zouden bijna zeggen pligt; maar thans houden wij iet beters voor mogelijk, waarbij iedere tegenwerping vervalt, iedere zorg ophoudt, en ieders belang, en over het geheel de
billijkheid, is behartigd. Welk Christengenootschap kan zich bezwaard rekenen, wanneer het door het Burgerlijk Bestuur, in de beheering van deszelfs Armen, gehouden wordt tot de beoefening van de algemeen erkende Christelijke voorschriften: dat, die niet werkt, ook niet eten moet; en dat, die iets over heest, moet mededeelen aan den genen. die niets heeft? - Dan, wij moeten niet vooruitloopen, maar vol vertrouwen het goede wachten van het beleid, de wijsheid en de zorge van onzen goeden Koning.

Leer- en Gebedenboek voor de beminnelijke Jeugd; ook dienstig voor Volwassenen. Door AEgidius Jais. Te Deventer, bij J.W. Robijns. In 12mo. 230 Bl. f :-12-:

Wij lazen dit zeer nuttig en waarlijk regt godsdienstig werkje met uitstekend genoegen. Het bevat de nadrukkelijkste en overtuigendste lessen van echte godsvrucht. Alles heeft de kennelijkste strekking tot een edelmoedig werkzaam Christendom. Het is niet boven de vatbaarheid der kinderen, en geeft voor verstand en hart vooral ook gezond voedsel bij de bijwoning van den eerdienst. Het komt uit den schoot der Roomschcatholijke Kerk, en is alzoo voor Roomschcatholijken. Mogt het veel gebruikt worden, en de ouders, terwijl zij hunnen kinderen op deze wijze de denkbeelden ophelderen, zelve alzoo hunne gezindheden Christelijk leiden! Wij zijn het met den Aartspriester n.m.j. pas volkomen eens, als hij bij zijne vergunning, dat dit boekje, tot troost en godsvrucht der Christenen, zoo jonge als oude, zeer profijtelijk mag gedrukt worden, tevens betuigt, dat het vele godvruchtige oefeningen met leerzame onderwijzingen doormengt; en voegen er den wensch bij, dat ook menig Protestant het boekje moge inzien, en zijn naijver er door opgewekt worde, om ook zijne kinderen tot deugd en verstandige godsvrucht, en een leerzaam gebruik van zijnen eerdienst, steeds voor te gaan en op te leiden.





{==179==} {>>pagina-aanduiding<<}

Agnes en hare Kinderen. Een Leesboek tot aankweeking van godsdienstige gezindheden bij Kinderen; ten dienste der Scholen. Van J.P. Pöhlmann. (Uit het Hoogduitsch vertaald) door J. Kuypers, hz. Schoolhouder te Groningen. Te Groningen, bij W. Zuidema. In kl. 8vo. 122 Bl. f :-6-:

Wij schromen geenszins, dit voortreffelijk boekje, tot het eerste onderwijs in Godsdienst en pligtsbetrachting, iederen Schoolleeraar en Huisvader aan te prijzen. Het is daartoe uitnemend geschikt. Het doet den kinderen het Opperwezen voelen, kennen in deszelfs eigenschappen, en tevens liefhebben; en geeft het jeugdige hart zoodanige indrukken, dat daardoor deze godsdienstige kennis en dit godsdienstig gevoel dadelijk beoefend wordt. Door de goede vertaling heeft de Schoolleeraar kuypers zich allezins verdienstelijk gemaakt bij de lieve jeugd.




Hollandsche Spreekwoorden opgehelderd door leerzame Voorbeelden. Door W.G. Reddingius, Predikant te Eppenhuizen. Te Groningen, bij W. Zuidema. In kl. 8vo. 123 Bl. f :-11-:

De Schrijver gaf in 1808 Bijbelspreuken, in 1809 Spreuken van oude Wijzen, beide door leerzame voorbeelden opgehelderd, in het licht. Deze zijne Spreekwoorden zijn in denzelfden geest bearbeid, maar nog meer bepaald voor de jeugd. Zij zijn 56 in getal, en voor dat publiek welgekozen. Wij zien niet, waarom wij dit werkje niet zoo wel tot een schoolals leesboek voor de jeugd zouden aanprijzen.





Aan den Redacteur der Vaderlandsche Letteroefeningen.

Weledele Heer!

Het is de pligt van elk goed burger, om, wanneer er ten aanzien van den een' of anderen tak van 's lands algemeene

{==180==} {>>pagina-aanduiding<<}
belangen eenige twijfel ontstaat, denzelven, zoo niet geheel weg te nemen, immers zoo veel mogelijk op te helderen.
Mijnen Recensent in No. I van uw geacht Maandwerk, bl. 36, schijnt gehinderd te hebben, dat ik onderscheidde de uitwerkselen der maatregelen, door den Generaal daendels daargesteld, van de maatregelen zelven. Het komt mij voor, dat men de ware reden van deze onderscheiding niet heeft gevat: dit was ter bereiking van doel, mijns inziens, zeer noodzakelijk, wijl er nog al menschen bestaan, die, gehecht aan namen, de zaken wel eens voorbijzien. Ook houd ik mij overtuigd, dat de Generaal daendels ter instandhouding der verpligte leveranciën wel eens verder ging, dan de Heer nederburgh ooit gedaan had (*).
Ik meende dus nader aan mijn voorgesteld doel te komen, door niet, zoo als sommigen, die met mij het oude stelsel bestreden, aan alles, wat mij op mijnen weg ontmoetede, toe te roepen, dat men dwaalde; integendeel, ik verliet wel eens den mijnen, volgde den hunnen, en, na denzelven een eind bewandeld te hebben, scheen mij de overtuiging, dat wij niet op den regten weg waren, veel gemakkelijker toe, dan om eigenzinnig mijn pad als het beste te doen verkiezen. Dit denkbeeld ben ik verschuldigd aan de ondoelmatige leerwijze eeniger Zendelingen aan de Kaap de Goede Hoop, die de Hottentotten tot Christenen wilden maken, eer zij dezelve tot maatschappelijke menschen hadden gevormd: men toonde hun den Hemel, zonder die menschen eerst regt de Aarde te doen kennen.
Schoon ik alle de organieke wetten van den Generaal daendels goedkeur, moest ik zijne bepaling omtrent de rijst van die goedkeuring uitzonderen. Ik heb den Generaal ook niet beoordeeld uit zijne Memorie, maar uit zijnen Brief, van den 12 Nov. 1808, aan den Minister van Marine en Ko-
{==181==} {>>pagina-aanduiding<<}
loniën geschreven. De prijsbepaling van 17 rijksd. de eooyang was niet geëvenredigd aan de waarde: een cooyang is 3400 ℔, en dus genoot de cultivateur nog geen oortje voor het ℔. Als ik ligt geld reken, en de Indische rijksd., dat eene imaginaire munt is, tegen 39⅗ stuiver Holl. bereken, vermindert zulks nog meer de geringe waarde, welke de Javaan voor zijne koopwaar ontving. Daar nu de Heer nederburgh geen effect van zijne geprojecteerde vrijwillige leverancie tegen hoogere prijsbepaling mogt genieten, kwam het mij voor, dat de maatregel van den Generaal daendels omtrent de rijst een te ruim veld opende voor de speculatiën van den Monopolist en de knevelarij der inlandsche Opperhoofden en Europesche Ambtenaren. (*) Had men den prijs nader aan de waarde gebragt, er was dan, mijns inziens, ook minder voedstel gegeven aan die ongeoorloofde speculatiën der zoo evengenoemde personen. Deze waren toch de handelaars in rijst: 't is waar, de Generaal daendels had den Residenten allen handel verboden; maar moest nu het Gouvernement hen als koopman vervangen? Ik geloof, dat men dezen maatregel
des Generaals als geen maatregel beschouwen kan, naardien hij er nimmer eenig effect van zal genoten hebben. Wanneer men integendeel zich den noodigen voorraad, tegen redelijke prijzen, voor twee of drie jaren had aangeschaft, en van dien voorraad ieder jaar de helft of een derde openbaar verkocht, en het verkocht gedeelte telken jare bij den oogst weder aangevuld, en zich overigens met dien handel niet bemoeid, dan voor zoo verre het de verbetering van het lot des Javaans betrof, zou, mijns inziens, meer doelmatig geweest zijn tot het groote oogmerk, werkzaamheid te ontwikkelen en den landbouw aan te moedigen. Dat de Generaal het onvoldoende zijns maatregels heeft gevoeld, en de prijsbepaling van 17 rijksd. de cooyang niet billijk vond, schijnt niet onduidelijk te blijken uit de aanteekening op bl. 45 zijner Memorie, alwaar met ronde woorden wordt gezegd: ‘Deze maatregelen waren slechts voorloopig, en het tijdstip was bij mijn vertrek niet ver af, dat de uitvoer van rijst,

{==182==} {>>pagina-aanduiding<<}
op de bazaars (markten) ingekocht, zou hebben kunnen worden toegestaan.’ Wat toch (wij vragen net met bescheidenheid) was de reden, dat die vrije uitvoer, wanneer het Gouvernement zijn' noodigen voorraad had, ook in 1808 niet kon worden toegestaan? Wij zullen die reden niet onderzoeken; maar zij schijnt mij toe klaar te wezen, en ook misschien voor ieder opmerkzaam Lezer, die min of meer met de huishouding van Indië en den geest der Ambtenaren bekend is. Ik heb de geopperde zwarigheden van daendels, bl. 104 volgg., waarheen mijn Recensent mij verwijst, overwogen: de bedenkingen aldaar doen den Generaal eer aan; maar ik twijfel, of de Javaan wel zoo weinig behoefte heeft, en zoo afkeerig van werken en landeigendom is, als daar gezegd wordt. Ten minste in het rapport van den Heer van braam, destijds aan den Minister van Marine en Koloniën gedaan, lezen wij, dat de Chinezen, die men als landpachters en boeren kan aanmerken, de Javanen als werkvolk gebruiken; dat, ten tijde de rijst op Batavia zoo duur was, de Javaan, door winzucht aangespoord, zijn' eigen huisselijken voorraad van rijst verkocht, zich generende met yam yam, eene vrucht of wortel, niet zeer voordeelig misschien voor de gezondheid. Een volk nu, dat reeds zulk een' hoogen prijs op geld stelt, om zich daarvoor eenig ander genot des levens te verschaffen, dat voor anderen in daghuur werkt, kan, dunkt mij, niet afkeerig zijn van meerdere genietingen, maar is vatbaar voor beschaving en wordt arbeidzamer, naar mate het meer en meer de vrucht van zijner handen arbeid genieten mag. De zwarigheid, die ik zelf aanvoerde, dat de Javaan geen Hollandsche boer was, is mogelijk uit zucht naar waarheid wat angstvallig: bij nadenken had de vermeerdering der bazaars of markten, de verbetering der wegen, enz. die bedenking uit den weg kunnen ruimen; ook des Generaals eigen woorden
had ik misschien tot mijn voordeel kunnen inroepen; want dat de Heer daendels niet geheel vreemd van mijn denkbeeld is, vinden wij op bl. 106 der Memorie: ‘Thans,’ zegt de Heer daendels aldaar, ‘zou de vraag wezen, of er nooddwang zij, ook de herschepping der Javaansche natie te beproeven? Doch dit onderwerp zal welligt na verloop van nog eenige jaren tot rijpheid komen, wanneer in alle opzigten de uitwerksels der meerdere kolonizatie, vrije cultuur en handel zich ook

{==183==} {>>pagina-aanduiding<<}
ten aanzien der Javanen zullen ontwikkeld hebben.’ Dat de Generaal daendels de vrije cultuur nuttig vond, doch niet doen kon wat hij wenschte en wist dat nuttig was, blijkt uit de geheele redenering op deze bl. voorkomende, vooral uit het gezegde, dat het behoud der Kolonie en andere noodlottige omstandigheden hem zulks verhinderden. Intusschen ben ik het met den Generaal volkomen eens over de gewigtige twijfeling omtrent de verpligte leverancie en der contingenten; doch ik voor mij zoude vooreerst ten voordeele eener gematigde verpligte leverancie besluiten, en overigens volkomen vrijheid toestaan, vooral ten aanzien van de rijst, dat gewigtig voorwerp in den algemeenen handel van haven tot haven in Indië (*). De tusschenkomst van het Gouvernement, meer dan voor de behoefte, is, naar mijne gedachten, omtrent de rijst geheel onnoodig, en te meer noodeloos, sedert de Heer tensie en anderen in de ommelanden die werkzaamheid in den landbouw ontwikkeld hebben. De Heer tensie trok reeds vóór meer dan tien jaren ieder jaar tweehonderd lasten rijst van zijne ontgonnen landen, en zulks nog wel van gronden, die anderhalve eeuw woest lagen!! De Generaal had dus de hulpmiddelen meer in de vrije cultuur en handel moeten zoeken. Door den aanbouw van rijst in de ommelanden van Batavia, en een' twee- of driejarigen voorraad in de magazijnen, zou het verbod van uitvoer geheel overbodig zijn geworden; welk verbod men sedert jaren her als permanent mag beschouwen, om reden.... Ja, genoegzaam ieder jaar was er misgewas! Veeltijds was er in het eene
distrikt overvloed, in het andere gebrek, hetwelk gelegenheid gaf aan den Monopolist ook voor binnenlandsche speculatie. Dit is alles, wat ik er van zeg, omdat ik niet geheel geloovig ben in de leer der genen, die in kunstmatig misgewas gelooven. Voor eigen behoefte voorzien zijnde, moest het Gouvernement hoegenaamd niet in den handel van rijst betrokken zijn; en er is dus, mijns inziens, geene reden, waarom men den handel in rijst niet geheel en in ééns zou kunnen vrijstellen. Hierdoor wordt niet alleen alle oorzaak van knevelarij en mo-
{==184==} {>>pagina-aanduiding<<}
nopolie in ééns weggenomen, maar men bevordert ook tevens dat groote doel van handel, landbouw, werkzaamheid, en hetgene Java eens voor Indië worden moet, voornamelijk door de rijst en fuiker enz. Het is door zulke en dergelijke maatregelen, dat men de uitgebreide vlakten, waarvan de Generaal in zijnen meergen. Brief van 12 Nov. 1808 spreekt, in vruchtbare akkers herschept.
Er is mij ook deor anderen, misschien heimelijke voorstanders van het oude stelsel, gezegd, dat ik Java wel beoordeeld had zoo als het was, maar niet zoo als het tegenwoordig is. Doch, wat is er dan geschied, sedert de Engelschen dat Eiland in bezit hadden, dan de afschaffing der contingenten, het tegengaan of vernielen van de koffij-cultuur, en het berooven der inlandsche Vorsten en Regenten van hunne waardigheid? Op het eerste merk ik aan, dat zulks aan ons Gouvernement gelegenheid geeft, om te beproeven, welke wijze van inkomsten best zij; die der Engelschen, of de onze bij wijze van verpligte leverancie: het tweede dient om met ijver de cultuur der voortbrengselen van Java te hervatten: en de derde zwarigheid, het ontzetten der Vorsten namelijk, heeft aan onzen Koning en het Gouvernement de schoone taak opgelegd, om te overwegen, in hoe verre de herstelling, onder wijze bepalingen, voor het staatkundig belang en de eer van den Hollandschen naam mogt dienstig zijn. Zonder de regtvoordigheid in aanmerking te nemen, komt het mij, uit een staatkundig oogpunt beschouwd, voor, dat deze daad niet alleen de Vorsten van Java, maar alle de Vorsten van Indië, inzonderheid den gewezen Koning van Kandia op Ceilon, dermate in de oogen zou blinken, dat zulks niet dan van heilzaam gevolg wezen kon. Want vroeg of laat zullen eens de volken van Indië hunne waarde als menschen gevoelen, en beschaving en kolonizatie, die er de Engelschen voortplanten, zal en moet eens ten nadeele van hun aldaar gevestigd gezag werken; terwijl integendeel ons gezag, die tijd eens daar zijnde, zou worden aangebeden.
Vindt gij, Mijn Heer de Redacteur, dat deze bedenkingen iets kunnen toebrengen ter bevordering van algemeen belang en ter verbreiding van waarheid, gelief dan dezelve bij gelegenheid een plaatsje in uw geacht Maandwerk aan te wijzen; terwijl ik intusschen de eer heb met hoogachting en belangstelling te zijn
UEd. Dv. Dienaar
campagne.
's Hage, 14 Feb. 1816.


{==185==} {>>pagina-aanduiding<<}

Boekbeschouwing.

Verhandelingen, uitgegeven door Teyler's Godgeleerd Genootschap. XXVIIste Deel.

(Tweede Verslag.)

Wij eindigden ons verslag wegens de bekroonde Verhandeling des Eerw. van hengel in het midden van het tweede deel derzelve, dat meer bijzonder het betoog uitmaakt van zijn gevoelen nopens den invloed van der gewijde Schrijveren karakter en denkwijze op de boeken des Nieuwen Verbonds. Leerstukken en geschiedverhalen, daar voorkomende, (dit is bewezen) laten zich best verklaren, indien men de Apostolische voordragt voor menschenwerk erkent, en uit dat oogpunt beoordeelt. Daar zijn er evenwel, die de Goddelijkheid der Christenleer zelve, en de Goddelijke ingeving der geschriften, niet onderscheiden, en wier onkunde, aangaande den H. Geest, die de gewijde Schrijvers omtrent godsdienstige waarheid voorlichtede, buitensporige gevoelens aankleeft. Ja, zoo gij origenes uitzondert, leerden de oude Kerkvaders over dit stuk weinig goeds, of wankelden zij in hunne begrippen. De meesten hebben zich hierover in zulke bewoordingen geuit, als wij in onze meer verlichte dagen, en in eenen verdachten mond, voor lastertaal mogten aanzien. Onder andere schreef athenagoras: ‘De Geest gebruikte de Profeten als een fluitspeler zijne fluit, op welke hij blaast.’ Intusschen sloeg de Hervorming aan zoo ongerijmd gevoelen den bodem in. Hugode groot, en een aantal vermaarde Godgeleerden, zoo onder ons (*) als elders, leiden den grond tot betere

{==186==} {>>pagina-aanduiding<<}
beginselen. Voornamelijk ook verdient ernesti, en Duitschers uit zijne schole, te dezen lof; hoewel een en ander daar te lande wederom tot het tegengestelde uiterste, het ondermijnen van het gezag der H. Schrift, vervallen is. Vermaarde Godgeleerden, daarentegen, in de Nederlandsche Hervormde Kerk, hebben in onzen leeftijd over dit onderwerp gezonde denkbeelden voorgedragen, waarmede zich nagenoeg van hengel vereenigt, die eigenlijk den Leipziger Hoogleeraar keil voor de beste vraagbaak houdt.
Gelijk, op de voortbrengselen van 's menschen geest in het algemeen, karakter en denkwijze des Schrijvers, eene meerdere of mindere beschaving, en wat dies meer zij, onwilligen invloed hebben, zoo beweert hij, dat men zulks bij voorraad ook verwachten en aannemen moet omtrent de H. Schrift. Krummacher noemt dit Poëzij, vermits, naar den smaak der Ouden, zelfs

{==187==} {>>pagina-aanduiding<<}
de Geschiedenis hare Muze had. Dan, om des misbruiks wille, verwerpt van hengel dat woord, en geeft hij billijk de voorkeuze aan het eenvoudiger denkbeeld, dat het hart aan elk menschelijk opstel zijne stemming, rigting, doel en orde geeft. Voorts, na opheldering van eene en andere plaatsen uit het Nieuwe Verbond, waar van het Goddelijk geleide der gewijde Mannen, en ingeving, melding is, bepaalt zijn Eerw., dat, zoo in het Apostolisch prediken, als bij hunne schriften, de medehulp van den H. Geest zich alleen zoude hebben uitgestrekt ‘tot de zorge, dat de H. Mannen zich in zaken, den Godsdienst betreffende, aan geene dwalingen schuldig maakten, het zij door eene tegen de waarheid strijdende voorstelling der Evangelische Geschiedenis, het zij door eene voordragt van Leerstukken, welke tegen den geest des Christendoms inliepen.’ - Men mag toch niet ontveinzen, dat de H. Mannen omtrent andere kundigheden gedoold hebben; of loochenen, dat zij als menschen struikelen konden; en zijzelven volgden in het gemeene leven, dat meer is bij de plegtige vergadering te Jeruzalem, of gelijk paulus voor het Sanhedrin te regt gesteld, geen ander geleide, of inspraak, dan hun eigen hart en oordeel. Trapswijze werden ook zijne Leerlingen van den Heiland tot hunne zending gevormd: en moet men dien arbeid des Heeren overtollig achten, wil men staande houden, dat zij daarna, volgens het wanbegrip omtrent de Ingeving, in het spreken of schrijven niet meer dan werktuigen zouden geweest zijn van den Geest.
Dan, uit hunne schriften is het ten laatste duidelijk, dat zij dezelve als eigen werk kenschetsen. Bij hunne verhalen toch vorderen zij geloof: in hunne voorstellen onderscheiden zij zorgvuldig, wat zij op eigen gezag raden, of als Goddelijke leer en geboden van Jezus aankondigen en bevelen. Meermalen betuigt paulus, zich te schikken naar het vooroordeel van anderen: en de voordragt der Apostelen, hunne taal en spreekwijzen,

{==188==} {>>pagina-aanduiding<<}
aanhaling der boeken des Ouden Verbonds, en de enzekerheid, waarmede zij wel eens over zaken van kleen belang zich uiten, voldingen allezins, dat hun werk te dezen bewijs draagt van uit de pen gevloeid te zijn van menschen.
III. Maar, wanneer wij, met den Eerw. van hengel en vele hedendaagsche Godgeleerden, dus oordeelen over de gewijde boeken; wanneer wij, als gezegd is, de H. Schrift verklaren met terugzigt op de karakters en denkwijze der Apostelen en Evangelisten, vraagt het Genootschap, in het derde lid des voorstels: ‘kan zulks ook schadelijke gevolgen hebben voor het gezag en de achtbaarheid der Schrifture?’ - Tweeledig wederom is het onderzoek, waartoe zich van hengel, vooruitstellende, dat de Bijbel, en wel bijzonder het Nieuwe Verbond voor Christenen, de regel is voor hun geloof en wandel, te dezen inlaat. Eerst tracht hij aan te toonen, ‘dat gezegde wijze van uitleggen heilzaam is voor het gezag en de achtbaarheid der H. Schrift, en dan alleen schadelijk wordt, wanneer zij de geloofwaardigheid en Goddelijkheid der Leerstukken en Geschiedverhalen benadeelt;’ daarna, ‘dat zij, zoo doende, de juiste palen te buiten gaat, die haar door het Nieuwe Verbond zelve zijn gesteld geworden.’ Maar voor die Goddelijkheid der Leere of geloofwaardigheid der Gebeurtenissen is geen gevaar te duchten van die wijze van Schriftverklaring, welke, het geopenbaarde van den Godsdienst onaangeroerd latende, eerbiedigende, en benevens de waarheid der verhalen erkennende, alleen de voordragt en inkleeding zoo wel, als Apostolische redeneringen en bewijsgronden, ten toets brengt, en naar ieders karakter of denkwijze poogt op te lossen en te verklaren.
Dit, verre van schadelijk te zijn voor de H. Schrift, is veelmeer voordeelig, en staaft bij uitnemendheid hare echtheid en geloofwaardigheid, lost schijnstrijdigheden op, en bewijst de waarheidsliefde, opregtheid en niet gezochte overeenstemming der H. Mannen, ten aanzien

{==189==} {>>pagina-aanduiding<<}
van het leerstellige en van verhaalde zaken beide, ja geeft wel eens de beste antwoorden aan de hand tegen de vitterijen van het Ongeloof.
Zeer ligt, evenwel, kan deze wijze van uitlegging eene rijke bron van dwalingen worden; daar wij te weinig bekend zijn met de denkwijze der Joden ten tijde van Christus in het algemeen, met die der Apostelen en Evangelisten in het bijzonder, en ook met de karakters van elk hunner. Uiterst moeijelijk, derhalve, zal deze wetenschap tot volkomenheid te brengen zijn; nog is zij in hare beginselen; en vreeze voor het inslaan van eenen doolweg raadt de uiterste behoedzaamheid aan, om bovenal de wenken te volgen, wanneer het Nieuwe Verbond ons daartoe noodigt, en voorts met een gezond en schiftend oordeel in dezen te werk te gaan, of volgens regelen, die van hengel kortelijk aanduidt en door gepaste voorbeelden toelicht.
Bezwaarlijk, intusschen, houdt de mensch den juisten middelweg; waardoor dan ook de gezegde Uitlegkunde, die anders aanzienlijk nut belooft te stichten, metderdaad, door de Neologie onzer Duitsche Naburen, schadelijke gevolgen gedreigd heeft voor het gezag en de achtbaarheid der H. Schrift. Geleerden van dien stempel, ten zachtste genomen aan hunne verbeelding botvierende, of de zaak overdrijvende, hebben Leerstellingen, duidelijk op Hoog Gezag door de Apostelen voorgedragen, durven aanranden, of in verdenking brengen, als waren zij proeven van de bijgeloovige of dweepzieke denkwijze hunner Natie, hun aanklevende. Anderen tasteden de achtbaarheid der gewijde Geschiedenis en Evangelische Verhalen met geene mindere stoutheid aan, ontkenden de voorwerpelijke waarheid der wonderen, en de echtheid veler redevoeringen of gesprekken, zoo des Heeren bij joannes, als van zijne Gezanten in het boek der Handelingen. Zelfs de anders verdienstelijke krummacher is niet geheel vrij te pleiten van die schuld: en, met overwijzing, zoo tot onze beoordeeling van 's Mans werk, als van die bij den Re-
{==190==} {>>pagina-aanduiding<<}
oensent der Recensenten (*), voldingt van hengei de onbestaanbaarheden met zichzelven, en gispt de dwalingen, waarin deze vermaarde Schrijver is vervallen. Het eigendommelijk schoone toch van het Nieuwe Verbond gaat verloren, wanneer men de Goddelijkheid der geopenbaarde Leerstukken in verdenking brengt, of de ongekunstelde waarheidsmin der H. Mannen alleen met woorden voorstaat, doch metderdaad te zoek brengt door willekeurige verklaringen. Hoe zal dit Boek op deze wijze een regel van geloof en wandel
kunnen zijn voor de Christenheid, bij welke het al zijne waarde verliezen zoude, en zich, als vol van bedrog, vol Mythen en logentaal, verlaagd zien beneden de ongewijde schriften der Oudheid? - Trouwens, tegen zulk eene vermetelheid heeft het Nieuwe Verbond zelve den Uitlegger paal en perk gezet. De Leerstukken, daar voorkomende, worden als Hemelsche ontdekkingen en heilige waarheden steeds voorgedragen; zij mogen dus niet als voorschriften van menschelijke wijsheid, gewijzigd naar Apostolische denkwijze of karakter, uitgelegd, of toegelicht en gezwaaid worden. Zij zijn, met name, de grondstellingen des Christendoms, wegens de Verlossing der wereld uit de slavernij der zonde, en de hope der Onsterfelijkheid en des Oordeels, rustende op het geloof in 's Heilands dood en opstanding, door de gewijde Mannen als uit éénen mond gepredikt, zonder dat zich tusschen dezen eenige overeenkomst laat denken: zij liepen regtstreeks in tegen hunne, aan allen gemeene, vooroordeelen en verwachtingen; en, ondanks het verschil van hunne karakters en gevoelens, heerscht te dezen in het Nieuwe Verbond zulk eene harmonie, als men vruchteloos elders, of bij leerlingen uit eenige wijsgeerige schole, zoeken zoude. - Eveneens is de geloofwaardigheid der H. Schrift,

{==191==} {>>pagina-aanduiding<<}
ten aanzien van den inhoud der Verhalen en Gesprekken, door eene reeks van geleerde Mannen voldongen; en ontvangt steeds meerder licht, zoo men, met een voorzigtig oordeel, en zonder aan dwaze inbeeldingen gehoor te geven, op het spoor van onzen van hengel, de karakters der Apostelen en het doel der Evangelisten uitlegkundig en ter toelichting raadpleegt. Dan zien wij, dat zij, van hoe verschillenden aanleg en aard, zich op gezag van wonderteekenen eenparig beroepen, en geloof vorderen omtrent de hoofdzaken, waarop steeds ieders onderwijs nederkomt. Dan vinden wij, vooral bij Joannes, hoe de gesprekken des Heeren in het naauwste verband staan met zijne wonderdaden, en de laatste gebeurtenissen van zijn lijden en sterven als gevolgen te achten zijn der opwekking van Lazarus. Ook laat zich het ongeloof der Broeders van Jezus, waarmede men krachtig spiegelt tegen het gezag der eerste Hoofddeelen van Mattheus en Markus, menschkundig oplossen uit zijne kindschheid, wanneer hij zonder eenige onderscheiding van dien aard onder de zijnen verkeerd had. Wederom, hoewel men niet kan loochenen, dat eene onderscheidene opgave van des Heeren woorden in de Evangeliën nu en dan aantoont, dat zij niet altoos letterlijk de redekavelingen en gesprekken van Jezus mededeelden, en schoon die, bij Joannes geboekt, in smaak verschillen van die bij Mattheus, Markus en Lukas voorkomen; reeds is getoond, dat eene gezonde Uitlegkunde deze schijnstrijdigheid kan oplossen; en dezelve gebiedt geenszins, de getrouwheid der Evangelische opgaven te verdenken, of het daarvoor met krummacher te houden, dat Joannes, en ook Lukas in de Handelingen, gesprekken en redevoeringen, naar de wijze der Ouden,
verzonnen, of wel in hunnen stijl voor het minst hebben ingekleed. Immers een naauwkeuriger inzien van het Nieuwe Verbond, bijzonder van genoemde stukken, bewijst ook hier het tegendeel. Zoo is er werkelijk verschil tusschen den stijl in de Brieven van Joannes en dien in zijn Evange-
{==192==} {>>pagina-aanduiding<<}
lie, vooral wanneer hij des Heilands scherpe taal tegen de Farizeërs aanvoert; en de getrouwe opgave van Lukas in de Handelingen blijkt voornamelijk uit de jongste redevoering van Stefanus, en die van Paulus, van deszelfs bekeering tweemaal gewagende, met geene geringe afwijking telkens van het verhaal dier groote gebeurtenis, door den Geschiedschrijver te boek gesteld.
Dus hebben wij ons verslag over het werk van den Eerw. van hengel ten einde gebragt, en maar weinig mogen gewagen van het licht, dat hij, den karaktermatigen smaak van Uitlegkunde, onder de opgegeven bepalingen, aanprijzende, werkelijk over de schriften des Nieuwen Verbonds verspreid heeft. Intusschen, uit dit oogpunt beschouwd, mogen wij zijne Verhandeling den Bijbelminnaar met nadruk ter lezing en beoefening aanprijzen. In dezelve zouden wij echter niet ongaarne iets hebben aangetroffen wegens den invloed, dien der Apostelen denkwijze, van jongs af gewoon aan wettische offeranden, naar ons vermoeden, gehad hebbe op hunne voordragt wegens het leerstuk van de verlossing der menschen door Christus dood. Immers bij den Heiland, gewagende ‘dat zijn bloed stond vergoten te worden tot vergeving van zonden,’ ontmoeten wij geenerlei toespeling op de Mozaïsche plegtigheden en priesterlijken eerdienst, waarover paulus, bovenal de Schrijver aan de Hebreën, bij herhaling en breedvoerig uitweidt.
Dit stilzwijgen nogtans van zijn Eerw. over dit zeer aangelegen onderwerp doet ons evenwel niets terugnemen van den lof, hem toegekend; vermits de algemeenheid der Prijsvrage hem veroorloofde, in eene of andere bijzonderheid niet in te treden. Wij durven 's Mans arbeid, die door menigerlei aanzienlijke verdiensten uitmunt, gerustelijk den Bijbelvriend, met name dengenen, wien de Uitlegkunde der H. Schrift ter harte gaat, ter gedurige beoefening aanbevelen. Wij vleijen ons tevens, en verzekeren, dat, wanneer alsdan onze Letterkundigen en Godgeleerden, op het spoor en met

{==193==} {>>pagina-aanduiding<<}
de behoedzaamheid van dezen waardigen voorganger, uit de karakters en denkwijze der H. Mannen het Nieuwe Verbond blijven toelichten, deszelfs gezag en achtbaarheid steeds bij ons en de Christenwereld in aanzien rijzen zal; en dat de zwadder der Neologie, die, helaas! aan zeer vele werken van geleerde Duitschers hecht, zal afgeweerd blijven van de Vaderlandsche Kerk en bodem.




Hulde aan Chrysostomus, door Assuerus Doijer, A.L.M., Phil. Doctor, en Leeraar bij de Doopsgezinde Gemeente te Zwolle. Te Zwolle, bij D. van Stégeren. 1815. In gr. 8vo. 163 Bl. f 1-14-:

Hoe zeer de Protestantsche Kerk met alle regt den overdrevenen eerbied voor die Leeraars der vroegere Christengemeente, welke onder den naam van Kerkvaders bekend zijn, gewraakt, en hun het gezag ontnomen heeft, waardoor zij bijna met den Bijbel werden gelijk gesteld; hoezeer ook de Zedekunde van niet weinige dier mannen alles behalve echt Apostolisch was, gelijk onder anderen de voortreffelijke barbeyrac in zijne Morale des Pères getoond heeft, - zoo wordt nogtans ook wel eens aan den anderen kant gezondigd. Hoe weinige Protestantsche Predikanten vindt men in ons Vaderland, zelfs onder de meer kundigen, die zich met de borst op de Patristiek hebben toegelegd! En nogtans is dezelve, al hadden de Kerkvaders dan ook volstrekt geene aesthetische noch zedelijke waarde, voor de Christelijke Oudheden en Kerkelijke Geschiedenis geheel onmisbaar. Doch het is er verre af, dat dit veld zoo geheel dor zou wezen, dat het niet verscheidene lagchende en vruchtbare dreven zou vertoonen. Het is waar, de Latijnsche Kerkvaders, van irenaeus af tot hieronymus en augustinus toe, door

{==194==} {>>pagina-aanduiding<<}
te worstelen, is (wanneer men den laatsten, minucius felix en lactantius alleen uitzondert) eene zware taak, door den barbaarschen stijl, het bijna onleesbare Latijn, en - ronduit gesproken - om het vele kaf, 't welk in hun koren steekt. Maar, anders is het met de gelijktijdige Grieksche. Welke kostbare schatten der Oudheid heeft ons de Vriend der Wijsgeeren, clemens van Alexandriën, en de kundige eusebius, niet nagelaten! Hoe veel is er niet uit origenes te leeren! En, zoo men schoone vormen begeert, ook hierom zullen ons de lateren - basilius de Groote, gregorius van Nyssa, gregorius van Nazianze, en vooral chrysostomus - niet verlegen laten. ‘Meer dan eens,’ zegt francius in zijn voorberigt voor de vertaalde Redevoering van gregorius van Nazianze over de Mededeelzaamheid, ‘meer dan eens heeft chrysostomus den ganschen demosthenes uitgelezen. Wat zeg ik, uitgelezen? Meer dan eens heeft hij hem, met zijne eigene hand, uitgeschreven, ten einde hem des te beter tot voedsel te doen gedijen. Ook heeft het bloed bij hem gezet, en heeft hij, door dezen arbeid, den naam van Guldenmond en verdiend en verworven.’
Het was deze plaats, welke de aandacht van den Eerw. doijer meer bijzonder op dezen man bepaalde: hij onderzocht nu de werken van dien grooten Kerkredenaar, vertaalde eenige plaatsen, en eindelijk eene geheele Homilie, en besloot dezelve, uit hoofde der onverdiende miskenning van chrysostomus, met eenig verslag van deszelfs leven, gevoelens en zielshoedanigheden, in het licht te geven. Wij durven gerustelijk zeggen, dat zijn Eerw. daarmede aan ons Publiek in het algemeen, en aan jonge Theologanten in het bijzonder, een' dienst van belang gedaan heeft. De levensschets is duidelijk, beknopt, en toch genoegzaam volledig voor het doel, om belangstelling voor den man op te wekken. - Daarna volgt eene opgave van 's mans godsdienstige gevoelens, althans over sommige

{==195==} {>>pagina-aanduiding<<}
punten, gelijk de leer der Drieëenheid, het vrome bedrog, de vrijheid van 's menschen wil, het lezen der H. Schrift, en den H. Waterdoop. Omtrent het eerste kan wel niet ontkend worden, dat chrysostomus zuiver Athanasiaansch dacht; maar de Schrijver doet het toch als niet onmogelijk voorkomen, dat hij anders gedacht hebbe, uit hoofde der leer des vromen bedrogs, hetwelk hij op eenige plaatsen voorspreekt. Wij gelooven echter niet, dat deze plaatsen in dien ruimen zin, welken de Schrijver daaraan toekent, moeten genomen, maar slechts van kunstgrepen in enkele gevallen, niet van geveinsde aanneming eens leerstuks, en nog minder van het hoofdleerbegrip, 't welk destijds de Christenkerk verdeelde, moeten verstaan worden. Dusdoende voortgaande, zou men eindelijk kunnen vragen, of chrysostomus wel in zijn hart een Christen was? - Het derde, 't welk de Heer doijer in de schriften van chrysostomus onderzoekt, is zijn gevoelen over de vrijheid van 's menschen wil. Men toont daarin, dat hij de leer der menschelijke vrijheid, zoo als die naderhand door pelagius geleerd, en door augustinus zoo zeer verketterd is, van harte was toegedaan. Bij deze gelegenheid deelt de Schrijver twee plaatsen uit borger's Leerredenen mede, die op zichzelve zeer schoon zijn, doch die, naar ons oordeel, in eene Hulde aan chrysostomus min regtstreeks te passe komen. Over 't algemeen vinden wij, dat de Schrijver wel eens meer tot uitweidingen vervalt, en aanspraken aan de Roomsche Christenen doet, (bl. 77-85) die te lang zijn voor het korte bestek, 't welk hij zich had voorgesteld. Laatstgemelde plaats
komt voor in de afdeeling over het lezen der H. Schrift, hetwelk, op het voorbeeld en volgens de lessen van chrysostomus, aan alle Christenen ten sterkste wordt aangeprezen. - Bij de afdeeling over de leer des H. Waterdoops zoekt de Schrijver het gevoelen van zijn Kerkgenootschap wegens den bejaarden doop ook aan chrysostomus toe te kennen.

{==196==} {>>pagina-aanduiding<<}
Dit hoofstuk is ons het ondoelmatigste van allen voorgekomen. Het kwam hier geheel niet te pas, den doop der bejaarden leerstellig te verdedigen; en wat de vereischte verklaring vóór den doop aangaat, zoo vervalt dit bewijs door de eenvoudige vraag: waren er dan toen geene Heidenen meer? Het voorbeeld van chrysostomus zelf, die, schoon van Christenouders geboren, althans niet vóór zijn 18de jaar gedoopt is, doet meer af.
Thans wordt 's mans welsprekendheid naar verdiensten in het licht gesteld, de voornaamste redekunstige figuren, waarvan hij zich doorgaans bediende, opgenoemd, waarbij goede en nuttige aanmerkingen over het gebruik en misbruik der overdragt en vergelijking voorkomen. (Van uitweidingen is nogtans dit gedeelte ook niet vrij, blijkens de meermaal herhaalde overgangen: doch om tot onzen Kerkvader weder te keeren; doch om den afgebrokenen draad weder aan te knoopen.) De kennis des Aartsbisschops aan de Heilige Schrift was ongemeen groot. (Wij herinneren ons bij deze gelegenheid, dat wijlen de voortreffelijke en doorkundige van der roest zich, ter staving zijner verklaring van Matth. XI:11, ook op chrysostomus beroepen heeft, wien hij geen klein exegetisch gezag toekende.) Zijne vlijt in het verrigten zijner ambtsbezigheden was uitstekend en voorbeeldig. Omtrent zijne geleerdheid komt eene uitspraak voor, welke wij onmogelijk met zijne boven uit francius aangehaalde bekendheid met thucydides kunnen overeenbrengen. Hij zou, namelijk, in de kennis der ongewijde Schrijvers, zelfs der Grieksche, niet zeer ervaren geweest zijn, (bl. 120.) 's Mans oordeel wordt op vele plaatsen met lof erkend, maar wordt elders door vele zwakke en gebrekkig redeneringen ontluisterd. Zijn karakter was niet vrij van drift, doch bezat ook vele groote deugden, vooral standvastigheid, lijdzaamheid, matigheid, kuischheid en milddadigheid. - Eindelijk deelt de Eerw. Schrijver nog eene vertaalde Homilie van chrysostomus mede.

{==197==} {>>pagina-aanduiding<<}
Wij kunnen echter niet zeggen, dat de keuze van dit stuk gelukkig is. Het loopt grootendeels over de vasten, waarvan het een' bovenmatigen en somtijds winderigen lof behelst: een onderwerp, waarin een goed gedeelte, vooral onzer Nederlandsche Christenheid, weinig smaak zal vinden; te meer, vermits chrysostomus van het ‘zalig en verwonderlijk geslacht der Monniken’ spreekt, en van de vasten eene medusa maakt, die den boozen Geest onbewegelijker doet worden dan een steen. Zoo men dus van de welsprekendheid des mans een goed en billijk denkbeeld had willen geven, behoorde men geene aanprijzing van monnikendeugd daartoe gekozen te hebben; te minder, daar er onder de overige Homiliën van chrysostomus meer uitmuntende zijn, volgens des Schrijvers eigene erkentenis.
Nog één' geschiedkundigen misslag moeten wij doen opmerken. De naam van Moeder Gods werd aan maria niet bijgelegd op de Kerkvergadering te Niceën, zoo als wij bl. 47 lezen, maar meer dan eene Eeuw later, op die van Ephesus, bezoedeld door de geweldenarijen van den beruchten cyrillus.
Men denke niet, dat wij met deze kleine aanmerkingen de waarde van dit werkje zoeken te verkleinen. Integendeel vinden wij het ten uiterste lezenswaardig, in een' echt Christelijken geest geschreven, en geschikt ter meer algemeene bekendmaking van een sieraad der Christenkerke in dagen van een reeds sterk toenemend verval.





{==198==} {>>pagina-aanduiding<<}

Jezus zijnen Apostelen op denzelfden dag zijner verrijzenis in Galilea verschenen; door Carel Philip Sander, Oudsten Leeraar der Evang.-Lutersche Gemeente te Rotterdam, Honorair Medelid van de Hertoglijk Brunswijk-Lunenburgsche Maatschappij te Helmstädt, enz. enz. Te Rotterdam, bij J. Hendriksen. In gr. 8vo. 53 Bl. f :-8-:

Wij weten, hoeveel moeite de overeenbrenging der Evangelische berigten, ook aangaande de verschijningen van Jezus na zijne opstanding, geleerden en ongeleerden gekost heeft; en hoe daarbij dan ook wel het een en ander ter moeijelijke oplossing wordt aangegeven, hetgeen sommigen belangrijk houden, terwijl anderen meenen, dat zoodanig eene aangave veel heeft van het zoeken van eenen knoop in eene bieze, zoo als men zegt. Dit geschrift van den geleerden sander is tegen de bedenking van den bekenden Wolfenbuttelschen Fragmentist vooral gerigt, die beweert, dat het verhaal van mattheus en lucas elkander regtstreeks omverstoot, en dat lucas zelf zou moeten bekennen, dat de vereffening onmogelijk is. De zwarigheid is deze: mattheus zegt, dat de Engel aan de vrouwen meldt, dat de herrezene Heer voorging naar Galilea, en dat zij kort daarop door hemzelven gelast werden zijne Broederen op te wekken derwaarts te gaan, gelijk deze ook doen; dan, volgens lucas, bleven de Jongeren te Jeruzalem, en is Jezus hun daar verschenen, enz. De Lezer voelt, hoe deze bedenking in vele bijzonderheden kan worden uitgebreid en aangedrongen. De oplossing, hier gegeven, is, dat het door Jezus opgegeven Galilea, als de bestemde plaats tot wederzien en hereeniging, geenszins het eigenlijke Galilea is, maar eene herberg of verzameling van eenige Caravansera's op den Olijfberg, niet ver van Jeruzalem, toen doorgaans Galilea genoemd, omdat zich gedurig,

{==199==} {>>pagina-aanduiding<<}
maar vooral bij de Joodsche Feesten, de Galileërs daar nedersloegen; en met veel geleerdheids zoekt nu onze Schrijver niet slechts de mogelijkheid of waarschijnlijkheid, maar de volstrekte zekerheid van deze daadzaak te bevestigen. Het spreekt van zelve, dat op deze wijze de geopperde bedenking vervalt.
Is er eenig Evangelieprediker, wien, even als den geleerden sander, deze zwarigheid veertig jaren lang, en zoo lang hij openlijk leeraarde, heeft gekweld, zoo hopen wij, dat dit geschrift hem zal overtuigen en geruststellen; en, om het onze bij te dragen tot deze zijne geruststelling, (voorloopig en eer hij misschien nog het werkje zelve hebbe ingezien) zoo melden wij het berigt, dat nog in dezen tijd zekere plaats op den Olijfberg Galilesche Mannen genoemd wordt, welke plaats men echter vroeger vlakweg Galilea noemde, gelijk (om alles niet te melden) hadr. reland in zijn Palaestina S. de woorden van eenen ongenoemden aanhaalt, die Galilea op de kruin van den Olijfberg plaatste; ook heeft hij van zekeren perdiccas, van Ephesus, (die, in het midden der 14de eeuw, op den Olijfberg eene plaats vond, die Galilea heette) twee Grieksche verzen, die morellus aldaar dus vertaalt:

In parte cujus (namelijk des Olijfbergs) ad aquilonem est Galilaea, 
Qua transeuntes viderunt Christum pii; 

en het volgende willen wij afschrijven: ‘Dewijl dan nu de Galileërs of altoos of meestal gewoon waren in deze Herbergen op den Olijfberg, wanneer zij naar Jeruzalem reisden, zich te begeven, kunnen dezelve daarom Galilea of Galilesche Mannen genoemd zijn, gelijk men ook nog in onze dagen, in verscheidene Steden, bijzondere Gildehuizen heeft, of Logementen en Herbergen, waarvan voornamelijk bijzondere Natien, of Inwooners van bijzondere steden gebruik maken, en die ook wel naar dezelve worden

{==200==} {>>pagina-aanduiding<<}
genoemd, b.v. Parlement van Engeland, de Stad London, enz. En wie denkt hierbij niet, aan de Herbergen voor verschillende Handwerkers in Duitschland, waarin de, op dat Handwerk reizende, worden ontvangen en verzorgd.’
Wij voor ons zijn intusschen te opregt, om niet te erkennen, dat wij het bewijs voor zoodanige benaming, tot onze overtuiging, wel verlangen zouden uit eene nog wat hoogere oudheid, enz. enz. Maar, dit komt welligt daarvan, dat wij zeker niet zoo vele minuten, als de geleerde sander jaren, over gezegde bedenking getobd hebben, en tot nog toe hier met huig de groot van meening waren: ‘christus heeftmeer gedaan, dan hij had beloofd.’ Wij vinden ook vooralsnog geene noodzake, om matth. XXVIII:16 enz. voor het berigt der allereerste verschijning aan de Apostelen te houden. Met dat al willen wij den Eerw. Schrijver zijn gevoelen niet betwisten; en wij hopen, dat hij ons geenszins zal verdenken, dat onze nog overgeblevene twijfel daarin gegrond zou zijn, dat harduin of hardodin, deszelfs sterke voorstander, juist een Jezuit was, gelijk hij zegt dat dit bij sommigen het geval misschien geweest is.




Adolphi Ypey, A.L.M., phil. et med. Doct., med. pathol. et therapiae in acad. Lugduno-Batava Professor. ordinar., primae lineae Pathologiae generalis. Lugd. Batav. apud J.W. van Leeuwen. 1815. XX et 298 pp. gr. 8vo. f 2-16-:

D.i. Eerste beginselen der algemeene Ziektekunde, enz.

In de voorrede geeft ons de geleerde ypey eerst de reden op der uitgave, en vervolgens den grond te kennen, waarop hij voornamelijk gebouwd heeft. Te regt

{==201==} {>>pagina-aanduiding<<}
merkt hij aan, dat de Ziektekunde veel licht schept uit de ontdekkingen, in de Ontleedkunde, Scheikunde en Physiologie gedaan, en dat men dus daarvan in de verklating van den zieken toestand gebruik behoort te maken. Met minder regt beweert hij hetzelfde van de opwekkingsleer, welke eenzijdige beschouwing en meestal ongeschikte benamingen van de levens verschijnselen thans algemeen ingezien en verworpen worden. Het verwondert ons dus, dat een man, die, vóór jaren, met zulk een' gelukkigen uitslag, het levensberginsel tot het bijzonder onderwerp van zijn onderzoek maakte, met die gebrekkige leer te voorschijn komt; te meer, omdat hij toch zelf tegen het hoofddenkbeeld meer den ééne tegenwerping maakt, grootendeels in den geest der schole van den beroemden van geuns.
Wat de grondbeginselen zelve aanbetrest, men zal daarin meestal gaubius hervinden, vervormd naar den tijd, dien wij beleven. Het meeste onderscheid is voorzeker in het scheikundige, hetwelk echter nog verre is van dien trap van volkomenheid, waartoe het had kunnen gebragt worden, na den arbeid der Fransche en Engelsche Scheikundigen, en van den beroemden Zweed berzelius, in dit vak. Ypey blijft schier staan op de hoogte, waarop lavoisier en fourcroy de wetenschap lieten. Dit is vooral blijkbaar uit de behandeling van de ongesteldheden der sappen, welke men, de gal en pis uitgezonderd, niet veel verschillende van die van gaubius zal vinden. - Het minst, echter, is in deze Ziektekunde gebruik gemaakt van den vergevorderden staat, waarin zich thans de Physiologie bevindt. Om daarvan overtuigd te zijn, behoeft men slechts het hoofdstuk over de verplaatsingen der sappen (errores loci) te lezen, of de §§ over de ziektescheidingen, welke schier niets bevatten, dan eene eenigzins breedvoerige verklaring van gebruikelijke kunstwoorden; of ook het hoofdstuk over de gebreken van de werkingen der krachten, waarin dit woord in een' niet zeer wetenschappelijken zin genomen, waar van

{==202==} {>>pagina-aanduiding<<}
de kracht (robur) van een' mensch bijna dezelfde bepaling gegeven wordt, die van de gezondheid geldt, waar zelss van eene chemische zwakheid, debilitas chemica, wordt gesproken, waarvan wij waarlijk niet weten, wat wij maken moeten.
Hoewel wij voorts niet ontkennen, dat de Ziektekunde de eigenlijk gezegde Geneeskunde, of praktijk, moet voorlichten, komt het ons echter voor, dat ypey wat te veel in praktische bijzonderheden treedt, zelss hier en daar er therapeutische regelen onder mengt, en vooral de Symptomatologie bijna geheel als Semeiotica behandelt. Dit is nog vreemder, omdat hij zich de algemeene Ziektekunde ter behandeling voorstelde, waarbij dergelijke bijzonderheden niet behoorden.
Wij hebben gezegd, dat ypey vooral in de orde der behandeling van gaubius verschilt; hij wijkt daarvan echter meer in kleine bijzonderheden af, dan wel in het punt, vanwaar hij uitgaat, en den weg, dien hij volgt. Het toevallig verschil der ziekten behandelt hij te regt in zijne nosologische afdeeling, doch niet met die volledigheid en bondigheid als zijn groote voorganger. Trouwens, een beknopter en vollediger handboek der Ziektekunde te leveren, dan deze, heeft tot dusverre niemand mogen gebeuren. Het is jammer, dat bij ypey bijna dezelfde leemten gebleven zijn, waarom men gaubius thans gaarne anders had. - Wij willen hiermede echter niet te kennen geven, dat ypey's werk alle waarde mist; integendeel, wij achten hetzelve als eene handleiding voor eigene voorlezingen zeer geschikt, en ook buitendien lezenswaardig, daar het vele niet onbelangrijke opmerkingen en waarnemingen bevat, zoo als over de spekhuid in de ontstekingsziekten, het zuur der eerste wegen, de plaatselijke ophoopingen (congestiones) enz.





{==203==} {>>pagina-aanduiding<<}

De Onzigtbare, of de Goddelijke Voorzienigheid, werkzaam in de lotgevallen der menschen; een historisch, zedekundig en godsdienstig Leesboek, door W. Goede, Christen-Leeraar te Rotterdam. IIde Deel. Met Platen. Te Amsterdam, bij J. van der Hey. In gr. 8vo. XVI, 262 Bl. f 3-10-:

De Heer goede vervolgt in dit Deel zijne taak op eene waardige wijze. De inhoud van hetzelve loopt voornamelijk over het nut der tegenspoeden, als middel van opvoeding voor het menschdom, in de hand des Onzigtbaren, door het noodlot; een woord, waarvan het gebruik door de herhaalde aanwijzing tot de Voorzienigheid de hardheid verliest, die ons, en gewis ook vele andere Lezers, in den beginne meer of min gestuit heeft. De opschriften der Hoofdstukken zullen de Lezers al aanstonds van de belangrijkheid der behandelde onderwerpen voor alle menschen overtuigen. Deze onderscheidene waarheden, die echter alle zoo naauw te zamen hangen, worden doorgaans voortreffelijk uitgevoerd; en ook dit Deel bevat dus eene kostbare bijdrage tot de geruststelling des menschdoms door de heiligste van alle waarheden, - de leer der bijzondere Voorzienigheid, - te meer, daar het niet enkel dor betoogend is, maar eensdeels door talrijke voorbeelden, anderdeels door een' levendigen, somtijds dichterlijken stijl, het beweerde als 't ware voor oogen stelt. Wij nemen echter de vrijheid, den Schrijver en het Publiek, als een bewijs onzer oplettende lezing, eenige aanmerkingen voor te leggen, die ons gedurende dezelve getroffen hebben.
Op bl. 3 wordt van den grooten Joodschen Wijzen uit Palestina, den gezegenden jezus, gesproken. Wij weten wel, dat deze uitdrukking, ook zonder gevolgtrekking, bij velen thans Mode is: doch voegt dezelve wel voor hem, die, als een onmiddellijk Afgezant der God-
{==204==} {>>pagina-aanduiding<<}
heid, zoo oneindig hoog boven alle Wijzen dezer wereld stond? Hij sprak alŝ magthebbende, en niet als de Schriftgeleerden, - ook niet als de Philozofen.
Bl. 75. De hier vermelde Anecdote kan niet van eduard, wel van richard den III zijn, gelijk ieder, die in de Engelsche geschiedenis niet onbedreven is, terstond gevoelt. Misschien is het eene drukfout.
Bl. 78. Wees eerlijk en vertrouw niemand! Wordt deze afgezaagde, doch daarom niettemin door en door valsche, egoïstische, menschenhatende spreuk hier ook al aangeprezen, als de taal der wijsheid? Dit hadden wij niet verwacht.
Bl. 79. De neef van dezen Koning (ptolemeus), moet zijn: vader.
Bl. 88. Koning Don emanuel. Deze regeerde anderhalve Eeuw vroeger. Lees: Don jozef. De naam atougvia schijnt ook althans verkeerd gespeld te zijn.
Bl. 94. Wat kan ons de krankheid ontrooven? Veel! zeer veel! Zoo men dit verbloemen wil, maakt men zich van stoïsche overdrijving, ten behoeve van zijn stelsel, verdacht.
Bl. 110. De kluchtige Anecdote van tycho brahé, die in een tweegevecht zijnen neus verloor, (een bijna voorbeeldelooze houw!) en er zich een' van goud en zilver, dien hij met lijm deed vasthechten, voor aanschafte, voegt minder in een boek van deze ernstige stemming.
Bl. 154. Dat cervantes (niet servantes) en spencer letterlijk van honger gestorven zouden zijn, komt ons twijfelachtig voor. Van butler is dit bekend.
Bl. 155. Stomper, liever hals, domoor, (van Stümper.)
Bl. 160. Cyriacus; moet zijn, cyrillus.
Bl. 197. Het rijpe zaad. Wanneer is het zaad rijp? en wanneer kan men er door rijden? Dit woord getuigt van Hoogduitschen oorsprong. Het is, die Saet; het te veld staande koren.

{==205==} {>>pagina-aanduiding<<}

Bl. 204. Karel I, Hertog van Bourgondië; lees, Hertog karel van Bourbon.
Bl. 221. Eene verzameling der werken van lodewijk den XIV. Deze in Frankrijk veel te hoog opgevijzelde Despoot mogt uit roemzucht de Schrijvers begunstigen, hij zelf was althans nooit Schrijver, ten minste niet in dier voege, dat men van zijne werken kan spreken. - De Heer flevre, aldaar en op bl. 122 genoemd, is zekerlijk de bekende (nog levende) fiévée.
Bl. 241. Hertog van Valencia in het Milanesche. Wij meenen, dat cesar borgia Hertog van Valentinois in Frankrijk was.
Bl. 249. Dat de Guillotine zoo spoedig in een moordtuig herschapen werd, was zekerlijk de schuld niet van Dr. guillotin (niet guillotine), die haar uit menschlievende beginselen, om de misdadigers aan de handen van onbedrevene scherpregters te onttrekken, uitvond en voorstelde. Hij was daarom nog geen man, die zelf den dood verdiende; en wij twijfelen ook zeer, of dit zijn lot geweest zij, op de wijze, door den Schrijver gemeld.
Men ziet, dat deze kleine, meest geschiedkundige, feilen slechts aan overhaasting zijn toe te schrijven. Op de voorstelling en inkleeding der waarheden zelve hebben wij niets aan te merken. Wij zullen dit verslag met de volgende plaats uit het begin des XXXIIIsten Hoofdstuks: De vragen des twijfelaars, besluiten:
‘De mensch moet vragen. Dit is de kortste weg, om tot kennis te geraken, en wijsheid te scheppen (putten, van schöpfen) voor den dorstenden geest. De knaap ziet den jongeling, de jongeling den man, de man den grijsaard. Op iederen trap des menschelijken ouderdoms moet de kennis grooter, de ervaring rijper zijn. Dit blijkt van zelf; want de geest des menschen blijft steeds in eene eeuwigdurende werkdadigheid.
Kan men het den knaap ten kwade duiden, als hij den man en grijsaard datgene afvraagt, hetwelk hij uit zichzelven nog niet weten kan? De nieuwsgierigheid

{==206==} {>>pagina-aanduiding<<}
geeft zijnen woorden vleugels; langs den kortsten weg wil hij dezelve bevredigen. De oude moet alles weten; vraag hem naar de bron der wijsheid, wanneer u dorst, naar het brood des levens, wanneer u hongert.
Doch de knaap heeft ook zeer vele nuttelooze vragen. Hij is snapachtig. De vader glimlacht vaak over hem, en zoekt hem, met eene wijze verschooning, van dit nutteloos gesnap af te brengen, hetwelk de aaneenschakeling zijner gedachten verwarren zou.
Na tien jaren zal hij zichzelven de vragen kunnen beantwoorden. Thans helpt hem de oplossing niets. Hij kan den lichtkring nog niet overzien. Wanneer de hitte des zomers de vruchten te vroeg en te snel tot rijpheid doet komen, dan verliezen zij in smaak en schoonheid. Niets moet verhaast worden. De Voorzienigheid handelt naar wijze wetten.
Twijfelaar! zie dáár uw beeld. Ook u drijft eene angstige nieuwsgierigheid. Te vroeg, te vroeg vraagt gij. Wacht de rijpte van uwen geest af, - vraag dan, en u zal geantwoord worden.’




Alexander, Keizer aller Russen, in drie Zangen, door Adam Simons. In 's Gravenhage, bij J. Allart. 1815. In gr. 8vo. VIII, 105 Bl. f 3-:-:

Het onderwerp, door den Heer simons, wiens voortreffelijk dichtvermogen reeds uit andere proeven is gebleken, behandeld, is eene der schitterendste partijen uit de rijke tafereelen van onzen tijd. Alexander is en blijft toch altijd de hoofdpersoon in den grootschen strijd der Volken. Het tijdvak, waarin de bedrijven van den edelen Vorst gesteld worden, is zeer geschikt tot eene kunstmatige voorstelling, en levert een schoon geheel op. De Dichter begint zijn lofdicht met den aanvang des Russischen oorlogs, en eindigt hetzelve met den eersten troonsafstand van bonaparte. Het geheel is in drie Zangen verdeeld. De eerste is geheel toegewijd aan eene beschouwing van het schrikbewind des Dwingelands; in den tweeden wordt de krijg in Rusland bezongen; en de der-
{==207==} {>>pagina-aanduiding<<}
de Zang vermeldt de groote gebeurtenissen, van den opstand van Europa af tot aan den val van napoleon.
Wij hebben hier vele, waarlijk schoone détails aangetroffen, veel dat ons getroffen en geroerd heeft. De Dichter toont doordrongen te zijn van het belangrijke zijns onderwerps. Zijn haat tegen de schandelijkste dwingelandij zoo wel, als zijne hartelijke blijdschap en geestvervoering over Europa's bevrijding, blinkt overal uit. In het algemeen, zouden wij echter denken, dat er in dit Dichtstuk - wél te verstaan, naar evenredigheid van het geheel - te veel van napoleon voorkomt. Om niet te zeggen, dat al dat vloeken op den Dwingeland op den duur niet behaagt, en dat de waardigheid van het stuk zelve er wel eens door lijdt, ieder kunstkenner zal met ons van gevoelen zijn, dat de voorstelling van het schrikbewind in dit Gedicht, hetwelk bijzonder aan den lof van alexander gewijd is, eene te ruime plaats bekleedt. Deze omslagtige vermelding van napoleon's dwingelandij was hier onnoodig. Immers, alexander gordde zich niet aan om Europa te bevrijden, maar om zijn eigen Rijk te behouden. Hij zag zichzelven aangevallen, en voerde, aanvankelijk, eenen geheel verdedigenden oorlog. Enkele algemeene trekken zouden hier voldoende geweest zijn. Het stuk heeft te veel donkere partijen en schaduwen, welke te minder noodig waren, daar het licht, waarin alexander zich vertoont, inderdaad schitterend genoeg is.
In den eersten Zang wordt de Wereldmonarchij, als het groote doel van bonaparte, voorgesteld. Er wordt veel schoons gezegd over de nadeelen van zoodanige algemeene heerschappij; maar dezelve te beschouwen als een twist met God, die geenen Heer naast Hem op den troon zoude dulden, komt ons niet wijsgeerig voor. Wanneer men zich een volmaakt wezen, een' Engel uit den Hemel b.v., als Opperheer konde voorstellen, zou de wereld bij zijn bestuur niet kwalijk varen. Aan zoodanige algemeene heerschappij zijn toch ook vele voordeelen verknocht, (men denke slechts aan het ophouden van den Oorlog, enz.) en het denkbeeld eener algemeene Regering, op zichzelve, heest, in ons oog, niets verschrikkelijks. Hetgeen hier vloekwaardig was, en ons met schrik en afgrijzen moest vervullen, was de poging van eenen napoleon, om tot die Wereldmonarchij te geraken. In stede van een Engel des Hemels te zijn, was hij een Duivel

{==208==} {>>pagina-aanduiding<<}
in de gedaante eens mensschen, en de middelen, welke hij bezigde, waren hemeltergende gruwelen. Bonaparte was wel het ongeschiktste wezen tot eenen Wereldmonarch, dat men zich kan voorstellen. Het was zijne zaak, landen en volken te overweldigen; maar het overwonnene te behouden, de overwonnenen aan zich te verbinden door goedheid, door liefde, door weldaden, door vertrouwen, daartoe wordt een nart vereischt, en bonaparte bezat geen hart. Maar, zoo hij eens op het tijdstip, dat zijne magt het hoogste toppunt bereikt had, gestorven, en in het bewind opgevolgd ware door eenen man van eer en deugd, van gevoel en zedelijke grootheid, die den wil had gehad, om alle, aan zijnen schepter onderworpene, volken gelukkig te maken, wie weet, wat er dan van de Wereldmonarchij zoude gevorden zijn? - Men treft in dezen Zang ook zeer schoone afereelen aan. De nadeelen eener Wereldmonarchij, welke wij gaarne erkennen, zijn treffend in het licht gesteld; schoon het aangevoerde op alle uitgebreide heerschappijen, en bijzonder op die van den Held dezer Zangen, toepasselijk is, en dus te veel bewijst. Als middelen, door bonaparte gebezigd, om de geheele wereld onder het juk te krommen, vorden vermeld: 1. de opschrijving tot den Legerdienst. De jammeren der Conscriptie worden in eenige regels met kracht voorgesteld. De vergelijking, nogtans, van eene radelooze moeder, die haren zoon - met eene leeuwin, die hare welpen - moet missen, voldeed ons niet. De vrouw is uit haren aard magteloos, en de Dwingeland had het ook reeds zoo verre gebragt, dat er geen zweem van zoodanigen leeuwenmoed meer gevonden werd. (Men vergelijke hiermede den Minotaurus van bilderdijk.) Het grommen van de leeuwin op het oogenblik, dat zij hare prooi verscheurt, komt ons zeer zwak voor; - 2. het Tolregt;
- 3. de algemeene Waakzaamheid, (zoogenaamde Hooge Politie, het gruwelijkst ondier, dat ons de tijden van nero en domitianus te binnen brengt;) en 4. de beperking van de Drukpers. Fraai zijn de regels:

Neen! 't was niet meer vergund, de aloudheid op te sporen! 
Van 't regt der volkeren, en der Natuur te hooren, 
Te zingen van den tijd, toen Holland's vrije vlag 
Van duizend stengen woei en alle zeën zag; 

{==209==} {>>pagina-aanduiding<<}

Te spreken de eigen taal, geleerd van achtbre vad'ren, 
Der helden eertropeên, hun heilig graf te nad'ren, 
En dáár, met Helmers lied, te knielen op den grond, 
Waar Nassau's ed'le moed Toledo's magt weêrstond! 

Keurig, zeer wel uitgewerkt en volgehouden is het beeld van de beek op bladz. 8; doch het is te bejammeren, dat de overbrenging van dit beeld op den staat, aan het wereldrijk verbonden, hierbij zoo zeer afvalt. Het grootste gedeelte hiervan is gewoon proza. Wij hebben reeds aangemerkt, dat het herhaalde vloeken op den Dwingeland de waardigheid van een Lofdicht wel eens kan doen lijden. Wij vinden deze aanmerking hier bevestigd. Op bladz. 15 lezen wij:

Och! had men, toen zijn beeld van koper werd gegoten, 
Den wreeden Korsicaan in de eigen kroes gestoten! 

Hoe laag daalt hier de Dichter niet! en welk een denkbeeld is het nog, bonaparte in eenen kroes te stooten! Dit strijdt, naar onze meening, tegen den goeden smaak, gelijk mede de uitdruking, bl. 21.

Zie, hoe de menschheid(?) dwaalde, als zij zijn beeld aanbad, Zij voerde hem ten troon, en hij verdiende 't rad! 

Wij konden niet nalaten, hierbij uit te roepen:

Dat gaat niet, Dichter! neen, dat is wat al te plat. 

Eerst in den tweeden Zang komt de Dichter tot zijn eigenlijk onderwerp. De toestand van Europa wordt krachtig voorgesteld. De beschrijving van het groote leger is wel voor het stuk voldoende; doch dezelve gaf tot meer uitgebreide détails en schilderingen de schoonste aanleiding. Fraai, vooral, zijn, in ons oog, de volgende regels:

De dwingeland rukte aan; - hij zag zijne onderzaten, 
Van de Apennijnen af, tot de eeuwige Karpaten; 
De Niemen scheen verbaasd, bij zijn' ontelb'ren stoet, 
En zwol van weedom op en ging met hooger vloed. 
Zoo zag de Araxes 't heir, dat Xerxes oog beschreide, 
Dat hij naar 't dal des doods, Thermopylé, geleidde, 

{==210==} {>>pagina-aanduiding<<}

En de eigen traan, die hem zoo schoon in de oogen blonk, 
Wiesch nog zijn bloedschuld af, toen Sparta's Veldheer zonk! 
Maar de ijz'ren Korsicaan dacht slechts aan zegepralen, 
Geen traan vloeide uit zijn oog, - dat oog schoot bliksemstralen, 
Geen tijger huilt, in 't woud, als hij zijn hol verlaat, 
En in 't besprongen rif, zijn tand en klaauwen slaat! - 

De beide laatste regels verstaan wij niet regt; ten zij het huilen van den tijger ook de beteekenis hebbe van schreijen of ontroerd zijn. Keurig is de beschrijving der ware grootheid, op alexander toegepast. Zijne godsdienstige voorbereiding en toerusting tot den krijg doen eene uitnemende werking. Met stoute kleuren schildert de Dichter den slag aan den Dnieper, bij Smolensko en Moshaïsk. De beschouwing van Moskow is zeer fraai. De vergelijking, evenwel, van het gewoel der menschen bij een' hoop nijvere mieren is alweder veel te laag, en ver beneden het onderwerp. Akelig en onheilspellend wordt de intogt van napoleon te Moskov bezongen. De nacht valt in.

De nachtuil krast van ver, 't gehuil van droeve honden 
Voorspelt een nad'rend leed en klaagt, in bange stonden. 

Wij kunnen ons niet wederhouden, enkele trekken uit de ontzagverwekkende schilderij van den brand over te nemen:

De stem der Almagt spreekt, zij dondert in d'orkaan, 
En blaast het vuur der wrake, in Moskow's straten aan. 
Dáár stijgt de vlam omhoog en klimt tot op de daken, 
Als of zij ongebluscht zou tot den hemel raken! 
De kreet: 't is brand, 't is brand! ontstelt de stad alom, 
En 't akelig gelui der noodklok van den dom 
Verdooft het naar gekerm van menschen en van dieren, 
Die vlugten, zonder doel, en door elkander gieren. 
Hun kleed'ren zijn verzengd, door 't alverslindend vuur, 
Zij stikken in den damp, bij vriend en nagebuur; (?) 
Men ziet 'er half verschroeid, die nog de handen wringen, 
Die worst'len met den dood, en in de Jousa springen! 
De vlam weidt alles af, en blakert door haar' gloed, 
De vonken vliegen verre en sissen in den vloed, 
De torens staan in brand, men ziet het koper gloeijen, 
En van de daken 't lood, gelijk de lava vloeijen! 

{==211==} {>>pagina-aanduiding<<}

Zie! 't vuur verlicht den nacht met akelige pracht, 
En rookend puin verkeert den dag in donk'ren nacht. enz. 

Nu volgt de aftogt van napoleon. Na den grooten man in zijnen benarden toestand een hartig woordje te hebben toegeduwd, worden platow en zijne Kozakken vermeld. Het beeld van de Wolga doet hier eene heerlijke werking. De beschrijving van de Kozakken, statig aangeheven, breekt te plotseling af. De namelooze ellende en ongehoorde plagen, welke het Fransche leger op dezen verschrikkelijken aftogt ondervond, worden hier slechts kortelijk genoemd. Hier voegden ook geene dichterlijke sieraden. Het tafereel wordt dus besloten:

Dáár sluipt de bloodaard heen, die al dat bloed vergoot! 
Hoe, is 'er dan geen dolk, die 't monster nederstoot? 
Hij vlugt, daar gansch Euroop' voor hem was opgetreden(?) 
Vlugt over dapp'ren heen, die voor zijn heerschzucht streden! 
Hij vlugt, die held der eeuw! nu hem 't geluk verlaat, 
Vernederd en vermomd, in vrouwelijk gewaad! - 
Zoo vlugtte hij nog niet, toen, bij de Egyptenaren, 
Hij laag zijn heir verliet, voor Sidney's legerscharen; 
Of, als hij, vriend in schijn, den Vader en den Zoon 
Verwijderde en bedroog en roofde Spanje's kroon! - 
Neen, Wilna ziet zijn angst, Germanje ziet hem zwerven, 
De booswicht heeft geen' moed, den heldendood te sterven! 
De majesteit verdwijnt, van 't wereldrond bespot, 
En 't menschdom knielt niet meer voor d'ingebeelden God! - 

Het verwondert ons eenigzins, hier geen woord te vinden omtrent het onbegrijpelijk dralen van napoleon, en zijn nutteloos verblijf te Moskow, na de verwoesting. Men gelooft algemeen, dat hij door gewaande vredesonderhandelingen opgehouden, en dus door alexander zoude misleid zijn. Dit zoude evenwel weinig strooken met des Dichters uitspraak:

Vergeefs reikt ge uwe hand aan Alexander toe, 
Hij kent de list der hel en is uw huich'len moê! 
Getrouw aan pligt en deugd, aan waarheid en aan regel, (?) 
Veracht hij loos bedrog, zijn woor kiemt, als zijn zegel. 


{==212==} {>>pagina-aanduiding<<}

Met eene korte lofspraak op alexander wordt deze Zang besloten.
Tot dusverre lazen wij meer een vloekdicht op bonaparte, dan een lofdicht op alexander. De derde Zang is meer bijzonder aan den Russischen Monarch toegewijd. De aanhef is niet fraai. Dat de geest der waarheid (in dezen zin) wordt voorgesteld als regter van deugd en ondeugd, en gezegd wordt rijker te zijn dan de zon, komt ons vreemd voor. Het verhoogd van zin schijnt er om het rijm ingelascht; en wanneer de Dichter zegt, dat alexander, gelijk een storm, gevolgd van hooge baren, den stroom der volken in legerscharen vereenigde, geeft hij ons, naar ons oordeel, eene onnaauwkeurige en verwarde beeldspraak. Met stoute en schoone verwen wordt het karakter van alexander geschilderd. Wij houden dit gedeelte voor eene der beste partijen van het gansche Dichtstuk. De zedigheid, die uitmuntende eigenschap van den edelen Vorst, komt hier zeer beminnelijk uit, en de Dichter heeft van deze zeldzame deugd zijns Helds, te dezer plaatse, uitnemend partij weten te trekken. Het gedenkteeken, dat bonaparte op den berg Cenis wilde doen oprigten, wordt hier, op eene gelukkige wijze, bijgebragt. Alexander buigt zich voor het altaar; der Almagt wedergevende, wat zij hem geschonken had, en zich gelukkig gevoelende van haar werktuig in het ondoorgrondelijke plan te mogen zijn. Zijn' strijd bekroond en zijn Rijk behouden zijnde, had hij niets meer te verrigten. Europa, zich lafhartiglijk onder het juk van de Gaulen krommende, mogt nu, beter lot onwaardig, zijne schuld boeten. Maar de grootmoedige Vorst, met het leed van het menschdom bewogen, wilde, niet uit staatkunde, maar uit mededoogen, ook Europa's kluisters verbreken. Zeer gepast is hier de uitweiding over gustaaf adolf. Duitschland, zijne hulp vorderende, vreesde tevens zijne
magt. Maar alexander redde een werelddeel, zonder geweldenaar te worden. De schildering van den opstand van Europa is, naar ons gevoelen, voortreffelijk. Ook de volgende spraakwending tot den man des bloeds is krachtig. De Engel des Verderfs boort zijne gelederen door, en rukt zijne tropeën om:

Neen! 't nakroost moet geen zuil ter uwer eere aanschouwen, 
Geen kunstenaar uw' naam in duurzaam marmer houwen, 

{==213==} {>>pagina-aanduiding<<}

Al lang genoag gevleid en trotschen waan gestreeld, 
Canova groeve, in steen, Procrustes evenbeeld, 
En plaatse u neêrgeveld, aan Alexander's voeten, 
Zoo als gij voor hem zwicht en uwe schuld moet boeten! 

Na de vermelding van den slag bij Töplitz, komen ons deze regelen zeer schoon voor:

Zie 't bloed, in 't dal des doods, het stroomt in wijde plassen, 
Hoor! hoe de regen ruischt, om 't aardrijk af te wasschen! 
De hemel zelf voldaan, weert zoo de landpest af, 
Hij voert de lijken heen en weigert hun een graf! 

Na het gedrag des Konings van Saksen gegispt, en de toenmalige ongelukkige gesteldheid van Dresden,

De stad, waaraan Natuur haar' tooi en rijkdom gaf, 

kort, doch keurig, te hebben geschetst, komt de Dichter al dadelijk tot den slag bij Leipzig. Wij vorderen juist niet, dat de gebeurtenissen, in een dichtstuk, regelmatig worden gevolgd. Integendeel, dit zoude eene gedwongene stijfheid geven aan het werk der kunst, dat geene historie is. In een Lofdicht vooral moet men de gebeurde zaken zoodanig schikken, dat zij den Held in het voordeeligst licht plaatsen; en aan die schikking herkent men, dikwerf al spoedig, de hand van den Meester. Doch het plan van den Heer simons is eenmaal gemaakt, en, volgens dat plan, komt ons de sprong wat groot voor. Hoe veel is er niet gebeurd, dat hier niet vermeld is! Men denke slechts aan de slagen bij Lutzen en Bautzen, waarin, wel is waar, de Franschen het veld behielden, doch welke overwinningen, gemakkelijk, tot lof van alexander hadden kunnen worden aangewend; en aan de bloedige gevechten, in den omtrek van Berlijn voorgevallen, waarover de Pruisen, met name de Berlijners, en inzonderheid de Berlijnsche vrouwen, ook hier wel eenigen lof verdiend hadden. Bovenal verwondert het ons, dat de Dichter niet gewaagt van den slag bij Dresden, die hem eene schoone gelegenheid zoude hebben geboden, om over moreau, en vervolgens over het edelmoedig gedrag van alexander, te zijnen opzlgte en ten aanzien van zijne weduwe,

{==214==} {>>pagina-aanduiding<<}
uit te weiden. Dergelijke trekken had de Dichter, naar ons inzien, niet moeten verwaarloozen; naardien het juist deze zijn, welke alexander van de schoonste, hem meest kenmerkende, zijde vertoonen. De slag van Leipzig wordt niet beschreven. De Dichter doet wél van zich er niet aan te wagen. Hij vergenoegt zich met alleen van den persoonlijken heldenmoed des Russischen Keizers, hier betoond, te gewagen. Verheven en roerend is de beschrijving der zamenkomst van de drie Monarchen, met den Vorst van schwartzenberg, op eenen heuvel, om het slagveld te overzien.

Maar, wat ons oog nooit zag en nooit weêr zal aanschouwen, 
Zie, Alexander knielt, met handen zaamgevouwen! 
Monarchen volgen hem, wier hart van vreugde schreit, 
Zij knielen hier in 't stof, voor de Oppermajesteit! 
Ja! zie hen, op den troon, en noem hen Goôn der aarde, 
Geen schitterende stoet gaf ooit aan hun die waarde! 
De traan, die hen besproeit en aller eerbied wekt, 
Praalt schooner, dan de star, die hunne borst bedekt! - 
Hier, in den tempel Gods, omringd van legerscharen, 
Hier priesters, hem gewijd, en dankbare offeraren, 
Zijn ze in zijn' dienst getrouw; de wierook stijgt omhoog, 
En klimt met vlammen vuurs tot aan den wolkenboog! enz. 

De verheffing van alexander is hier zeer wel aangebragt; schoon ons de bezem van den Engel des Verderss niet behaagde, en het denkbeeld, dat Europa alexander geene eerzuil, zijner waardig, kan oprigten, al ware het ook een standbeeld van louter goud, ons wat klein voorkomt. Wie kan hier aan goud denken? Even gepast is verder de uitweiding over de verlossing van Nederland. Keurig zijn de volgende regels:

ô Heugelijke dag! toen wij, aan Amstel's boorden, 
De stemme des gejuichs, den naam van Willem hoorden! 
Toen 't vorst'lijk 's Gravenhage in hem den redder zag, 
De blijde torenspits ontrolde Hollands vlag, 
En Albion, op nieuw met Nederland verbonden, 
Die maar, op d'oceaan, vermeldde uit duizend monden! - 
Is 't waar? dat toen de zon, wanneer ze in 't westen zonk, 
Met heerelijker gloed, op Nassau's praalgraf blonk; 

{==215==} {>>pagina-aanduiding<<}

De Trompen, nog herkend, rondom 't gesleente zweefden, 
En 't marmer zich bewoog, als of de beelden leefden! 

De vraag: is 't waar? doet hier juist geene gelukkige werking; beter zoude hier een: men zegt, of dergelijke uitdrukking, gevoegd hebben. De hooge vreugd van Nederland en de deelneming van alexander in ons lot worden bezongen; doch wij vonden ons in onze verrukking eenigzins gestoord door eenen uitroep, welke ons triviaal, althans zeer prozaïsch, voorkomt:

Dat speet den Korsicaan!.... 

Hoe zwak! en hoe weinig! Neen - het speet hem niet; maar, zoo als de Dichter er onmiddellijk op volgen laat,

zijn fonk'lende oogen brandden, 
De woede greep hem aan, en deed hem knarsentanden! 
Hij kende zijn gevaar, toen hij een rijkstrezoor, 
Gewonnen in één' dag, in éénen nacht verloor! 
Toen hij die goudmijn miste, aan hem, in vroeger dagen, 
Door ontrouw en verraad, van slaven opgedragen. 

Na eene uitweiding over het rampspoedig lot van Woerden, (welke hier wel had kunnen gemist worden) zijn wij (alweder met een' sprong) voor de poorten van Parijs. De laatste stuiptrekkende woelingen des Dwingelands (welke toch zoo verschrikkelijk waren, en zoo ligt gevaarlijk hadden kunnen worden) worden slechts even aangestipt. De Dichter spoort hier de verbondene Volken aan tot wraak, ten einde de edelmoedigheid van alexander te schooner te doen uitkomen. Dit is zeer kunstmatig; doch het doet ons leed, dat die aansporing niet gelukkiger is uitgevallen. Het: wascht af den hoon en schand! is hier reeds te zwak: maar, na alreede gezegd te hebben: verwoest al wat gij vindt! geen steen blijve op zijn' plaats! wordt, naar ons gevoel, de indruk van het geheel weggenomen door den onbeduidenden uitroep: sticht brand! sticht brand! Dit is te meer jammer, daar de daarop volgende vier regels, welke anders zeer schoon zijn, nu niet genoegzaam werken:

{==216==} {>>pagina-aanduiding<<}


Neen! Alexander wil alleen den dwing'land treffen, 
Maar nooit, op bloed en puin, zijn' glorietroon verheffen! 
De Godheid neemt geen wraak, zij zegent en behoedt, 
En schenkt vergiffenis, wanneer zij straffen moet! 

Dit is alles, wat wij van alexander's gedrag, te Parijs en omtrent de Franschen gehouden, vinden opgeteekend! De Dichter gaat dadelijk weder tot de beschouwing van de Franschen over. Hij bezingt, in zeer goede verzen, den val van napoleon, en besluit met eene zeer korte hulde aan alexander, waarbij de verdiensten van den Held, als bij zamentrekking, blootelijk worden opgeteld. Inderdaad, dit is zeer schraal uitgevallen. De intogt van alexander te Parijs, en zijne zoo schitterende grootmoedigheid, aldaar aan den dag gelegd, zouden alleen de stoffe voor een Lofdicht kunnen opleveren. Wij zouden daarvoor den geleelen eersten Zang, en alwat tot het zwarte zonden-register van napoleon behoort, gaarne gegeven hebben. Zedigheid en grootmoedigheid - zie daar de blinkende hoofdtrekken in het schoone karakter van den Keizer aller Russen! Deze trekken komen dan eerst uit, wanneer hij, aan het eindperk zijner loopbane gevorderd, in stede van als overwinnaar de wet voor te schrijven, als mensch in het leed van zijnen evenmensch deelt, en, als een zigtbare Engel, den vrede aan de wereld geeft. Of heeft men niet den Keizer van Rusland van te groote edelmoedigheid beschuldigd? en heeft men daaraan niet den korten duur des vredes en de terugkomst van den gebannen' Overweldiger toegeschreven? Dit zij zoo! maar dit moest hem juist, als mensch en als vriend van het menschdom, te schooner, te edeler doen uitkomen; en het doet ons leed, dat de Heer simons, die zich anders voor zijne taak zoo wél berekend toont, en zich de eer geeft van de Lofdichter van alexander te zijn, dit heeft voorbijgezien. Van der palm heeft er, in zijn' Vrede van Europa, beter partij van getrokken.
De Brief, die alhier de plaats eener Voorrede bekleedt, aan den Heer s. dassevael gerigt, is zeer lezenswaardig.







{==217==} {>>pagina-aanduiding<<}

Verhaal van het voorgevallene in en bij Hanau, en van de bloedige Gevechten in en bij die Stad geleverd, in Oct. en Nov. 1813; door H. Potter, Predikant bij de Nederlandsche Kerk aldaar. Te Amsterdam, bij C.L. Schleijer. 1814. In gr. 8vo. X, 139 Bl. f 1-10-:

Dit stuk is wat lang blijven liggen. De menigte van gelegenheidsvoortbrengsels is telkens zoo groot geweest, dat dergelijk iets niemand verwonderen kan. Er is te minder aan gelegen, door de natuur van dit boekje. Het is niet zoo zeer om krijgskundige bijzonderheden, als om het algemeene menschelijke lot in geprangde, genomene en deels geplunderde steden, door een bekend Schrijver naar het leven geteekend, en met zijne eigene gewaarwordingen en bepeinzingen, als het ware, gestoffeerd, dat dit geschrift eenige merkwaardigheid bezit. Men weet, dat Hanau genomen en hernomen werd, bij den beruchten aftogt van napoleon, na den flag bij Leipzig; en men kent tevens de schrijfwijze van potter, die zich, als Predikant bij de Nederlandsche Gemeente in die stad, op de plaats zelve bevond. Hij beschrijst het begin, midden en einde der gebeurtenis, uit zijn bijzonder standpunt; hij levert ons daaronder het tafereel eener wandeling naar eene naburige plaats, werwaarts hij meende bij tijds de wijk te nemen, zijne kortstondige vlugt naar een ander oord, en nog eene wandeling door en om de stad, toen het gevaar geweken was. Immers, het is inzonderheid als wandelaar en reiziger, dat men potter heeft leeren kennen.
Zijne schrijfwijze heeft iets aanlokkends, uit hoofde van het bijzondere, persoonlijke en tevens eenvoudige, dat in dezelve doorstraalt. Wij worden daardoor opgeleid, om, als het ware, met hem te wandelen en te gevoelen. Men heeft echter wel eens geklaagd, dat het ook niet veel meer dan potter was, wat men op tamelijk onbelangrijke wandelingen leerde kennen. In het stuk voorhanden mangelt het, natuurlijk, niet aan stof. Desniettemin treffen wij hier verscheidene bespiegelingen aan, die voor ons juist niet zeer gewigtig, of altijd natuurlijk zijn. 's Mans geschrijs heeft, zouden wij zeggen, wat te veel van het keuvelende. Ook de stijl is daardoor wel eens incorrect, leverende somtijds perioden, die niet

{==218==} {>>pagina-aanduiding<<}
flechts ware omwegen zijn, maar zelfs blind loopen. In allen geval heeft zoodanige, gemeenzame en als onachtzame, stijl eene juiste afbakening door de punctuatie noodig; en deze baken schijnen ongelukkig, op onderscheidene plaatsen, waarschijnlijk door den Corrector, verzet te zijn.
Wij hadden eenige vouwtjes bij plaatsen gelegd, die het gegispte kunnen staven. Doch, het zij genoeg, aangestipt te hebben. Wie het niet ziet, dien hindert het niet; en de scherpzigtiger Lezer zal het, om het goede, zoo wel in stoffe als vorm, gaarne verschoonen. Wij durven het boekje aan hen, die het, als wij, over het hoofd gezien hebben, nog wel aanbevelen; de vrienden, echter, van 's mans trant hebben het zeker reeds lang genoten. - Ziehier, ten slotte, eene kleine bijdrage tot de karakterkunde der Franschen, ten staal aangevoerd!
‘De menschlievende Bewoners dezer Stad, lieten het, aan het toereiken van alle mogelijke verkwikking, niet ontbreken; doch allen te helpen, zoo als het gevoelig hart dit wenschte, was niet mogelijk. Opmerkelijk was hier bij, dat Franschen zelven, die hier het garnizoen der Stad uitmaakten, en andere, die in aanzienlijke betrekkingen stonden, zich in het minste niet om den nood hunner zoo diep in ellende verzonkene landgenooten schenen te bekommeren; geene tekens van medelijden hoegenaamd toonden dezelve; met eenen ondragelijken trots, gingen zij deze slagtoffers voorbij, even als of zij, in goud uitgedoscht en met eereteekenen behangen, nog alles volop genietende, de lieden waren, die geene zeeën te hoog konden gaan; zelfs werden, behalve het verder transporteren, hoe zonderbaar, niet eens bevelen ter redding gegeven, waartoe het toen echter nog niet aan de noodige magt ontbrak. Al wat ten dezen opzigte gedaan en ter verkwikking toegereikt werd, deden Hanau's Inwoners geheel vrijwillig.’
De beeldtenis van den Beijerschen Generaal, Graaf von wrede, siert de titelplaat.
Wij hadden, immers, niet noodig te zeggen, dat potter vooral het plaatsbeschrijvende niet vergeten heeft; hetgeen, echter, ten opzigte van Hanau, juist voor den Nederlander, nog al bijzonder wetenswaardig is.






{==219==} {>>pagina-aanduiding<<}

November MDCCCXIII. Lierzang, door J. Scharp. In 's Gravenhage, bij J. Allart. 1815. In gr. 8vo. 37 Bl. f 1-5-:

Schoon er over de zegenrijke verlossing van ons Vaderland in 1813 reeds zeer veel, en daaronder eenige stukken van hooge waarde, in het licht zijn verschenen, en de Heer scharp met dit gelegenheidsvers wat heel laat komt, is het toch, naar ons inzien, der uitgave dubbel waardig. Het prijst zich aan door dichterlijke schoonheden zoo wel, als door het gevoel en den zuiveren patriottischen gees van den Maker. Ook hier is de leus overal: afkeer tegen den Overweldiger en zijne dwingelandije, vergeting van het gebeurde, verzoening tusschen alle partijen, eensgezindheid omtrent de zaak van het Vaderland, en liefde voor den Vorst en het Huis van Oranje! Daar het doel des Dichters zoo edel is, en het Dichtstuk zelve, over het geheel, zoo veel voortreffelijks bezit, willen wij op eenige stootende uitdrukkingen, niet poëtische regelen en andere feilen niet bijzonder hechten, maar ons thans bepalen tot deze algemeene loffelijke vermelding, en de overneming, met eenige kleine aanmerkingen, van een paar coupletten, waaruit men des Schrijvers dichttrant en wijze van denken zal kunnen opmaken:

Hier (op Corsica) zocht nu de Heerschzucht, die stout en vermetel, 
Den afgrond ontworstelde, een plaats voor haar' zetel 
En dien van haar zusters, Verwoesting en Dood, 
Zij zocht die, en vond die; zij zag Bonapatte, 
En vestte haar' troon in het zwellende harte, 
Nog zwarter dan de afgrond, waaruit zij ontvlood: 
Toen rees er een damp op, die 't hoofd hem vervulde 
Met droomen, waarin heel het menschdom hem scheen 
Geknield aan zijn voeten, met siddring en hulde, 
Als waar' hij hun Koning en God maar alleen. 

En vervolgens:

Helpt allen! door eendragt! geen oog zij ontstoken, 
Geen ziel meer met wrevel, geen wrok zij gewroken, 

{==220==} {>>pagina-aanduiding<<}

De leus zij ‘verzoening,’ en de eendragt maak' magt! 
Veracht hem alleen, die slaafs zich verneêrde, (a) 
Gekromd en op kniën den Dwingland vereerde, 
En, als hij er bij was, den wierook hem bragt, 
Maar, was hij vertrokken, (b) het eerst op hem smeelde, 
Voor wien hij zoo even zich, kruipende, boog, 
De rol van aanbidder, als huichelaar, speelde, 
En beide het Land en zijn' Meester bedroog. 
Veracht hen, die de (c) Hollandsche rondheid verbande, 
En, stellende, uit hoogmoed, zijne eer in zijn schande 
De ketens verzwaarde van 't zielenverdriet; (d) 
Nog meer hem, die woorden en hoorbare zuchten, 
Die 't zwoegende hart, onvoorzigtig ontvlugtten, 
Aan de Inquisiteuren der Vrijheid verried: 
Veracht hen, maar, zoo nog in 't hart van die snooden 
Een enkele bloeddrop der vaderen zweeft, (e) 
Dan heeft hunne wroeging uw haat niet van nooden; (f) 
Vergeeft hun, gelijk hun Oranje vergeeft. 


De Herkaauwer. Iste Deel, No. 6. IIde Deel, No. 1 en 2. Te Amsterdam, bij J. van der Hey. 1815-16. In gr. 8vo. Te zamen 209 Bl. f 3-6-:

Wij weten niet, of wij wel verstandig gehandeld hebben met dit werk op te nemen onder onze gewone stof. Om iets wél te beoordeelen, moet men het geheel zien, en dat gaat niet met een stuk, dat, even als wijzelven, op eindeloosheid en onsterfelijkheid aanspraak maakt - althans leeft en groeit, zoo lang het kan. Het is waar, deze eenheid in infinitum deelt zich in eene blijkbare veelheid; ieder bandje levert eenige nieuwe lappen tot de groote bedeldeken, om met de hee-
{==221==} {>>pagina-aanduiding<<}
ren, in een nog deftiger onderwerp, te spreken. Doch dit maakt de zaak des te erger. Juist hierdoor krijgen wij nooit gedaan werk niet alleen, maar weten ook bijna niet, hoe de zaak aan te vatten. Ieder stukje beoordeelen, ware zoo veel als het herkaauwde nog eens op de kiezen te nemen; en dit moet noodzakelijk walging veroorzaken. De harde brokken er uit zoeken, om die nog eens na te breeuwen - vergeef, lezer, dat wij te veel liefde voor onze tanden hebben; er heeft er al zoo menigeen kiespijn opgedaan aan den politiekschotel. Het éénige dus, dat ons, nadat wij eenmaal de soort, de lading en den koers van dit gedachten-voertuig hebben opgegeven, overblijft, schijnt wel hierop neêr te komen, dat wij ons als met den peilstok wapenen, en zoo wel den stuurman als de passagiers ons: acht voet! achthalf! even getrouwelijk toeroepen, als dit op de schepen, bij het overzeilen van banken en platen, pleegt te geschieden. Als wij dus geheel niet roepen, dan is dit een bewijs, dat er volstrekt geen gevaar is. In het tegengestelde geval weet men, voor zoo ver men ons vertrouwt, volkomen, hoe het staat; en de stuurman mag: ree! roepen, of de passagier (want dit is hier gelukkig te doen) het schip verlaten; waarbij, echter, dit zonderlinge plaats heeft, dat alle vrachtjes - bezwaren, en het vaartuig te eer vastzit op de plaat: gebrek aan debiet, als het gezelschap kleiner wordt.
Wij hebben voorheen ons gevoelen geuit, dat het inderdaad diep genoeg ging, vooral om, bovendien, zoo vele wendingen en krullen te maken, als de vrolijke en geestige schipper zich dikwijls veroorlooft. Toevallig en tevens natuurlijk het eerst lezende, welk bedankje ons in No. 1 des IIden deels wierd toegepast, en daar ziende, hoe men zich van de klagte over het donkere met een Jan van Leiden afmaakt, verwachtten wij te dezen aanzien niet veel goeds. Doch daarna bragten zij ons den zoon in het Evangelie voor den geest, die meer volbragt dan hij beloofde; en dit doet ons hopen, dat zij misschien ook elders wel een weinig naar goeden raad zullen luisteren, en zetten b.v. den koers niet al te hoog oostelijk, hoe weinig wij ook met hun antwoord omtrent het nieuwerwetsche, vooral in het godsdienstige, kunnen te vreden zijn. Is het geestige lieden eigen om niet gaarne schuld te bekennen, en vooral ontzaggelijk moeijelijk om niet geestig te zijn, dan is het waarlijk al veel, wanneer wij mo-
{==222==} {>>pagina-aanduiding<<}
gen erkennen, dat wij, met ons dagelijksche verstand, hen thans zoo tamelijk, en vrij beter dan wel voorheen, hebben kunnen vatten en volgen; en dat wij bijna eeniglijk, bij onszelven, klaagden, dat de schoone slaapster in dit stukje niet uitsliep, om ons meteen uit den dut te helpen omtrent een en ander.
Wat zullen wij al veel meer zeggen? Stof en vorm blijven, over het geheel, hetzelfde. Het goede, dat wij er voorheen van gezegd hebben, blijven we zeggen. Elk dus, die gaarne wil kunnen vragen: Wachter, wat is er van den nacht? kan hier, op eene aangename wijze, te regt. Er wordt op de teekenen des tijds behoorlijk acht gegeven; en dezelven worden zóó verklaard en gewijzigd, als het meeste goed doet hopen. Inzonderheid verliest men daarbij het Zuiden des lands niet uit het oog; en inzonderheid daarom wenschen wij naar duidelijkheid, opdat de roepstemme dáár verstaan worde. Met het neologische is dit zoo zeer het geval niet - althans, men plagt daar als Philosophe vrij wat beter gezien te zijn, dan als Protestant.
Om over den inhoud te beter te doen oordeelen, schrijven wij de titels hier af:
I. No. 6. I. Onder- en bovenliggende partijen. II. Een paar woorden aan den verdediger der onverdraagzaamheid, in het 15 No. van den Belgischen Spectator. III. Antwoord aan den Verduwer. IV. De Grondwet voor het Koningrijk der Nederlanden. V. Narede achter het eerste deel van den Herkaauwer.
II. No. 1. I. Opdragt aan...... II. Geleordheid, Volksbeschaving, Verlichting. III. Verschil der Standen in de Maatschappij. IV. Murat. V. Aan de Boekbeoordeelaars in ons Vaderland, voor zoo verre zij zich onze zaak aangetrokken hebben, onze hartgrondige dank en heilbede!
No. 2. I. Politieke Misdaden en Amnestiën. II. De Geheimraad schmalz. III. Fragment uit eene Reize van Kreti naar Pleti. IV. De verjaging der Jezuiten uit Petersburg. V. De schoone Slaapster in het bosch, (naar Moeder de Gans, vrij gevolgd.) VI. Een woord voor voetgangers.






{==223==} {>>pagina-aanduiding<<}

Waarschuwend Verslag, reeds gedaan in de maand October 1814 aan den Engelschen Staats-Secretaris Lord Bathurst, en vervolgens in November deszelven jaars aan den Franschen Ambassadeur, den Graaf De la Châtre, wegens het beraamd ontwerp van Buonaparte, ter ontsnapping van het Eiland Elba en wederoverweldiging van den Franschen Troon. Door William Playfair, Ontdekker van Buonaparte's ontwerp. Uit het Engelsch vertaald. Te Amsterdam, bij A. Vink en N. Budde. In gr. 8vo. 40 Bl. f :-11-:

Wij kunnen als boekbeoordeelaars geenen grooten lof geven aan de vertaling van dit stuk, daar wij op meer dan ééne plaats den zin niet konden vatten. Wat den inhoud betreft: de daadzaak maakte reeds vroeger gerucht, en wij willen de waarheid van dezelve niet betwijfelen; intusschen hadden wij, naar den titel, meer verwacht: het belangrijk berigt, hetgeen bij den gemelden Secretaris van Staat en Ambassadeur weinig aandacht trok, bestond in zeker verhaal van zekeren Italiaan, caraman genoemd, in eene gaarkeuken te Londen, daar deze, naar het schijnt, tegen hem geheel onbekenden uit de school klapte, en niet alleen buonaparte's plan en het gesmede ontwerp, maar zelfs het cijfer, waarin de geheime correspondentie gehouden werd, heeft medegedeeld; ofschoon gezegde Italiaan, die het copiëren van de belangrijke papieren vergunde, naar het schijnt, buonaparte zeer was toegedaan. In hoever nu gezegde Staatsmannen meer geloof hadden behooren te hechten aan iets, hetgeen zoo geheel het voorkomen had van eenen vrij onnoozelen vond om zich te doen gelden, en eene intrigue om geld te erlangen; in hoever zij misschien in stilte, en buiten den ontdekker, voorzigtig hebben nagespoord; met één woord, wat zij gedaan of niet gedaan hebben, en hadden behooren te doen of niet te doen, ligt hier buiten den kring van onze beoordeeling. Zekerlijk heeft de uitkomst de hoogste waarschijnlijkheid, zoo geene zekerheid, gegeven aan het zoo zonderling uitgelekt, geheel onwaarschijnlijk berigt, in eene gaarkeuken door eenen vreemden aan hem geheel vreemden gegeven. Ten aanzien van buonaparte's

{==224==} {>>pagina-aanduiding<<}
ontsnapping van Elba heeft zich wel veel reeds opgehelderd, maar veel ligt ook nog in het donker. Misschien dat eerst na onzen leeftijd de waarheid volkomen helder wordt. Het cijfer, waarvan ‘La France et ma famille’ de sleutel was, wordt hier opgegeven, en eene proclamatie in dat cijfer aan het Fransche leger, met de ontcijfering en eene vertaling van dezelve. Die lust heeft, kan zich met dat ontcijferen vermaken en oefenen. Ons gelukte het niet, en wij vonden de aanwijzing niet duidelijk.






Mijne Lotgevallen in de maanden Augustus en September 1813. Met eenige Bijdragen wegens de Staatsgevangenis te Amsterdam en de gesteldheid dier Hoofdstad in dat merkwaardig tijdvak: door S. van Bronkhorst, gewezen Redacteur van het Staatkundig Journaal van den Boven-IJssel. Te Zutphen, bij H.C.A. Thieme. 1815. In gr. 8vo. 119 Bl. f 1-2-:

Eene kleine bijdrage tot de geschiedenis van het hatelijk Fransch geweld; zoo als de Schrijver wel zegt, van minder belang wegens 's mans ongeluk zelve, (als waarin hij met zeer velen gelijk stond, en dat, hoe ongehoord ook hier te lande in vroeger tijd, toen slechts eene beuzeling was) dan wel uit hoofde van daarmede in verband staande bijzonderheden omtrent den geest der Natie in dat merkwaardig tijdvak. 's Mans ongeluk was arrest, vervoering naar de Hoofdstad, gevangenis, en daarop ontzetting van zijnen post, (dien hij echter kort daarop terug kreeg:) en zijne misdaad? het plaatsen van eene tijding, die zich kort daarop volkomen bevestigde, in zijn Journaal, zoo als hij die uit een buitenlandsch dagblad (in eene door de Franschen zelven bezette plaats, en alzoo onder hun oog gedrukt) had overgenomen.
Wij durven dit werkje goeden aftrek beloven; het is met smaak geschreven, en boezemt van het begin tot het einde belangstelling in. Daar de Schrijver een nog kort verblijf te Amsterdam, na zijn ontslag, waarnam tot bezigtiging van het een en ander, hem aldaar nog nieuw, wordt de Lezer nu mede op eene aangename wijze daartoe geleid. Eene Bijlage deelt eenen Brief mede van eenen verdienstelijken Hol-
{==225==} {>>pagina-aanduiding<<}
landschen Officier, die het bestormen van Arnhem heeft bijgewoond; die ons mede bijzonder welkom was.
Daar zoo menig verzierd verhaal gretig gelezen wordt, hebben wij volkomen grond om te vertrouwen, dat deze ware geschiedenis, zoo onderhoudend, en met smaak geschreven, geenen minderen bijval zal vinden.

Oorlog en Vrede uit het standpunt van den Christen beschouwd. Door Joan Lodewijk Ewald. Uit het Hoogduitsch vertaald Te Amsterdam, bij J. van der Hey. 1814. In gr. 8vo. 90 Bl. f 1-10-:

Vroeger, en toen onze landgenooten ook nog, en wederom in 1815, ten strijde trokken in den heiligen krijg, hadden wij reeds dit geschrift moeten aanmelden. Maar nu ook is het te bevordering van het Christelijk gevoel over Oorlog en Vrede, bij het genot van den laatsten en de nog versche herinnering aan den eersten, uitnemend geschikt. En 's mans aanspraak, ten slotte, aan hen, aan wie het lot van geheel Europa (in den aanvang van 1815 nogmaals) was toevertrouwd, vervult ons met dankbaar gevoel; daar de Hooge Bondgenooten zoo zeer vereenigd bleven tot het groote doel, en in alles betoonden, de waarheid van dezen stelregel te beseffen: ‘alles is verloren, wanneer gij ophoudt oorlog te voeren met een godsdienstig gevoel.’ Wij durven dus gerust aanraden, dit werkje bij de overige van den waardigen ewald te voegen. Het fraaije titelvignet van j. smies is door den verdienstelijken p.h.l. van der meulen in het koper gebragt.

Kruiwagens, of hoe komt men het best door de wereld? Door Maria Edgeworth. Iste Deel. Te Haarlem, bij F. Bohn. 1815. In gr. 8vo. 388 Bl. f 3-:-:

Wij vonden ons eenigermate bedrogen door den inhoud dezes romans, die wel met de beteekenis, maar, als wij het zoo eens mogen noemen, niet met de kleur en houding van titel en vignet overeenstemmen. Immers, wie verwacht, op het woord kruiwagens en een plaatje, waar zulk een werktuig, bevracht met een' knaap met ezelsooren, wordt voortgekruid door een

{==226==} {>>pagina-aanduiding<<}
welgedecoreerden grooten heer, niet iet komieks, iet spotachtigs, zoo al niet burlesks? Ook blijkt het tegendeel uit geen voorberigt, want het werk heeft er geheel geen. Ha! men zal alle aanprijzing, iederen kruiwagen versmaden, dachten wij. Doch, nu denken wij zoo niet meer. Het werktuig, op den titel dubbel uitgedrukt, volgt zijne oude bestemming. De menschen lagchen gaarne; men zoekt (schoon in eenen anderen dan den gewonen zin) de lagchers op zijne zijde te krijgen. Blijkt het vervolgens, dat er van lagchen niet zoo veel inkomt - welnu, het boek is gekoch, misschien wordt het ook nog wel gelezen, ja, wie weet, of het niet dubbel gekocht en dubbel gelezen worde, wanneer daarna de ernstige menschen vernemen, dat het geen gekheid, maar een zeer hecht en leerzaam geschrift is. Vivent les gens d' esprit!
Zoo veel over den titel, die men weet dat bij boeken zoo min als menschen van klein belang is. Het is de eerste letter van een' naam, die vaak alleen wordt aangegeven, om er het overige uit te construéren. Wat het boek betreft, dat heeft ons, tot hiertoe, wél bevallen. Wij hebben, zeker, sinds eenigen tijd geene nieuwe Engelsche (want, schoon het er niet voor staat, het werk is eene vertaling) romans gehad; en de kost dezer natie valt, over het geheel, wat zwaarder, dan die onzer linksche en regtsche vastelandsgeburen. Doch wij hopen, dat de geurige geregten der vroegere schrijvers van echt Britsche luim en scherpzinnigheid door Duitsche vliegop en Fransche ragouts nog niet zoo geheel uit het geheugen zullen verdrongen zijn, of men is wel begeerig naar een nieuw proefje. De naam der dame schrijfster is, zelfs onder ons, niet geheel onbekend meer, daar ten minste in ons Mengelwerk eenige van hare schetsjes uit de fatsoenlijke wereld zijn medegedeeld. Zelve van rang zijnde, schijnt zij doorgaans de groote wereld, althans den hoogeren stand, tot de stoffe en het tooneel harer schilderijen gekozen te hebben. Dit is mede het geval in het stuk voorhanden, waarin het opgegeven onderwerp, dat in den loop der vertaling zelve protectie, beschermheerschap enz. genoemd wordt, metderdaad schijnt te zullen behandeld worden, ten betooge waarschijnlijk, dat, wie zichzelven helpt, best geholpen is, alle andere onverdiende hulp, daarentegen, alle eigenlijk gezegde protectie, meestal op... wij durven het niet noemen! op jammer en ellende

{==227==} {>>pagina-aanduiding<<}
uitloopt. Tot dit einde heeft de schilderij, hier opgehangen, twee zijden, twee hoofdpartijen, die met elkander in contrast worden gebragt, - eene familie, die zichzelve zoekt te helpen, en eene andere, die op niets anders loert dan in het zog te varen. De laatste heeft tot hiertoe veel voor-, en de eerste tegenspoed. Met dat al begint men reeds te merken, waar het op uit zal loopen. Dit verschillend licht, intusschen, deze twee afzonderlijke, schoon toch zamenhangende, partijen maken ook het geheel dubbel leerzaam. Hier hooren wij gelprekken, grondbeginselen en gevoelens, bij allerlei belangrijke gelegenheden, die onze geheele aandacht verdienen. Daar zien wij tooneelen, die ons doen meesmuilen en te gelijk zuchten. ‘Zoo gaat het, helaas!’ ‘Zulk eene jammerlijke vertooning maakt het menschdom dikw ls, zelfs in de hoogste standen en de gewigtigste betrekkingen.’ Alles draagt zekerlijk een Engelsch kostuum. (Waar de schrijfster, en passant, Hollanders heeft willen teekenen, daar mist zij juist in dit opzigt geheel, in het karakter misschien niet. Immers, wie hoorde ooit, dat alle gezamenlijk geïnteresseerden in een groot Amsterdamsch handelhuis te gelijk in eene reis begrepen waren, en als een marskramer de gehaalde waar volgden?) Doch, het is op zichzelve niet onbelangrijk, dit bijzondere Engelsche te leeren kennen. En, de mensch is altijd mensch - de Engelschman is dit zelfs meer dan andere onbeduidender natiën, zoo wel in het goede en groote, als in het kwade en dolzinnige. Schoon het stuk inderdaad somtijds in meer bijzonderheden gaat, dan juist allen even zeer zal bevallen, is de algeheele inrigting zeer uitlokkend, daar het als eene aaneenschakeling van tafereelen oplevert, telkens van tooneel verandert, dikwijls verrast, en over het geheel zeer levendig is.
Doch wij willen vooralsnog niet meer uitweiden, en bij onze aankondiging des volgenden deels een staaltje geven van stijl en vertaling, die hier en daar zekere vrijheid schijnt gebruikt te hebben, om Engelsche titels en toestanden verstaanbaarder te maken.


{==228==} {>>pagina-aanduiding<<}

Gustaaf en Augusta, of de Reizigers van Herjedalen. Naar het Hoogduitsche: Die Ignoranten. Van G. Schilling. II Deelen. Te Leeuwarden, bij Steenbergen van Goor. 1815. In gr. 8vo. Te zamen 493 Bl. f 4-16-:

Een paar natuurmenschen uit Herjedalen, (een bijna onbevolkt gewest van Zweden, nabij Lapland, en waar men uit zijn kamervenster de Noordpool kan zien) eensklaps en onvoorbereid verplaatst in het hart van het beschaafde Duitschland, zijn daar eene groote zeldzaamheid, en nagenoeg ieder van hunne woorden en verrigtingen zijn zeldzaam. Zoodanige zijn onze reizigers, in dat afgelegen gewest door hunnen vader, die, de wereld al vroeg moede, dezelve aldaar was ontvlugt, en door eene bejaarde tante, in alle eer en deugd opgevoed, maar van de zeden en gewoonten der overige menschen genoegzaam geheel onkundig; zij zijn van gezond verstand, en goedhartige welwillendheid, en goede zedelijke beginselen ruim voorzien, maar van mensch- en wereldkennis geheel ontbloot, en lazen nooit andere boeken dan den Bijbel, hun Evangelisch-Lutersch vraagboek, en eenige predikatiën uit de vorige eeuw; broeder en zuster zijn door hartelijkheid en gewoonte aan elkander op het naauwst verbonden.
Het kan niet anders, of deze voor iederen lezer zeer belangrijke, en bij uitstek brave menschen, maken zich ieder oogenblik, ook bij hunnen meest deelnemenden vriend, belagchelijk; en de kundige verdichter brengt hen in menigerlei omstandigheden en betrekkingen, en onder velerlei menschen, waardoor de lezer aanhoudend, telkens met eene nieuwe aardigheid, wordt verrast, en bij de lezing der telkens al grappiger tooneelen zich regt aangenaam ontspant van vermoeijenden arbeid of letteroofening.
Aan vermogen, en vooral ook aan contanten, hebben zij geen gebrek; na 's vaders dood trekken zij op met eenen ouden bediende, om de wereld, en de vele broeders en zusters, die zij daar vinden zullen, te zien. Reeds op den overtogt op zee begint de grap. In eenen hevigen storm verloor zekere jonge Graaf van walrode het lieve meisje niet uit het oog, en was, terwijl de broeder in de mars geklommen was,

{==229==} {>>pagina-aanduiding<<}
de gelukkige oorzaak, dat zij niet over boord sloeg. Zij lag krachteloos in de armen van haren redder.
‘Dat was een weer!’ lispelde zij, en drukte, in eene bevallige verlegenheid, hare druipende lokken uit.
‘Zulk een woeste strijd der oproerige elementen,’ hernam hij, (de gezegde Graaf) ‘is een treffend beeld der menigvuldige levensstormen. Norsche vrienden, die ons, midden in hunne gemelijke luim, weldoen.’
‘Even als mijn vader!’ zuchtte zij, en wierp eenen blik naar het noorden. ‘Maar heeft deze storm u dan welgegedaan?’
‘Onuitsprekelijk. Aphrodite werd uit het zeeschuim geboren. De zee schonk dus aan het Godendom het hooge ideaal van vrouwelijke schoonheid. Een zeestorm werpt mij aphrodite in de armen: in u huldig ik de Godin.’
‘Broeder!’ riep augusta, en deinsde vol verbazing terug; ‘broeder, kom eens eventjes beneden! Hier is een Heiden! Hij heeft andere Goden voor zijn aangezigte, ja zelfs Godinnen.’
‘Mijnheer!’ riep gustaaf, en sprong met drift uit het want: ‘wat hebt gij tegen het eerste gebod?’
‘Volstrekt niets!’ hernam de ten hoogste verwonderde jongeling. ‘Ik sprak slechts van de oude fabelleer, van Griekenland's Goden en Godinnen, die aan de goddelijke dichters der oudheid hunne onsterfelijkheid te danken hebben.’
‘Bedoelt gij misschien den Baal te Babel?’ vroeg gustaaf, en zijn reeds opgeheven arm zonk, door het innemend voorkomen van den Heiden ontwapend, langzaam neder.
‘Och, maak u niet driftig, lieve broeder!’ smeekte augusta, op wie dat innemend voorkomen nog sterker gewerkt had, en trad, als een verzoenende engel, tusschen hem en den Graaf.
‘Zijt gij een Christen?’ vroeg gene, toen er op den Baal van Babel geen antwoord volgde.
‘Een praktisch Christen,’ hernam deze, ‘ten ware dit soms al te hoogdravend klinke.’
‘Een praktisch?’ mompelde gustaaf, en staarde hem strak aan; want dat woord was voor hem volstrekt onverstaanbaar.
‘Wat gelooft die soort van Christenen dan?’ vroeg het in eene angstige verwachting zwevende meisje.

{==230==} {>>pagina-aanduiding<<}

‘Zij gelooven aan den eeuwigen Godsdienst der liefde,’ antwoordde de Graaf, enz.
Gustje vraagde zichzelve: zouden de praktische Christenen allen zulke schoone jongelingen zijn? Maar dat praktisch Christendom lag gustaaf nog lang hard in de maag. ‘Ik vertrouw dien knaap juist niet te best,’ zeide hij; ‘hij is een praktisch Christen; ik ken die sekte niet.’ Hij werd bang voor het Evangelisch-Lutersch geloof zijner zuster, als zij zich met den praktischen Christen inliet.
Die praktische Christen en gustje werden evenwel eindelijk nog man en vrouw; menig kluchtig tooneeltje ging echter vooraf, en volgde ook daarop; en ten slotte geraakt gustje (van haren man gescheiden, gelijk gustaaf van zijne vrouw, die hij zonderling en bij wijze van schaking gekregen had) nog met gustaaf gehuwd, wiens zuster zij gebleken was niet te zijn; en zoo gaan zij dan naar Zweden terug, terwijl de lezer, die zeer veel belang stelt in beiden, zich verheugt, niet omdat hij nu niet meer van hen hooren zal, maar over hun huwelijk, als zijnde hij omtrent beider volkomen geluk daardoor voor altijd gerust gesteld.
Konden wij de reizigers inmiddels hier verzellen in den Vergulden Bok, daar zij het eerst in Duitschland afstapten; op het Grafelijk verblijf, bij de hoogadelijke vrouwe moeder, en hare drie malle, manzieke dochters; in zekere stad, aan zeker hof, en waar niet al? - wij houden ons verzekerd, onze lezers lazen ons met genoegen; maar, daar ons bestek dit niet gedoogt, verwijzen wij hen tot den koddigen roman zelven, waar men eene zee van zonderlinge voorvalien en een' schat van aardigheden vinden zal, die vervrolijken; en men zal tevens bevinden, zijn uur niet geheel nutteloos doorgebragt te hebben, daar deze natuurmenschen eene wezenlijke, en, hoewel dikwijls bijtende, echter leerzame, satire zijn voor toon, gevoelens en zeden van de in den gewonen kring der tegenwoordige wereld verkeerende, en voor de door zoogenoemde beschaving bijna in ieder opzigt verwrongene en verkunstelde menschen.
Wij kunnen echter onze goedkeuring aan dit werk niet geheel zonder uitzondering geven. Niet alleen stooten wij op menige te groote onwaarschijnlijkheid, (dan, dit geven wij toe, uit hoofde van het gelachverwekkende; en ons gevoel, dat dikwijls verontwaardiging worden kon over de werkelijke we-
{==231==} {>>pagina-aanduiding<<}
reld, wordt ook een weinig door deze ongerijmdheden getemperd, alzoo wij die wereld, hoe belagchelijk dan ook, echter zulks niet in zoo een' hoogen trap vinden, als het boek die teekent) maar oportet mendaeem esse memorem; dit geldt ook den romandichter, en een- en andermaal meenen wij hier den Schrijver betrapt te hebben, dat hij zich in zijn verhaal in eene en andere bijzonderheid tegensprak; dit is bewijs, dat hij al te vlugtig daar henen schreef hetgeen hem in de pen kwam, en de Vertaler had dit wel mogen verhelpen: maar moeijelijker zou het vallen, den misslag in het volhouden van onderscheidene karakters te verbeteren; en wij twijfelen niet, of de lezer zal, zoo wel als wij, deze, in ons oog nog al belangrijke, fout opmerken; niet zoo zeer, althans niet alleen, ten aanzien van gustaaf en augusta, (waarvan, om er dit bij te voegen, de eerste steeds al te achterlijk blijft en de laatste al te spoedig vooruitgaat, hoewel ook nu en dan de eerste weer wijzer en de laatste onnoozeler voorkomt dan doorgaans overal elders) maar vooral ten aanzien van Graaf roderik, wiens ongelijkheid aan zichzelven inderdaad hinderlijk en boven onze bevatting is. En, hetgeen ons het meest nog hindert, is het menigvuldig aanhalen van en toespelen op een' of anderen Bijbeltekst en gewijde geschiedenis: natuurlijk is dit wel bij zoodanige natuurmenschen, van jongs af aan eeniglijk onderwezen in de Schrift, en die zich eerlijk gewenden om al hun doen daarnaar te rigten; natuurlijk is het, dat zij, bij het vele dat zij zien, en de gedurige botsingen van hunne handelwijze en
gevoel met die van gewone menschen, geduting Bijbeltaal spreken en zich op Bijbeltaal beroepen, en dat dit dan ook soms vrij belagchelijk klinkt; maar, behalve dat het ook wel eens wat ver gaat en tegen alle waarschijnlijkheid aandruischt, zoo meenen wij te dezen aanzien: alle dingen zijn wel oorbaar, maar alle dingen stichten niet.

Julia van Waldek, eene Nederlandsche Familiegeschiedenis. Te Amsterdam, bij C.L. Schleijer. 1815. In gr. 8vo. 292 Bl. f 2-8-:

Alle de lieve meisjes in dezen roman doen zich van eene zeer goede zijde kennen; aan de jonge heeren is een steekje, ja-
{==232==} {>>pagina-aanduiding<<}
wel een gansche naad los, een paar zeer edele uitgezonderd; evenwel, zij beteren zich. De meisjes zijn wel zeer verliefd, en bekomen de wenschen van haar hart. De heldin van het boek was in den beginne een weinig al te ligtgeraakt en ergdenkende; maar, bij de noodige opheldering, verzoende zij gemakkelijk. Een brave jonge weduwenaar en lief jong weeuwtje, die de trouw na den dood wat al te sterk dreven, waren juist voor elkander berekend, en worden ook eindelijk een paar. De brieven, waaruit deze roman bestaat, zijn wél geschreven; onze jonge lieden zullen die met genoegen lezen; en wij zien niet, waarom wij niet zouden instemmen met den wensch des uitgevers: dat deze briefwisseling den bijval van deugdzame menschenvrienden moge wegdragen!

De ware Vriend. Blijspel, in drie Bedrijven, naar het Italiaansch van Goldoni. Te Rotterdam, bij J. Hendriksen. In kl. 8vo. 180 Bl. f :-15-:

De ware vriend bestrijdt edelmoedig zijnen hartstogt voor het meisje, dat aan zijnen vriend verloofd is; buiten zijn toedoen wordt hem echter hare wederkeerige liefde zeker; maar hij houdt moedig vol, hoewel, door het zonderlingst misverstand, hij nu tot het huwelijk met eene oude malloot zal genoopt worden; dan, dit heeft hij voor de vriendschap wel over! en nog meer! want, daar de bij uitstek rijke, maar evenzeer bij uitstek gierige vader zijner wezenlijke beminde hem en den vriend van zijne doodelijke armoede overtuigen kan, en zijn vriend niet huwen kan zonder bruidschat, valt hem het meisje van zelve ten deel, en opent zich volkomen haar hart. Maar ziet! door een' knecht komt de rijkdom aan den dag; en nu verbreekt hij edelmoedig de verbindtenis, en staat zijne verloofde den vriend weder af, - en, hetgeen van alles het verbazendst is, het meisje bewondert en acht zijne daad; leert zoo oogenblikkelijk haren hartstogt beheerschen, en zegent haren echt!
Vraagt men, wat van dit Blijspel had kunnen worden? dan meenen mij: een zeer goed, zeer onderhoudend, vrolijk, leerzaam stuk. Maar vraagt men, hoe het geworden is? dan zeggen wij volmondig: bij uitstek langwijlig, en in ieder karakter tot in het belagchelijke overdreven.





{==233==} {>>pagina-aanduiding<<}

Boekbeschouwing.

Selecta e scholis Lud. Casp. Valckenarii in libros quosdam N.T. editore discipulo Ev. Wassenbergh, qui dissertationem praemisit de glossis N.T. Tom. I. Amstelod. sumtibus P. den Hengst et silii. 1815. 8vo. f.m. f 5-10-:

Met groot genoegen vatten wij de pen op, om den lezer onzer Vaderlandsche Letteroefeningen eenig verslag te doen van het werk eens mans, wiens naam alleen eerbied inboezemt aan ieder, die op ware geleerdheid juisten prijs weet te stellen. Het is een werk van onzen grooten valckenaer, die onder de uitstekendste geleerden van zijnen tijd eene alleruitstekendste plaats bekleedde, en die, door de verbazende uitgebreidheid zijner grondige kennis, in alles wat tot zijn vak behoorde, gepaard met het oordeelkundigst gebruik van dezelve, eene hoogte bereikt heeft, waarop men maar zeer weinigen van alle tijden hem eenigzins ter zijde kan stellen, en wiens beschouwing menigen, ver boven het middelmatige verhevenen, geleerde doet duizelen. Deze man moge, zoo ver ons bekend is, nog geenen opzettelijken lofredenaar gevonden hebben; zijn, vóór zijnen dood reeds uitgegevene, letterarbeid zal steeds veel beter van zijnen lof getuigen, dan de schoonste lofrede immer zou kunnen doen, en onzen vaderlandschen bodem, in 't oog zelfs van buitenlanders, tot duurzamen roem verstrekken!
Terwijl wij dit uit een vol hart daar nederschrijven, plengen wij een' traan van weemoedige hulde op het graf van den voortreffelijken luzac! Door het uitgeven van eenige nagelatene schriften van zijnen onsterfelijken voorganger aan de Leidsche Hoogeschool, had hij reeds veel gedaan ter vereering zijner nagedachtenis,

{==234==} {>>pagina-aanduiding<<}
en was voornemens nog meer tot dat loffelijk einde te doen, toen een plotselijke dood hem aan zijne menigvuldige hoogachters ontrukte, en der geleerde wereld een' der betreurenswaardigste slagen toebragt. De verschrikkelijke ramp van Leiden heeft hem in zijn edel voornemen verhinderd, om valckenaer's werk over het tweede boek der Makkabeën in orde te brengen en uit te geven. Mogt toch een ander, hiertoe volkomen berekend, geleerde deze gewigtige taak opvatten, ter eere der beide mannen, die dezelve niet hebben kunnen volbrengen!
Dank hebbe, intusschen, de waardige en, in het vak der schoone letteren, met roem grijs gewordene wassenbergh, dat hij, in zijnen hoogen ouderdom, uit achting en genegenheid voor beide de afgestorvene geleerden, ook het zijne heeft willen toe brengen ter vereering der nagedachtenis van zijnen onvergelijkelijken meester, door het werk uit te geven, waarvan wij het eerste deel voor ons hebben liggen, en het tweede met verlangen te gemoet zien. Dit werk is door den uitgever met eenige aanmerkingen, en met eene dissertatie verrijkt; over welke beide wij spreken zullen, na behoorlijk verslag gedaan te hebben van het werk van valckenaer.
Om, derhalve, over dit werk een juist oordeel te vellen, moet men wel in het oog houden, dat het lessen zijn, door eenen Hoogleeraar aan zijne leerlingen gegeven, die dezelve uit zijnen mond opgeschreven hebben, of, zoo als men het noemt, dictata; dat dezelve door den opsteller niet voor de drukpers bestemd waren; dat zij reeds voorlang gegeven zijn; dat zij, eindelijk, over eenige boeken van het N.V. loopende, echter, naar derzelver hoofdoogmerk, niet beschouwd moeten worden als eigenlijk-gezegde uitlegkundige lessen.
Het zijn dan dictata: maar zoodanige, welker gemeenmaking iederen beoefenaar der gewijde letteren, ja iederen liefhebber der Grieksche letterkunde, zeer wel-
{==235==} {>>pagina-aanduiding<<}
kom moeten zijn; en die niet alleen voor de studerende jeugd, maar ook voor den man van studie zelf, van zeer veel nut kunnen zijn. Het zijn, veelal, aanmerkingen van eenen gemengden aard, waarin een schat van ware geleerdheid te vinden is, en bij welker opmerkzame lezing men zich verbeelden kan, zelf eenen der grootste Leermeesters te hooren, die ooit op Neêrlands Hoogescholen gebloeid hebben.
Voorts zijn deze lessen reeds langen tijd geleden gehouden, en voor de behoefte van dien tijd geschikt, bijzonder ter bestrijding van het vooroordeel, dat de Schrijvers van het N.V. zuiver Grieksch gesproken zouden hebben; en dit brengt ons, als van zelve, tot het hoofdoogmerk dezer lessen, hetwelk, daar zij niet door een' Hoogleeraar in de Uitlegkunde van het N.V., maar in de Grieksche Letterkunde, werden gegeven, niet behoort beschouwd te worden, als deszelfs uitlegging bedoelende. Het was, trouwens, zoo wel te Leiden, als op andere Hoogescholen, de gewoonte, om de behandeling van het N.V., als zijnde in het Grieksch geschreven, aan den Hoogleeraar in de Grieksche taal op te dragen, ten nutte van hen, die aan de Hoogeschool kwamen, om in de Godgeleerdheid te studeren. Gelukkig voor de Leidsche Akademie, dat deze taak in de handen van eenen man kwam, die met eene zeldzame uitgebreidheid en grondigheid van kennis in het zuiver Grieksch, zoo als het bij de klassieke Schrijvers gevonden wordt, de grootste bedrevenheid paarde in de kennis dier taal, zoo als dezelve door geboren Joden gesproken werd, ja zelfs eene gansch niet gewone bedrevenheid in de Hebreeuwsche taal, naar welker aard van uitdrukking zich de Joden schikten, in het spreken en het schrijven van het Grieksch. Onze valckenaer nu, om zijne jeugdige leerlingen en aanstaande Theologanten van het meeste nut te zijn, wilde hun en het zuiver Grieksch grondig leeren, en de taal der Schrijvers van het N.V., die geboren Joden waren, regt doen verstaan, overeenkomstig de behoef-
{==236==} {>>pagina-aanduiding<<}
te van den tijd, dien hij beleefde. Veel, zeer veel gaf hij, derhalve, over het werktuigelijke der tale, en over het gebruik en de verschillende beteekenissen der woorden en gezegden bij ongewijde en echt-Grieksche Schrijvers; maar ook niet weinig over het taaleigen der Schrijvers van het N.V. Doch, schoon beide tot zijn hoofdoogmerk behoorden, vergat hij niet, om, voor
zoo verre het zijnen leerlingen dienstig kon zijn, al datgene, op eene gepaste wijze, mede te deelen, hetwelk ter bevordering van het regt verstand der Schrijvers verstrekken kon; en, waar het te pas scheen te komen, werd zelfs de kritiek door hem niet vergeten. Deze oude dictata dus, door een' Professor in het Grieksch over het N.V. gegeven, zijn, nog heden ten dage, van een uitstekend belang voor de uitlegkunde van het N.V. Bij de groote stappen, welke dezelve, sedert valckenaer, naar meerdere volmaaktheid gedaan heeft, blijft toch de eenvoudige grammatikale interpretatie de eenige ware, en zal het ook wel altijd blijven: en, terwijl vele nieuwerwetsche en buitenlandsche uitleggers, door wier schitterend vernuft en stoute vlugt zich thans zoo velen laten begoochelen, ligtelijk aan de verdiende vergetenis zullen worden overgegeven, zal (dit wenscht, dit hoopt Recensent, uit zuivere en warme hoogachting voor de gewijde oorkonden van onzen hemelschen Godsdienst) aan onzen ouderwetschen valckenaer zijne welverdiende plaats worden aangewezen onder de beste uitleggers van het N.V., zoo wel als aan onzen ouderwetschen, maar onsterfelijken huig de groot! - Wat bijzonder de beoefening van de kritiek of oordeelkunde van het N.V. betreft, hierin stemmen wij volkomen in met hetgeen de geleerde uitgever in zijne lezenswaardige voorrede, bladz. 11, stellig verzekert, dat, door de aanmerkingen van valckenaer, geen gering aantal van verschillende lezingen zal voorkomen de voorkeur te verdienen boven de genen, die in den tekst zijn aangenomen; lezingen, die zelfs geen

{==237==} {>>pagina-aanduiding<<}
griesbach op derzelver waren prijs heeft weten te schatten. Veel zouden wij, eindelijk, kunnen zeggen over het groote nut, hetwelk voor ieder beoefenaar der Grieksche letterkunde uit dit werk te halen is. Dan, het onschatbare der aanwinst, in dit opzigt, loopt aan elk, die er maar eenigzins over oordeelen kan, zoo zeer in het oog, dat wij het overbodig rekenen, hierover uit te weiden.
Wij gaan dus over, om van de wijze der uitvoering, en van de bijvoegsels te spreken.
Volkomen keuren wij goed, dat de Heer wassenbergh niet alles, zonder eenige de minste uitzondering, gegeven heeft, wat hij uit den mond van zijnen geëerbiedigden Leermeester had opgeteekend; maar sommige dingen heeft uitgelaten, die hem minder belangrijk voorkwamen ter uitgave: welke uitlating hij, zeer gevoegelijk, door streepjes te kennen heeft gegeven. Ook heeft hij zeer wél gedaan, om niet weder te laten drukken, hetgeen de Heer e. scheidius, in zijn Lexicon etymologicum, uit de opmerkingen van valckenaer reeds had medegedeeld. Wij vertrouwen dus ook, dat bij de uitgave van het tweede deel deze verstandige en lofwaardige bezuiniging in acht genomen zal worden. Dan, wij wenschen, dat de uitgever alsdan eene andere soort van bezuiniging, of liever bekorting, vermijde. Wij bedoelen de menigvuldige en vreemde verkortingen van woorden, of abbreviatiën, zoo als men ze noemt, en waaraan hij zoo zeer in het schrijven zich schijnt gewend te hebben, dat hij er niet eens aan dacht, dezelve, bij het laten drukken van dit werk, te vermijden of in te vullen. Zoodanige zijn composit. voor compositum, quid. voor quidem, et. voor etiam, quiq. voor quique, en. voor enim, loq. voor loquendi, istiusm. voor istiusmodi, v. voor vocabulum, en meer andere, te veel om op te geven, welke dit, anderzins zoo schoon gedrukte, werk ontsieren.
Wat nu de bijvoegselen betreft, wij danken den Heer wassenbergh voor zijne hier en daar, en met

{==238==} {>>pagina-aanduiding<<}
eene spaarzame hand, onder aan de bladzijden geplaatste aanmerkingen bij het werk van valgkenaer. Deze zijn van verschillenden aard, en meerendeels van veel belang. De voorafgaande verhandeling, de glossis Novi Testamenti, zal, vertrouwen wij, in 't algemeen ook zeer welkom zijn. Men vindt in dezelve veel, kortelijk, bijeengebragt, betreffende hetgeen door den opsteller nu eens glossa, dan eens glossema genoemd wordt. Het is, namelijk, al voorlang opgemerkt, dat er, somtijds, eenige kantteekeningen, ter uitlegging of opheldering van sommige woorden of uitdrukkingen bestemd, bij vergissing in den tekst ingeslopen zijn: en het zijn deze verklarende aanmerkingen, weleer op den rand der handschriften geplaatst, welke door gemelde benamingen aangeduid worden. Intusschen zijn, als men juist spreken wil, glossae en glossemata niet hetzelfde. Onze Schrijver bezigt deze woorden door elkander, als volmaakt van dezelfde beteekenis. Dit hebben ook vele anderen gedaan. Zelfs tittmann, in zijne schoone verhandeling de glossis N.T. aestimandis et judicandis, te Wittenberg in het jaar 1782 uitgegeven, en door onzen muntinghe in het eerste deeltje van zijne Sylloge opusculorum ad doctrinam sacram pertinentium, Harderv. 1790, geplaatst, gebruikt beide woorden door elkander. Naderhand, echter, heeft hij, bij eene verwerking van deze verhandeling, in zijne Opuscula theologica, Lips. 1803, onder eenen eenigzins veranderden titel, de glossematis N.T. recte investigandis et a verbis genuinis accurate discernendis, uitgegeven, met grond, deze twee benamingen zóó onderscheiden, dat glossae zijn de woorden zelve, die verklaring noodig hadden en verklaard zijn, glossemata de verklaringen van zulke
woorden. Deze nieuwe en verbeterde uitgave schijnt de Heer wassenbergh niet gekend te hebben: althans de eerste alleen wordt bij hem aangehaald. - Van meer belang is het, dat, onzes bedunkens, de Schrijver aan vele beoefenaars der oordeelkunde van het N.V. voorkomen zal, als

{==239==} {>>pagina-aanduiding<<}
wat te verre gaande in zijne gissingen omtrent inlasschingen van woorden en uitdrukkingen in den tekst. En wij, voor ons, zouden op ons niet durven nemen, om hem hiervan geheel vrij te pleiten. Na het licht, hetwelk in de laatste jaren over de kritiek van het N.V. is opgegaan, raadt de voorzigtigheid, om zich niet toe te geven in veranderingen van lezingen voor te slaan, tot welke uit handschriften, oude vertalingen, of aanhalingen bij oudvaders, geen het minste gezag is bij te brengen. Deze algemeene aanmerking houde ons de eerwaardige grijsaard, voor wien wij de grootste hoogachting hebben, ten goede. Dezelve spruit niet voort uit eenigen vitlust, waarvan wij ten hoogste afkeerig zijn, maar alleen uit de welmeenende begeerte, om toekomende en jonge Theologanten te waarschuwen, van niet, al wat hun in het lezen van het N.V. mogt hinderen, maar zoo terstond voor eene inlassching te verklaren; waartoe sommigen, veelligt, zouden komen, door het voorbeeld te misbruiken van eenen man als wassenbergh, en nog veel verder aan gissingen bot te vieren, dan hij zelf gedaan heeft.

De herschapene Gouden Eeuw des Christendoms, of de mogelijkheid van derzelver vernieuwing aangewezen in een Christelijk wijsgeerig Ontwerp ter algemeene verbetering des Menschdoms. Te Breda, bij W. van Bergen en Comp. 1816. In kl. 8vo. 162 Bl. f :-16-:

Onder dezen veelbelovenden titel ontvangen wij een geschrift, hetwelk der algemeene opmerkzaamheid en behartiginge, in meer dan één opzigt, overwaardig is. Het komt uit de Roomschkatholijke Kerk, en is voor Roomsch-katholijken ingerigt. Het schijnt door zeer waardige vrienden van verlichte kennis en Christendom te zijn opgesteld, en heeft geene andere bedoeling dan verlichte kennis en Christendom. Wijsheid en liefde

{==240==} {>>pagina-aanduiding<<}
gaf aan het Christendom de gouden eeuw, en door wijsheid en liefde komt deze terug. Na de treffende beschouwing van het heerlijk verledene en het treurig tegenwoordige, worden genoemde hoofdzaken, als aan het Christendom eigendommelijk, aangedrongen, en hierop het voorstel gegrond, om middelen aan te wenden tot herstel. Het voorname middel, ter vernieuwing van echte Christelijke wijsheid en liefde, schijnen bijeenkomsten te zijn, die den geest des Christendoms aanmoedigen. Burgerlijke zamenkomsten en kunstlievende vergaderingen hebben kennelijk eenen grooten invloed op de onderlinge genegenheid en werkzaamheid der leden; dezelfde uitwerkselen mag men van Christelijke, alleen naar een godsdienstig doelwit strevende, genootschappen hopen. Laat ons het hoofdzakelijk voorstel hiertoe met de eigene woorden der Schrijveren opgeven:
‘Een zeker getal der braasste en fatsoenlijkste lieden, in elke gemeente of aangewezen wijk, zullen op zonen feest-dagen, volgens zekere wetten, voor den tijd van een uur, of iets langer, naar gelang der voorvallende bezigheden, te zamen komen, zich, na eene zekere pligtpleging en voorlezing, over deugdzame onderwerpen, hoofdzakelijk weldadige plannen onderhouden, en ter uitvoering van dezen, volgens ieders gegoedheid, maandelijks iets bijdragen, welks aanwending, tot de hier aangewezene oogmerken, door de bestuurders des genootschaps zal bewerkstelligd worden. Ziet daar in het kort den bedoelden aanleg der nieuwe vergaderingen, en de geheele verpligting harer leden, welke overigens blijven moeten, die zij volgens onderstelling reeds waren, namelijk nuttige en geachte bevorderaars der burgerlijke zamenleving. Het geheele doelwit dezer genootschappen, en derzelver eigenaardig karakter, zal bestaan in het bevorderen eener algemeene vernieuwing van het ware besef des Christendoms, die eene trapswijze verbetering van zeden en eene stuiting van de tegenwoordige verbastering ten gevolge

{==241==} {>>pagina-aanduiding<<}
hebbe. Deze vernieuwing zal dan vooreerst in het gedrag der verbroederden moeten uitschijnen; het afleggen van alle lage denkbeelden en ongodsdienstige vooroordeelen, het getrouw beantwoorden aan alle huisselijke en burgerlijke pligten volgens eens ieders beroep, het aanwenden van nuttige maatregelen, en gulle bijdragen ter vermindering der armoede, en ter aanmoediging van nijverheid en verlichting, het bevorderen van een deugdzaam voorkomen in hunne kinderen en onderhoorigen, het onderhouden van eene broederlijke overeenstemming en bezorgdheid voor elkanders welzijn, zal daarvan de bewijzen moeten aan den dag leggen, ten einde de ware eigenschappen van onzen Godsdienst, als zoo vele uitlokselen ter deelneming in dit ontwerp, alom te doen schitteren, en, met goedkeuring tevens van Kerk en Staat, de gewenschte zegeningen der Christelijke wijsheid en liefde, door den aanwas dezer genootschappen, te vermenigvuldigen.’ - Inderdaad, de Schrijvers hebben het regt, wanneer zij hen, die weigeren mogten het hunne tot zoodanig eene bedoeling bij te dragen, naauwelijks met zucht tot deugd en menschlievendheid bezield durven achten. Wij juichen alzoo het doel en de edele poging van ganscher harte toe, en wenschen opregt, dat ieder doelmatig middel tot iets zoo voortreffelijks moge beproefd worden.
Het plan wordt nu vervolgens in dit werkje in het breede ontwikkeld, en overal vinden wij blijken van hartelijke welmeenendheid en welberaden overleg. Veel vinden wij hier, dat ons in dit plan van Roomschkatholijke Christenen bijzonder trof, en iederen Christen zal verblijden; veel echter ook, dat den Protestant van deze verbroederingen nog uitsluit, hoe hartelijk ook deze tot alles wilde medewerken, hetwelk Christelijke wijsheid en Christelijke liefde beoogt; alhoewel de Protestant, en ook de Jood, in de liefdeblijken van de alzoo verbroederden deelen zal. - Wel nu! laat zich dan Protestant en Roomschgezinde, ieder afzonderlijk, tot Christelijke wijsheid en liefde oefenen, en dat wel,

{==242==} {>>pagina-aanduiding<<}
gelijk dan hier ook de kennelijke geest is, eeniglijk naar de H. Schrift. Het echte werkdadige Christendom brengt dan eindelijk bij beiden de gouden eeuw, en in dat gezegend tijdperk valt iedere afscheiding van zelve weg.
Wel verre van eenige aanmerkingen te willen maken, of, door het opperen en aandringen van het onuitvoerlijke in het plan, hetzelve tegen te werken, (hoezeer het zeker voor nog nadere wijziging en verbetering vatbaar is, en ook wederom de ondervinding zelve hier de beste leermeesteresse zal zijn) vergenoegen wij ons met de vermelding en aanprijzing van een zoo edel en weldadig plan, bevelen het der aandacht van iederen vriend van Godsdienst en deugd, Roomsch of Onroomsch, aan, en wenschen zeer, dat het bij leiden wederzijdsche welwillendheid en eenen edelen naijver zal opwekken tot het goede. - Eene breedere opgave veroorloven wij ons niet; dan zouden wij welligt bij bijzonderheden stilstaan, en het geheel geen behoorlijk regt doen. Men leze het plan in deszelfs geheel, en dan verzelt men het voorzeker met zijne beste wenschen. Inderdaad, dit boekje is opmerkelijk en belangrijk.
‘De Christelijke Godsdienst is, of eene hersenschim, waarvan wij ons als verstandige wezens geheel ontdoen moeten, of, gelijk wij dien beschouwen, een begrip van waarheden en heilzame voorschriften, die onze geheele aandacht verdienen. Tusschen deze twee denkbeelden bestaat geen midden. Ons gedrag moet, om eenigzins verstandig te kunnen genoemd worden, noodzakelijk aan een der beiden beantwoorden. Indien men dus niet tot de volstrekte verloochenaars van den Godsdienst behooren wil, moet men zich onder de ware beoefenaars van denzelven rangschikken. Die tusschen beiden staan blijft, houdt zich aan niets, en toont, dat zijne ziel voor geenerlei besef van wezenlijke of schijnbare beginsels vatbaar is.’





{==243==} {>>pagina-aanduiding<<}

Overdenkingen over het Lijden, den Dood en de Opstanding van Jezus, volgens het verhaal van zijnen Vriend en Leerling Joannes. Door J.L. Ewald. Uit het Hoogduitsch, met Aanteekeningen en eene Voorrede, door J.L. Wolterbeek, Predikant bij de Hervormde Gemeente te Amsterdam. Tweede verbeterde Uitgave. Te Amsterdam, bij J. ten Brink, Gerritsz. 1815. In gr. 8vo. 323 Bl. f 2-18-:

En ewald en wolterbeek zijn te zeer bekend, dan dat wij over de uitmuntendheid van een godsdienstig werk, waartoe dezen hunne pen leenen, behoeven uit te weiden, vooral daar wij hier eene tweede verbeterde uitgave aanmelden, zoodat ons publiek ook reeds lang deszelfs smaak in dit keurig geschrift heeft doen blijken. Vóór ruim twintig jaren zag de eerste vertaling, met eene voorrede en aanteekeningen van den Heer wolterbeek, het licht; en hij verklaart, (en wij gelooven hem gaarne, want het ging ook, ons zoo bij de lezing) dat, bij de nu vernieuwde bearbeiding, op zichzelve anders eene lastige en verdrietelijke taak, welke al spoedig weerzin verwekt, hij zulks echter volstrekt niet ondervond, maar veelmeer met een onafgebroken genoegen aan dezelve bezig was. De verbeteringen bij deze uitgave betreffen niet alleen taal en stijl, maar het oorspronkelijke is op nieuw vergeleken, en de aanteekeningen ondergingen eene aanmerkelijke verandering. In zoo ver dezelve eenen in het oog loopenden misslag aanwezen, is de tekst zelf nu veranderd; en, om door tegenspraak den goeden indruk niet te verzwakken, liet men dezelve doorgaans geheel weg, waar de Vertaler van den Schrijver verschilde. Andere zijn nu tot één geheel te zamen gevoegd, en men vindt ook sommige, die geheel nieuw zijn, van welke wij die, bij 's Heilands klagt aan het

{==244==} {>>pagina-aanduiding<<}
kruis, gaarne hier overnamen, bijaldien dezelve, voor ons bestek, niet te uitvoerig ware, waarom wij er slechts bijzonder op wenken. Eindelijk is bij deze uitgave ook een zeer schoon Christusbeeld, naar eene plaat van melchior, en door den Heer w. van senus (naar eene verkleinde voetmaat) uitgevoerd, gevoegd; en welke beeldtenis, naar het gevoel van wolterbeek, juist het karakteristieke van 's Heilands gemoedsstemming uitdrukt, toen hij de woorden uitsprak: Vader! de ure is gekomen; verheerlijk uwen Zoon! - Wij bevelen ieder Christelijk huisgezin, en vooral den Christenleeraar te zijner voorbereidinge tot het prediken over de lijdensgeschiedenis, met den Heer wolterbeek, dit werk bij vernieuwing aan; er evenwel, met hem, tevens bijvoegonde, dat ewald van het uitlegkundige juist geen bijzonder werk maakt, en dat, te dezen aanzien, het werk van mosche, Erklärung der Leidensgeschichte J.C. 2 Theil. Frankfort 1805, verdiende meer algemeen bekend, ja in aller handen te zijn.

Wat kunnen Christenen doen, ten nutte van Heidenen? Te Utrecht, bij J. de Kruiff. 1815. In kl. 8vo. 24 Bl. f :-3-:

Eene opwekking tot deelneming op allerlei wijze aan de Zendeling- en Bijbel-genootschappen hier te lande, zeer eenvoudig maar wél geschreven, van welke de bloote aanmelding alzoo voor ons genoegzaam is; terwijl wij over deze vernieuwde poging, om belangstelling voor het goede op te wekken, den besten zegen wenschen.





{==245==} {>>pagina-aanduiding<<}

Verhandeling over het Dierlijk Magnetismus, als den grondslag ter verklaring der physische levensbetrekkingen of sympathie tusschen de dierlijke ligchamen. Door A. Numan, praktiserend Geneesheer op het Hoogezand, enz. Te Groningen, bij R.J. Schierbeek. 1815. In gr. 8vo. 60 Bl. f :-15-:

Wij hebben deze Verhandeling met genoegen gelezen. Hoezeer Rec. niet altijd met den Schrijver hetzelfde standpunt zou gekozen hebben, en ook geenszins venschte geacht te worden in alle opzigten met hem in te stemmen, vooral ten aanzien van het begrip zelve omtrent het Dierlijk Magnetismus en de dierlijk magnetische werking, ter verklaring van vele verrigtingen der dierlijke huishouding, daar er bovendien vooraf overtuigende gronden zouden moeten aangevoerd worden voor het uitgaan eener fijne vloeistof uit het ligchaam des Magnetiseerders, en voor het bestaan van eenen gevoeligen zenuw- of levensdampkring, en de leer der sympathie, die van het algemeen gevoel, en de verhooging van de zenuwknoopen des onderbuiks tot zinwerktuigen, nadere bevestiging zouden vereischen; zoo kan hij echter niet ontkennen, dat de Schrijver, naar zijn gevoelen en zijne inzigten, de zich voorgestelde taak, ter aantooning dat er inderdaad eene physische werking tusschen de dierlijke wezens bestaat, gegrond op een zuiver dynamisch beginsel of vermogen, dat met de levenskracht der dierlijke ligchamen in eene allernaauwste betrekking staat, voldoende afgehandeld heeft. Wij gelooven echter, (opdat wij er nog met een enkel woord dit bijvoegen) dat niemand van eenige opgeklaarde physiologische kennis immer aan zulk eene physische werking zal getwijfeld hebben, hoezeer hij daarbij niet aan het Dierlijk Magnetismus dacht, veel min hetzelve ten grondslag, ter verklaring dier levensbetrekkingen, aanmm.

{==246==} {>>pagina-aanduiding<<}

Wij willen van dit in vele opzigten belangrijke werkje geen uittreksel geven. Al wie zich met het Dierlijk Magnetismus bekend wil maken, mag zich ook deze Verhandeling van den verdienstelijken numan wel aanschaffen.
Wij vinden ons nog verpligt, den Schrijver eenen misssag onder het oog te brengen, daar hij, namelijk, in het voorberigt, in eene noot, den Med. Doct. f. van der breggen cornz., te Amsterdam, als Vertaler van het werkje van Dr. fr. hufeland over de Sympathie opgeeft, alzoo wij vermeenen stellig te weten, dat deze hieraan geen deel had, en zulks daarenboven op den titel niet staat uitgedrukt.




Reis rondom de Wereld, in de jaren 1803 tot 1807, door G.H. van Langsdorff. Uit het Hoogduitsch, door M. Stuart. Met Platen. IIde Deel. Te Haarlem en Amsterdam, bij F. Bohn en J. van der Hey. In gr. 8vo. 244 Bl. f 3-12-:

Toevallige omstandigheden hebben onze aankondiging van het tweede Deel dezer belangrijke Reize duslang vertraagd. Wij haasten ons thans daarvan verslag te geven.
Voor den Hollander is dit Deel daarom van een bijzonder belang, omdat men er een gewest in vindt, hetwelk, met uitzondering van alle Europeërs, alleen de Hollandsche Natie in eene zijner havens heeft toegelaten. Echter heeft de argwaan der Japanners, en hun wantrouwen tegen alle vreemde Volken, dien handel in de naauwste perken omschreven, en met zoo vele lastige pligtplegingen en zelss vernederingen verbonden, dat er niet minder dan het taaije geduld onzer Landgenooten toe vereischt wordt, om zich dat alles ten behoeve van voordeel te getroosten. Vandaar ook, tot hun leedwezen, de weinige omgang, dien de Russen met de Nederlandsche schepen en Faktorij mogten

{==247==} {>>pagina-aanduiding<<}
hebben, en de geweldig vervelende plegtigheden, die elke schrede van hun verblijf op Japan belemmerden. - Het is een verslag der ontmoetingen, gedurende dit verblijf van het Russisch Gezantschap in het Japansche Rijk, hetwelk den inhoud van dit Deel uitmaakt. De reeds gemelde belemmeringen maakten het bijna ondoenlijk, eenige nieuwe bescheiden wegens dit zonderlinge, belangrijke, en geheel op zichzelve staande Volk in te winnen. De bekwame Vertaler heeft door vele gewigtige, en soms vrij uitgebreide, Noten in dit onvermijdelijke gebrek voorzien, en, met ter zijde stelling van de al te groote kieschheid, die den Heer langsdorff schijnt belet te hebben, om iets buiten eigene en nieuwe opmerkingen mede te deelen, vele narigten uit andere Schrijvers gegeven, die voor de waardering des Japanschen Volks ten hoogste nuttig zijn. - Wij zullen trachten, uit dit een en ander eenig denkbeeld te geven van deze zoo weinig bekende Natie.
De Japanners staan, wat het uiterlijke betreft, vrij hoog op den trap der beschaving. Hunne nijverheid in het bebouwen van hun land, zelfs tot de bovenste kruin der bergen (zie bl. 29); hunne ongemeene netheid in het vervaardigen van allerlei gereedschap; hunne keurigheid, niet alleen op uiterlijke schoonheid, maar ook op den stijl van het schrift, waaraan zij terstond den man uit het gemeen van dien van opvoeding kunnen onderscheiden (bl. 61); hunne kennis aan de drukkunst (bl. 146), aan landkaarten (bl. 185), aan de ronde gedaante der Aarde (bl. 57); hunne ongemeene vlugheid in het bevatten en nabootsen (bl. 58 en 175); hunne bijna Hollandsche zindelijkheid (bl. 67 en 152); hunne uitstekende beleefdheid (bl. 91): dit alles duidt eene Natie aan, die niet meer in de beginselen der beschaving is, maar daarin eene hoogte bereikt heeft, waarop zij, naar allen schijn voor altoos, indien geene ontwikkelende gebeurtenissen tusschenbeiden komen, is staan gebleven. - Dit eilandvolk, 't welk zoo weinige betrekkingen met de Chinesche, en volstrekt geene met de Indische Nati-
{==248==} {>>pagina-aanduiding<<}
en onderhoudt, verkeert echter volkomen in hetzelfde geval. Het gaat niet meer vooruit: het Despotismus heeft het geheele bestaan der Natie als in een' ijzeren vorm gedrongen, dien het niet meer verlaten, niet met eene vrijere ontwikkeling verruilen kan. Het is blijkbaar, dat de voorgenomene invoering des Christendoms door de Jezuiten, hoewel het doel was, de Natie slechts onder het juk van Rome te krommen, haar nogtans, door de wrijving met andere Volken, van een onberekenbaar nut zou geweest zijn. Dan, het mislukken dezer proeve heeft nu ook allen verderen voortgang in ééns afgesneden. Het is ongeloofelijk, hoe vele moeite zich de geestelijke en wereldlijke zieledwang, die beiden in den persoon van twee Keizers op de Natie drukken, gegeven heeft, om
haren oorspronkelijk voortreffelijken aanleg te knakken, en onder het juk van tallooze pligtplegingen te doen bukken, opdat zij geenen tijd zou hebben, aan iets te denken, 't geen hare Heerschers ongevallig kon wezen. ‘Geen Volk,’ zegt de Vertaler, bl. 49, ‘is meer op pligtplegingen gesteld, noch bezit uitvoeriger en naauwkeuriger Ceremonieel, dan de Japanners. Wanneer een der grootste Landsheeren of een der Jedosche Rijksgrooten slechts eenen ambtenaar van den Dayri (Keizer) op weg ontmoet, buigt hij zich met het hoofd en de handen ter aarde, terwijl zijne piek, van welke hij er slechts ééne in diens bijzijn mag voeren, ter zijde van hem wordt nedergelegd.’ Dit, en de ijsselijke doodstraffen, van welke montesquieu spreekt, hebben der hooghartige Natie van alle vrije werkkracht, van alle ontwikkeling harer vermogens tot meer dan stoffelijke einden verstoken, ook eene onverschilligheid voor het leven, eene verachting des doods ingeboezemd, die men zeer verkeerd zou doen, aan heldenmoed toe te schrijven, daar dezelve veeleer het gevoel van ellende tot drijfveer heeft, even als onder de vroegere Romeinsche Keizers. ‘De verachting des doods,’ zegt de Vertaler, bl. 134,

{==249==} {>>pagina-aanduiding<<}
‘is algemeen bij de Japanners. De zelfmoord is in bijzondere gevallen bij hen pligtmatig, en neemt zelfs de schande van een misdadig leven in hunne oogen weg’ (even als te Rome.) ‘Alle krijgslieden en dienaars van den Zjo-goen, of wereldschen Keizer, en elk, die in den dienst is van het land, zijn bij het begaan van eenigen misslag tot den zelfmoord verbonden, doch niet zonder daartoe door het Hof gelast te zijn.’ De slaaf mag dus niet eens sterven, zonder den wenk des tirans! Intusschen wordt juist door deze gewoonte van kruipen, het gevolg van het Despotismus, de dwingelandij zelve vereeuwigd, en de eerbied voor den Dairy, of geestelijken Keizer, is bij de Natie zoo groot, (even als die der Arabieren voor hunne Kalifen) dat zelfs de wereldlijke Keizer (Zjo-goen), die zich, even als bij het genoemde Volk, van eene soort van Groot-Vizier tot Sultan verheven, en thans alle magt alleen in handen heeft, het niet wagen durft, in zaken van belang te beslissen, zonder den Dairy te raadplegen; ‘want,’ zeggen de Japannezen, ‘even als de Wereld slechts door ééne Zon verlicht wordt, zoo kan er in het Rijk ook maar één Opperheer zijn;’ en dezen eerbiedigen zij in hunnen geestelijken Keizer. Dus moet zelfs de Zjogoen zich nog steeds als eersten staatsdienaar van den Dairy aanmerken, en zich voor hem niet slechts, maar zelfs voor zijne gezanten, met de diepste buigingen vernederen. Op eenen bepaalden tijd wordt alles verbrand, wat hij als kleeding, eetgereedschap enz. heeft afgelegd (bl. 142.) Voor deze onderdrukking zoekt zich het gros der Natie door veelvuldige feesten, de Grooten door pracht en weelde en de
slaafsche onderwerping der mindere standen te troosten. Hunne gewoonten en beleefdheidswetten zijn dan ook zoo vele onveranderlijke, heilige voorschriften, die tot bolwerken van het Despotismus dienen.
Men ziet, dat deze korte schets meerendeels uit de aanteekeningen van den Vertaler getrokken is; en in-
{==250==} {>>pagina-aanduiding<<}
derdaad heeft de statistieke kennis aan Japan, gelijk wij boven reeds zeiden, weinig van belang door de Gezantschapsreis der Russen gewonnen. De wiskundige aardrijksbeschrijving, daarentegen, heeft in krusenstern's voortreffelijke opgaven wegens de Japansche Zeeën, waaraan ook de Heer langsdorff, zijn reisgenoot, hulde doet, eene gewigtige aanwinst bekomen (zie bl. 19.) Na een halfjarig verblijf aldaar, gedeeltelijk ter reede van Nangasaki, achter Papenberg, en te Megasaki doorgebragt, gedurende welken tijd zij met een reikhalzend verlangen naar berigten uit Jedo gewacht, en intusschen door de Japanners kosteloos onthaald, doch met Argusoogen bewaakt waren, en hun in een zeer beperkt verblijf aan wal zelfs door een' scheidsmuur het gezigt op de omliggende landstreek belet was, werden de Russen eindelijk beleefdelijk voor hun aanbod van handelgemeenschap bedankt, de aangebodene kostbare geschenken teruggegeven, en desniettemin andere, vorstelijke giften aan het Gezantschap aangeboden. Dit haastte zich nu om zoo spoedig mogelijk te vertrekken; en de Heer langsdorff is, tegen zijne gewoonte, een weinig uitvoeriger in de zeevaartkundige beschrijving der terugreis door deze weinig bekende wateren, en van den togt naar het eiland Josso, (waarvan de Vertaler ook belangrijke narigten mededeelt) naar Tchoke of Sachalion en de Kurilische eilanden, tot men op nieuw Kamschatka bereikte.
Treffend is de beschrijving van den storm, of liever geweldigen orkaan, dien het schip vóór de aankomst op de kust van Japan moest doorstaan (bl. 21-26); en de aanspraak van den Gezant aan het Russische scheepsvolk, bij de nadering aan dat Rijk, (bl. 15-18) levert geen klein denkbeeld van de kracht der Russische taal, om stoute denkbeelden uit te drukken.
De Vertaling is zeer vloeijend, en, door de bijgevoegde Noten, zeer belangrijk.





{==251==} {>>pagina-aanduiding<<}

Romeinsche Nachten bij het Graf der Scipio's. Uit het Italiaansch vertaald, met Aanteekeningen, door Gerrit Joan Meijer. Met Platen. II Deelen. Te Amsterdam, bij H. Gartman. 1815. In gr. 8vo. Te zamen 526 bl. f 4-16-:

Het was geen ongelukkige inval van den Schrijver dezer Nachten, zich van de ontdekking van de graven der scipio's in 1780, en van de voorstelling eener daardoor verhoogde verbeelding, alsof de verstoring der assche van deze beroemde mannen de schimmen der Romeinen uit de gewesten der onsterfelijkheid bij het graf van deze hunne doorluchtige landgenooten terugriep, als van eene lijst te bedienen, in welke hij zijne op aarde terugkeerende zamensprekers verschijnen laat. Fontenelle zegt ergens, (zoo het ons wél voorstaat, in de voorrede van de Zamenspraken der Dooden) dat hij zijnen personen eene verhevener taal dan de gewone in den mond legt, en dat hij, wanneer dit zijn oogmerk niet geweest ware, zich bij de Levenden zou bepaald hebben. - Van deze Nachten zou men hetzelfde mogen zeggen: de luisterrijkste herinneringen uit de geschiedenis van het eenmaal werelddwingende volk, waaronder de scipio's de schitterendste rollen vervulden, zijn er in voorgedragen, op eene wijze, welke, terwijl zij de ziel verheffen, de verbeelding boeijen, en der aandacht ontzag inboezemen, niet alleen voor de deugden, maar ook voor de zwakheden en misdrijven van een verhoogd menschengevoel, te gelijker tijd de getrouwe en gelijkende afbeeldsels leveren van de personen en bedrijven, die er in afgemaald worden. Stijl en onderwerp zijn in het oorspronkelijke met elkander evenredig; en deze altijd wenschelijke overeenstemming is in de vertaling niet verloren gegaan.
De eerste verschijning der schimmen, waardoor den Schrijver, die zich langs een' onderaardschen gang naar deze verwelfde grafplaatsen begeven had, de gelegen-
{==252==} {>>pagina-aanduiding<<}
heid vergund wordt, om zich met zijne Helden der oudheid te onderhouden, wordt in den eersten Nacht (zij zijn zes in getal) dus beschreven: ‘Reeds verdiepte hij (mijn geest) zich in den donkeren afgrond, reeds drongen mijne gedachten tot het sombere doodenrijk door, reeds ontwaakte mijne begeerte, om mij met de afgestorvenen te kunnen onderhouden, toen ik in eens van uit de diepte een treurig suisen hoorde, dat, even als de wind, die door de dalen speelt, langzaam en in afgebroken toonen, voortzweefde. Te gelijk schudde de aarde onder mijne voeten; de donkere lucht bromde als een bijenzwerm; de beenderen bewogen zich in de graven en sloegen krakende tegen de wanden.’
In dezen eersten Nacht munt de twist tusschen brutus en cesar over den Tirannenmoord bijzonder uit. De schildering, welke deze laatste van het verderf des Gemeenebests geeft, zijn betoog van de noodzakelijkheid, om in het door burgeroorlogen verscheurde, door geweldenarijen en de ongehoordste gruwelen vernederde Rome, de Alleenheersching te herstellen, zijn meesterlijk; maar treffender nog is het krachtig uitgewerkte tafereel van atticus, in den tweeden Nacht. In een kort overzigt van de eerste wording, vestiging en uitbreiding des Romeinschen gebieds, waarin de tot 's Schrijvers oogmerk belangrijkste en meest dienende punten der geschiedenis, ongezocht, en als met eene bevallige onachtzaamheid verzameld, onder één enkel gezigtpunt gebragt zijn, wordt hier de matelooze heersch- en veroveringszucht van het Romeinsche volk, als grondtrek van zijn karakter, naar het leven afgemaald; en onder het lezen, medegesleept door den snelvlietenden stroom der elkander geleidelijk opvolgende, en door de tegenspraak zijner belangnemende toehoorders nog dringender voortspoedende reeks der gebeurtenissen, vergeet men bijna, dat het dikwijls aan het ontbreken van daartoe even gunstige omstandigheden moet toegeschreven worden, wanneer vroegere en

{==253==} {>>pagina-aanduiding<<}
latere volken zich van deze zijde minder ongunstig deden kennen. Zeer te regt zegt de Vertaler in zijn voorberigt: (bl. IV.) ‘In deze laatste jaren vooral zijn wij meêrmalen in de gelegenheid geweest, om aan de Romeinen te denken, en derzelver bedrijven, helaas! te verfoeijen, daar wij door eene naburige rooverhorde alle hatelijke grondbeginselen der Romeinen zagen nagevolgd.’
In den derden Nacht worden, in eene zamenspraak tusschen pompejus en cesar, de inborsten dezer beide mededingers met scherpte voorgesteld, minder uitgewerkt dan de vorige afbeeldingen, maar met enkele doch oogenblikkelijk treffende trekken.
De schets van eenen vadermoorder, waarmede het eerste Deel eindigt, is diep roerend, en zou, wanneer men er eenen eigenaardigen naam, bij wijze van kunstterm, aan wilde geven, vreesselijk of schrikverwekkend aandoenlijk mogen genoemd worden. Op zichzelve genomen, heeft zij vele verdiensten; maar, vergeleken met het hoofdoogmerk, 't welk de Schrijver zich toch, zeer kennelijk, in deze Nachten voorgesteld heeft, zou deze laatste zamenspraak, of liever alleenspraak, een hors d'oeuvre schijnen, ware het niet, dat de Schrijver zich van de verschijning dezer ijlhoofdige schim bediend had, om eenen overgang van het eerste tot het tweede Deel te maken.
Gedurende de drie eerste Nachten, welke den inhoud van het eerste Deel uitmaken, bezoekt de Schrijver de graven der scipio's met eenige vrees en huivering. Het aandeel, 't welk hij in het gesprek neemt, is dat van een' bescheiden leerling. In het bezoek, 't welk hij in den vierden Nacht aan de schimmen zijner voorvaderen geeft, is hij moediger geworden, en gedraagt zich als een afstammeling, die er gevoel van heeft, dat hij waardig is, met zijn heldhaftig voorgeslacht het woord te voeren. De schimmen, daarentegen, schijnen hem toe vreesachtiger te zijn; en, nadat hij er aan cicero de reden van gevraagd heeft, antwoordt

{==254==} {>>pagina-aanduiding<<}
deze hem: (IIde D. bl. 3.) ‘Deze plaats schijnt hen toe, nog besmet te zijn door de schim des vadermoorders, en zij vrezen, haar hier nog te ontmoeten.’ Hierdoor nog meer bemoedigd, brengt hij het gesprek op den toestand van het hedendaagsche Rome, en geleidt de geesten uit de graven naar de stad van romulus. Langs den Appischen weg, komen zij aan den Palatijnschen berg. Hier verschijnt hun de stichter van het oude Rome, aan wien de Schrijver, kortelijk, deszelfs lotgevallen na zijnen dood verhaalt. Het oogmerk der drie laatste Nachten is gedeeltelijk, om, even als in de drie vorige, de Lezers, op eene belangrijke en onderhoudende wijze, de zeden en de lotgevallen, maar voornamelijk het nationaal karakter, en de gelijkende afbeeldsels der meest gerucht gemaakt hebbende mannen van dit vermaarde volk, als in eene galerij van beweegbare schilderijen, voor oogen te stellen; gedeeltelijk, om hun ook het tegenwoordige Rome, met het oude vergeleken, en zoo, als men zich voorstellen kan, dat het door een' beschaafden tijdgenoot van cesar, cicero en atticus zelf beoordeeld zou worden, te doen kennen.
De gestadig verwisselende, en te gelijk veel omvattende verscheidenheid der stof is oorzaak, dat het geven van uittreksels weinig geschikt is, om de eigenaardige verdiensten van het werk van naderbij te doen kennen; dewijl deze juist in de vlugtige mengeling dezer verscheidenheid bestaan. 't Zijn op verschillende wijzen, naar den loop der gesprekken, afgebrokene en weder opgevatte fragmenten, met oordeel en smaak geschakeerd, en meestal zoodanig bijeengebragt en contrasterend zamengekoppeld, als de aandacht het minst vermoeit.
Het tweede Deel schijnt, zoo al niet door eene andere hand, immers in eene andere luim, dan in die, welke door het eerste Deel zweeft, bearbeid te zijn. Dit verschil meenden wij reeds bij de jammerklagt van den vadermoorder opgemerkt te hebben. Daarbij her-
{==255==} {>>pagina-aanduiding<<}
innerden wij ons, hetgeen de Vertaler in zijn voorberigt zegt: ‘Het eerste Deel, of de drie eerste Nachten van dit werk, werden reeds in het jaar 1792, te Rome gedrukt, en met zoo vele gretigheid gezocht, dat zij in het jaar 1803, voor de tiende maal herdrukt werden. Tot leedwezen van alle letterminnaren dacht men, dat het werk daarmede eindigde, toen in het jaar 1804, het oorspronkelijk handschrift gevonden werd en daaruit bleek, dat het uit zes Nachten bestond, waarvan ik thans eene vertaling aanbied.’
Tegen het oproepen van afgestorvenen uit het rijk der schimmen, ten einde met leerzame gesprekken, in welk vak dan ook, hunne nog levende natuurgenooten en afstammelingen te onderwijzen en te stichten, hebben wij niets in te brengen. Het staat een' Schrijver vrij, ook uit het graf tot zijne tijd- en landgenooten te spreken; - en wanneer het hem daarbij voornamelijk te doen is, om, gelijk hier het geval is, door middel van de geschiedenis hunne aandacht op voorwerpen van staat-, oudheid- en volkenkunde te vestigen, kan men hem over hetgeen hij, in 't voorbijgaan, ook over hooger wijsgeerige en bovennatuurkundige onderwerpen zijne schimmen in den mond legt, ongemoeid laten. Handtastelijke tegenstrijdigheden mag hij echter zijne geesten niet veroorloven. Zoo had hij b.v. den vader der Romeinsche welsprekendheid (Iste D. bl. 20.) niet moeten laten zeggen: ‘Hij, onder ulieden, die door zijne geleerdheid de wereld met bewondering vervult, die door de ongeloofelijke verhevenheid van zijn genie, zich ten hemel schijnt te verheffen, is voor ons, die van de slavernij der zinnen bevrijd zijn, (of, gelijk er in 't oorspronkelijke staat: è per noi spiriti sciolti dal servaggio delle membra: is voor ons, van de slavernij der ledematen (des ligchaams) verloste geesten) dat geen, wat voor u het stomste dier is.’
Op meer plaatsen wordt van deze voortreffelijkheid

{==256==} {>>pagina-aanduiding<<}
der ligchamelooze geesten, boven die, welke het stof bewonen, gewag gemaakt; 't geen echter niet belet, dat cesar, brutus, pompejus en andere doorluchtige schimmen geene mindere slaafsche onderworpenheid aan hare driften en hartstogten aan den dag leggen, dan die men haar, nog onder het gebied der zinnen, zou toegedicht hebben. Onder andere kunnen daarvan de woorden van cato en cesar (bl. 240.) tot een staaltje verstrekken. De eerste, op de gedachte, dat cesar aan zijn' zoon vergiffenis geschonken had, met afgrijzen terugtredende, roept uit: ‘Spreek van overwinning, ô trouwelooze! tot vijanden; van vergiffenis tot misdadigers, en niet tot brave lieden, tot vrije burgers! Welk eene verbazende vermetelheid, den dwingelanden eigen, zich op verdrukkingen te verheffen, en beschimpingen edelmoedigheid te noemen! Maar, wáár zijt gij, dien ik niet meer mijnen zoon mag noemen? Wáár zijt gij, bloodaard! die uw leven verschuldigd zijt aan de verfoeide genade van dezen cesar?’
Na zijn zoon meermalen te vergeefs geroepen te hebben, vervolgt hij: ‘Het is natuurlijk dat zulk een bloodaard zich niet in eene vergadering van Romeinen durft vertoonen. ô Ellendige slaaf! mogt uw schim voor altijd in deze eeuwige duisternis rond dwalen!’ - En, zich tot cesar wendende: ‘Door welk een droevig noodlot zijt gij hier? Hoe is het mogelijk dat de Romeinen ook hier nog uwe tegenwoordigheid dulden?’ - Waarop cesar antwoordt: ‘Hadde ik slechts het gebruik mijner leden en wapenen, om uwe hardnekkige vermetelheid, op eene waardige wijze, te straffen!’ - Dit zeggende, (laat er de Schrijver op volgen) nam hij eene krijgshaftige houding aan; zijne oogen gloeiden, zijne wenkbraauwen krompen en hij fronste zijn voorhoofd zoo verschrikkelijk enz.
Zulke hartstogtelijke uitvallen moeten het bijna voor scherts doen opnemen, wanneer b.v. brutus (bl.

{==257==} {>>pagina-aanduiding<<}
30.) cesar dus aanspreekt: ‘Thans, na twintig eeuwen, daar wij met het ligchaam onze hartstogten afgelegd hebben, kunnen wij over deze daad (den Tirannenmoord, namelijk) een edel en onpartijdig oordeel vellen.’
Gaarne stemmen wij toe, dat de Schrijver deze driften en hartstogten tot het leveren der voorgestelde karakterschetsen noodig had. Maar ook hierop slaat onze aanmerking niet; wij wilden er alleen mede te kennen geven, dat hij, juist om deze reden, aan zijne schimmen eene andere, minder van de zinnelijkheid verwijderde, hoedanigheid had moeten toedichten.
In de vertaling is de stijl en de trant, waarvan zich de Schrijver tot zijn oogmerk bediend heeft, op de meeste plaatsen, zeer wel nagebootst. Enkele keeren, echter, hebben wij uitdrukkingen en spreekwijzen aangetroffen, welke door den kundigen Vertaler zelven, bij de herlezing, als te veel naar Germanismen zweemende, zullen afgekeurd worden. Wij willen er slechts ééne van aanwijzen (Iste D. bl. 2.) ‘Dit zelfde verlangen kwelde ook den beroemden petrarca, die de scheidende eeuwen zocht te overkomen en eenigermate met de Ouden te leven.’ - Het oorspronkelijke raadplegende, zagen wij, dat hij heeft willen zeggen: ‘Ook deze rustelooze begeerte noopte den beroemden petrarca door de tusschenruimte der vervlogen eeuwen heen te dringen,’ enz. [La quale ansietà sfogava anche l'illustre Petrarca sforzandosi varcare i secoli interposti.]
Ook tegen de geslachten, enz. wordt hier wel eens gezondigd, als b.v. IIde D. bl. 82. dezen marmer. Doch, het geheel heeft ons te zeer bevallen, dan dat wij het van ons zouden kunnen verkrijgen, bij kleinigheden te blijven stilstaan.





{==258==} {>>pagina-aanduiding<<}

Hulde, toegebragt aan de nagedachtenis van Jan Fredrik Helmers. Te Amsterdam, bij Geysbeek & Comp. 1815. In gr. 8vo. 126 Bladz. f 2-4-:

De Uitgevers verdienen allen dank voor de moeite, welke zij zich gegeven hebben, om de offers, aan de schim van helmers gewijd, zoo veel doenlijk, bijeen te zamelen en door den druk gemeen te maken. Wij ontvangen hier de volgende stukken, ter nagedachtenis van onzen vereeuwigden Zanger: I. Lofrede van gerrit joan meijer, uitgesproken in de Amsterdamsche Afdeeling der Hollandsche Maatschappij van Fraaije Kunsten en Wetenschappen, op den 26 Februarij 1814. II. Lofzang van Mr. maurits cornelis van hall, Lid van het Koninklijk Nederlandsch Instituut, uitgesproken onmiddellijk na de voorgaande Lofrede, ter zelfder plaatse. III. Redevoering van hendrik harmen klijn, uitgesproken in de Maatschappij Felix Meritis, den 25 November 1814. En IV. Zangen van barend klijn, bz., waarvan men zich in de Maatschappij Felix Meritis, op den 25 November 1814, bediend heeft; zijnde de Muzijk vervaardigd door j.w. wilmsz. Het is inderdaad te bejammeren, dat het dichtstuk van den Heer loots (na de Redevoering van h.h. klijn in Felix Meritis voorgedragen) hier niet mede geplaatst is, daar hetzelve deze echt-vaderlandsche hulde volledig zoude gemaakt hebben. Willen de vrienden en vereerders van helmers ook dit offer van den beroemden Dichter aan zijnen Broeder en Kunstvriend bezitten, dan zijn zij gedwongen, om zich den geheelen dichtbundel van loots aan te schaffen.
Desniettemin zal de verzameling, welke wij thans aankondigen, elken dicht- en kunstlievenden Nederlander regt welkom zijn. Wij althans ontvingen dezelve met een dubbel genoegen; daar wij alles, wat onzen onsterfelijken Puikdichter betreft, om zijnen wil, op hoogen prijs stellen, en deze offers zijner vrienden, daarenboven, eene eigene innerlijke waarde bezitten, en eenen aangenamen, welriekenden geur verspreiden.
De beide Lof- of Lijkredenen van de Heeren meijer en klijn hebben ieder hare afzonderlijke verdiensten. Wanneer

{==259==} {>>pagina-aanduiding<<}
wij geregtigd waren, om beider voortbengselen te vergelijken, dan zouden wij aan de Lofrede van den Heer meijer, als kunstprodukt, den voorrang geven. De taal is hier zuiver, de stijl keurig, en het geheele stuk inderdaad welsprekend. De Redevoering van den Heer klijn is geheel uit het hart gevloeid, en moet, bij het uitspreken, algemeen geroerd hebben. De weg, dien meijer inslaat, om den Dichter en zijne werken te doen kennen, is misschien nieuw. Hij begint de schets van helmers zangen met de beschouwing van het eerste ontluiken van deszelfs dichtvermogen, en volgt hem vandaar op zijne kunstbaan. Wij meenen echter te mogen twijfelen, of in deze manier de kunst niet te veel doorstrale. Het simplex veri sigillum geldt ook hier. Zoodanige geschiedenis der geestontwikkeling van een groot Dichter laat zich wel aangenaam lezen; maar zij moet noodwendig nu en dan gedwongen worden naar het plan, hetwelk de Redenaar zich heeft voorgesteld. Men moge op die wijze den gang der ideën, de werkingen van den geest in eenen systematischen Wijsgeer kunnen aantoonen; bij een dichterlijk Genie gaat dit, naar ons gevoelen, zoo gemakkelijk niet. Het denkt en werkt vrij, dikwijls zonder orde, regel of plan. Nu en dan doet het sprongen, welke den prozaïschen beschouwer wild en onbegrijpelijk voorkomen; en de schepper der heerlijkste gewrochten zal, na de voltooijing van het kunstwerk, vaak zelf niet eens kunnen zeggen, wat de eerste aanleiding tot de bijzondere stoffe gegeven hebbe, en welke de aaneenschakeling zijner gedachten geweest zij. Met dat al moeten wij erkennen, dat de Heer meijer zijn, inderdaad moeijelijk, plan uitmuntend heeft uitgevoerd, en dat het hem veelvuldige gelegenheden aanbiedt, om zich te doen kennen als een man van eenen wijsgeerigen geest, als een fijn opmerker en echt kenner in het vak van wetenschap en kunst; terwijl ook
deze behandeling het voordeel heeft, dat zij ons met de dichterlijke voortbrengselen van helmers bekend maakt, zonder die stijfheid te bezitten, welke anders van dergelijke optellingen onafscheidbaar schijnt. Het plan van den Heer klijn voldoet ons daarom meer, omdat het minder kunst verraadt. In de lofrede van meijer missen wij ongaarne de vermelding van helmers afkomst, opvoeding, huwelijks- en huisselijke betrekkingen enz. Klijn geeft ons, in deze opzigten, meer, schoon minder dan wij gewenscht hadden. In

{==260==} {>>pagina-aanduiding<<}
meijer zien wij meer den kundigen en bekwamen Redenaar; in klijn meer den hartstogtelijken Vriend. De eerste treft ons, om helmers te bewonderen; de laatste doet ons helmers bewonderen, om over deszelfs verlies tranen te storten. Beide stukken zijn onvolledig; doch beide vullen elkander op vele plaatsen aan, en leveren een goed geheel op. Men kan hier geene volkomene levensbeschrijving, noch eene regte waardering der dichterlijke verdiensten van helmers verwachten. Wij wenschen vervolgens den Mensch, afgescheiden van den Kunstenaar, meer van nabij te leeren kennen, en vooral verlangen wij naar eene uitgewerkte Verhandeling, waarin helmers als Dichter wordt beoordeeld en naar eisch gewaardeerd. Deze taak zal, op den duur, hopen wij, nog wel eens, op eene bevredigende wijze, vervuld worden. Hetgene men hier van de kunstverdiensten onzes Dichters aantreft, zijn (en konde men, billijkerwijze, wel meer verlangen?) slechts algemeene trekken. De Heer klijn is hier het uitvoerigst. Hij beschouwt helmers in het algemeen als Dichter, en hetgeen hij deswege zegt, is zeer schoon; vervolgens als oorspronkelijk Dichter; en eindelijk als gevoelig Zanger, als verheven Zanger, en als Lierzanger. Het zijn bijdragen voor een' volgenden Schrijver, die zich geroepen zal gevoelen, om de eigene karakteristieke waarde van helmers, als Dichter, in het licht te stellen; bijdragen, waarop wij hier en daar nog al eene aanmerking zouden hebben. - Wij kunnen den inhoud dezer Redevoeringen niet nader opgeven; maar zullen, ten slotte, uit beide nog eenige trekken opzamelen, ten einde onze Lezers meer van nabij met het voorwerp onzer gemeenschappelijke hulde bekend te maken. Hier stappen wij van de Redenaars af, met de opgave van een staal, ter aanduiding van
beider stijl en voordragt.
Uit de Lofrede van den Heer meijer:
‘Den mannelijken leeftijd intredende, trad hij (helmers) ook in een naauwer verband met de maatschappij, waarin hij leefde. Haar heil, hare welvaart vervulden zijn hart en ontgloeiden zijn gevoel; haar onheil, hare rampen ontroerden en schokten hem. Het helder verleden en het toen donkere heden zweefden onophoudelijk voorbij zijnen starenden geest. Hij beminde de deugd, beminde de ware grootheid, en beminde dus ook zijn vaderland. Het vaderland dat hij zag, toen hij vierentwintig jaren oud was, in

{==261==} {>>pagina-aanduiding<<}
het jaar 1793, vervulde zijn hart met beklemming. Akelig en ijsselijk voorspelde hij de volgende dagen, want met het oog zijner ziel zag hij den geest des kwaads (*), die, van de vloeken vergezeld, uit de duisternis uitbrak, om Europa en het lieve vaderland te vernielen. Om zijne diepe smart te lenigen, doorbladert hij de gedenkrollen van de daden onzer voorouderen. Dáár hervindt hij, voor één oogenblik, den luister, die hem streelt, en het genoegen, dat hij derft. Hij gevoelt zich weder gesterkt en ontvonkt, en nog met tranen in de oogen zingt hij Neêrlands gelukkigen strijd in de jaren 1672 en 1678 (†). Dan, niet lang kon deze gedwongene bedaardheid in zijne ziel gevestigd blijven. De stroom des tijds spatte zijn venijnig schuim te gevoelig op zijn aanwezen, om in bespiegelingen voort te sluimeren. Ontroerd en verontwaardigd ziet hij, wat hem dierbaar is, verdwijnen en opkomen wat hij verfoeit. Hij acht Nederland voor bezweken en verloren, en ontlast zijn overkropt hart door eenen treffenden lijkzang op deszelfs graf (§). Tot in het diepst van zijne ziel bewogen en ontroerd, vermeldt hij aan zijne landgenooten de verzwakking, verlamming en den staatkundigen dood van zijn vaderland; roept hen tot getuigen van zijne smart, van zijne tranen; bezweert hen, bij de nagedachtenis aan onze onsterflijke voorvaderen, om, door navolging van derzelver deugden, zich ook huns verdienden loons waardig te toonen; en verheugt zich nog in de bewustheid, dat hij nimmer deelde in de stormen, waaronder hij zijn geliefd vaderland ziet bezwijken. Onwankelbaar getrouw aan zijne gevoelens, wendt hij zijne oogen afkeerig van de helsche toortsen, die Europa toen moesten verlichten, van de razernijen, die, als vredemaagden vermomd, met
puin en bloed de aarde bedekten; van het rampzalig goochelbeeld, dat, met eenen godennaam versierd, slechts brand en verwoesting onder den hoed verschool. - Vrij ziet de mensch de gevlerkte zangers het luchtruim doorzweven; vrij doorrollen de hemelsfeeren hunne afgemetene banen; vrijheid! roept hem de goddelijke deugd toe, en - vrijheid! - weêrgalmt zijn hart. Ook onze helmers beminde en aanbad de vrijheid (§§). Hij erkende haar goddelijk beeld in de handhaving van regt en wetten, in de

{==262==} {>>pagina-aanduiding<<}
deugden van vorst en volken; maar hij verfoeide even zeer de verderflijke losbandigheid, die zich op haren aangebeden troon wilde vestigen. Om en bij hem ziet hij die valsche vrijheid alles met haren adem verpesten. Deugd, trouw en dankbaarheid ziet hij als ballingen rondzwerven, en vervangen worden door afzigtelijke gedrochten, die - even als der duivelen honger door meerder voedsel slechts onverzadelijker wordt, ook - gedurig meer bloed en tranen tot schatting eischen. Helmers zag die akeligheden, gevoelde haren verpletterenden invloed, en bij herhaling klonken van zijne snaren de treffendste en aandoenelijkste treurzangen (*).’
Uit de Redevoering van den Heer klijn:
‘Ach! hoe trof mij het gezigt van dat laatste dat ons, van alles wat wij eenmaal waren, overblijft! hoe trof mij het gezigt van de plaats, waar hij, Hollands edele zanger, in het verblijf der dooden nederdaalde! Weinige weken na zijn smartelijk afsterven, voert mij, (vergeeft M.H. aan den vriend deze kleine zwakheid), eene onwederstaanbare begeerte naar zijne afgelegene rustplaats het plekje te zien waar hij rustte, en daar alles wat hij geweest was diep te gevoelen - heilig verlangen! wie kan u veroordeelen? Een schoone herfstdag geleidde mij naar zijn graf; onbeneveld was de zon uit de kimmen gerezen, en wierp hare schuinsche stralen op de geelende bladeren van het grijzende geboomte, en langs de kwijnende grasvelden; de natuur was doodelijk stil, en alles stemde het hart tot eenen somberen weemoed. Zoo naderde ik het overschot van mijnen vriend; van alles afgezonderd; door niemand vergezeld; door de natuur zelve aan de algemeene vergankelijkheid herinnerd, zette ik mij, diep bedroefd, op zijne ruwe grafzerk neder; welk een gezigt! welk een gevoel! “Groote God!” riep ik, geheel ontroerd uit, “dit is dan de Mensch!” .... Te vergeefs poogde ik mijne gewaarwordingen eene andere stemming te geven; het besef van zijn mij zoo treffend verlies, zijne uitstekende geestvermogens, het beeld van mijn, toen nog aan den afgrond der vertwijfeling dobberend, en door hem zoo vurig bemind, vaderland, alles benevelde mijn gevoel, en deed mij, met een verbrijzeld hart, zijne rustplaats verlaten.
Nog klinkt die toon van weemoed in mijn hart; in dit oogenblik ontwaakt dat gevoel met verdubbelde kracht; in

{==263==} {>>pagina-aanduiding<<}
dit oogenblik rijzen al die beelden van het geen helmers voor ons en zijn vaderland was, nog kon zijn, doch niet meer is, in derzelver geheele akeligheid voor mijne gewaarwordingen: wie zal haar leiden? wie haar louteren? wie haar in een blijmoedig hopen op een gelukkig wederzien doen overgaan?
Gij alleen, heilige overtuiging van onzen hoogen zedelijken aanleg! gij alleen, ontwijfelbaar bewustzijn van onze oneindige volmaakbaarheid! gij alleen, onwrikbaar geloof aan onze onsterflijkheid! Zonder u is hier alles in den mensch nacht, afgrond, vertwijfeling! met u, wordt ons alles licht, strelend uitzigt, verheven doelwit; met u alleen, zien wij in den mensch dat verheven wezen, wiens aanleg oneindig, wiens bestemming grensloos is.’
De Lofzang van den Heer van hall is, in ons oog, een allervoortreffelijkst dichtstuk. Stil, hartelijk en somber is de voorzang, juist in den toon, welke hier voegt, in den toon der plegtig-roerende Elegie. Men oordeele uit den aanhef:

De zwarte dag verjaart, die Helmers ons onttoog! 
Toen is die fiere geest ten oorsprong opgevaren! 
Wij toefden bij zijne asch, met tranen in het oog; 
Maar rouw noch lofgezang ontvloeide aan onze snaren! 
 
Wij danken u, o tijd! gij hebt ons leed verzacht. 
De tranen, ons ontvloeid.... o! zij zijn niet verloren! 
Onze opgepreste borst schept adem, moed en kracht; 
En Holland juicht met ons, dat Helmers was geboren. 
 
Hier vang' zijn lofgalm aan! want hier troostte ons zijn lied, 
Toen een bebloede toorts alom vernielend blaakte: 
Wie toen ook huichlend zong, hij zweeg, en bukte niet 
Voor 't ondier, dat, langs de aard, zijn helsche vlammen braakte. 
 
Ja, hier, hier klonk zijn harp in 't heerlijkst maatgeluid, 
Wiens jongste trillingen nog ruisschen langs de wanden; 
En zou der kunstengod, die ons dit koor ontsluit, 
Dan hier 't omkranst altaar voor Helmers niet doen branden? 
 
Klim, heilige offervlam! en met die vlam mijn lied! 
'k Ontbeer zijn vuur en taal, verbeelding en vermogen; 

{==264==} {>>pagina-aanduiding<<}

Maar de onmagt die mij boeit, weêrhoudt mijne aandrift niet: 
't Gevoel zal mijne kracht, de stof mijn zang verhoogen! 
 
Ik streef van verre u na, door d'eigen gloed bestraald, 
o Redenaar! moog' thans mijn lied uw taal vervangen! 
Gij hebt ons Helmers beeld, naar 't leven, afgemaald: 
Duld, dat mijn hand het met gebloemte moge omhangen! 

Nu vangt de eigenlijke lofzang aan, een stout en verheven lierdicht, waarin de Heer van hall de schoonste proeven geeft van hartelijk gevoel, echte verheffing en zuiveren kunstsmaak, en waarin zijne vaderlandsmin en broederliesde zoo wel, als zijne verlichte denkwijze en regtschapenheid, beurtelings uitblinken. Met één woord, deze lofzang is helmers en van hall beide waardig; waardig der gelegenheid en de plaats, waar hij werd uitgesproken; waardig den roem onzer poëzij, die thans tot eene hoogte van luister is opgevoerd, waarop de Hollander zich met fierheid mag verheffen.
Daar het de hulde van helmers geldt, ruimen wij volgaarne eene plaats in aan eenige coupletten uit dezen heerlijken lierzang:

Waarom, o Holland! heeft de zanger, 
Wiens geest nog langs uw stroomen zweeft, 
Waarom heeft Helmers, ach! niet langer 
Voor 't goede en schoone op aard geleefd? 
Geleefd voor alles wat beneden, 
Door de echte menschheid aangebeden, 
Ook hier kapel en priester vond? 
Geleefd ter eer van 's werelds wrekers, 
Als vloekprofeet eens regtverbrekers, 
Wiens troon in bloed en puinen stond? 
 
Keer, keer onsterflijke! in de koren 
Der geesten! daal op de aarde neêr! 
Zie 's werelds heileeuw als herboren! 
En Neêrland vrij, gelijk weleer! 
Zie, van uit oulings donkre kimmen 
D'Orion glansrijk opwaarts klimmen; 
En Aldebarans gloed verbleekt! 
Zij komt, die gij hadt afgebeden, 
De vrijheid komt - zij is beneden - 
Zie hoe een God de menschheid wreekt! 

{==265==} {>>pagina-aanduiding<<}

Uw helle blik ving de eerste stralen 
Van 't zalig licht dat ons omgloort: 
Reeds lang zaagt gij het weemlen, dwalen, 
En flikkren in het verre noord: 
Van daar al hooger opgestegen, 
En meer ontwolkt, en allerwegen 
Gevoed met nieuw ontstoken glans: 
Zoo rees de Orion voor Europe! 
En straalt (vervuld is onze hope!) 
Ook op ons van den vrijen trans. 
 
ô! Had uw dichter, Batavieren! 
Uw wordend heil op aarde aanschouwd! 
Hoe zou hij dan uw' hoogtijd vieren, 
In zangen, beeldenvol en stout! - 
Mij dunkt ik hoor zijn jubeltoonen, 
Bij 't ruischen van de lauwerkroonen: 
De weêrgalm klinkt langs 't schaatrend IJ - 
En Flevo's strand en de Amstelzoomen, 
En Rijn, en Maas, en IJsselstroomen 
Herhalen 't Iö - de aard is vrij! 
 
Dat Iö stroomt van duizend tongen, 
Oranje! uwe aankomst te gemoet: 
Nooit, nooit heeft Helmers zoo gezongen, 
Als nu zijn lier u welkom groet. 
Beklim, door liefde en hoop gedragen, 
ô Nassau! Fredriks (*) gloriewagen; 
En hooger rijst dan 's dichters toon! 
Hij zingt! uw Telgen zegevieren - 
Hij zal hun heldenwapen sieren! 
Stijg, Neêrlands Titus! stijg ten troon! 

{==266==} {>>pagina-aanduiding<<}

Herrijst, herrijst, ô heldentijden! 
Want Helmers voert Tyrtaeus luit - 
Waakt op, en ziet uw zonen strijden, 
ô Vadren! stijgt uw graven uit! 
Musketten, zwaarden, lansen blinken - 
De vrije zegezangen klinken: 
Ziet, ziet, uw dochtren, Hollands eer, 
Uw heldenkroost, in blijde reijen, 
Omkransende, ten dans geleiên - 
Waar ben ik?... Helmers zingt niet meer! 

De Zangen van den Heer barend klijn bz. zijn zacht en welluidend, geheel in den bevalligen trant van dezen gevoeligen Dichter. Hoezeer wij, voor ons, eenen meer verheven toon alhier meer overeenkomstig met het hooge rouwfeest, en den Heer b. klijn ook daarvoor wel berekend zouden achten, meenen wij hierin, zoo wij ons niet bedriegen, eene schikking op te merken naar de bekende geliefkoosde manier van den Heer wilmsz als Componist, hetgeen alsdan veeleer erkentenis dan berisping verdient.
Ten slotte voldoen wij aan onze belofte, om nog eenige trekken uit de beide Redevoeringen op te zamelen, ten einde onze Lezers nader bekend te maken met den man, dien zij als Dichter zoo zeer hebben bewonderd.
Jan fredrik helmers werd geboren in het jaar 1767. Hij had eene schoone, groote en mannelijke gestalte. Zijne gelaatstrekken waren effen, en teekenden niet sterk; maar zijn schoon gewelfd voorhoofd voorspelde, bij den eersten blik, eenen schranderen denker. Zijne heldere blaauwe oogen, waarin het zachtst gevoel en de levendigste voorstellingen uitblonken, waren geheel de spiegel van zijn hart. Om zijnen mond zweefde de gulle vriendelijkheid, en in zijn geheele wezen blonk de innemendste welwillendheid uit. Hij had een aandoenlijk zenuwgestel, was vurig van temperament, en toegerust met eene gloeijende geestdrift. Hij ontstak wel eens plotseling in drift; doch zijn oordeel en edel hart verkregen even spoedig weder den boventoon. Hij had niets aan het lot, de omstandigheden en de opvoeding te danken. Hij wist zichzelven tot een geheel ander mensch te vormen, dan het lot scheen te willen. De natuur had hem tot een gewoon mensch bestemd; hij vormde zichzelven tot

{==267==} {>>pagina-aanduiding<<}
een buitengewoon wezen. Hij bezat zeer uitgebreide kundigheden. De Engelsche, Fransche en Hoogduitsche talen waren hem genoegzaam eigen, en hij had het geheele gebied van derzelver letterkunde doorwandeld. Het lot had hem den vrijen toegang tot de voortbrengselen der oudheid niet vergund. Dit betreurde hij, en zocht het op alle mogelijke wijzen te vergoeden, met dat gevolg, dat hij niet slechts in de nieuwe, maar mede in de oude letterkunde, als eene star van de eerste grootte uitblonk. Hij bezat het gelukkigst geheugen, dat bijzonder zich vertoonde in het vak der geschiedenissen, hedendaagsche aardrijkskunde en natuurlijke historie. Ja, hij kende niet alleen de oude en nieuwe geschiedenis in eenen hoogen graad van volkomenheid, maar had haar in dat verheven verband doordacht, waarin zij zich aan hare wijsgeerige beoefenaars ontdekt. Bij zijn geheugen voegde hij een doordringend oordeel, een smaakvol gevoel en eenen standvastigen moed. Naauwelijks der kindschheid ontwassen, besteedde hij elken gespaarden penning tot het aankoopen van boeken. In gevorderde jaren was het lezen bijna zijne eenige uitspanning. Hij was (waarschijnlijk) een-en-twintig jaren oud, toen hij de dichtkunst begon te beoefenen. Slechts eens heeft hij zijne krachten in het hooge Treurspel beproefd. Ook in het gebied der welsprekendheid heeft hij zich door vier schoone Redevoeringen doen kennen. Hij was onafgebroken bezig en werkzaam, en arbeidde met zoo veel gemak en vlugheid, dat hij dikwerf de stoutste verzen in zijnen huisselijken kring, ja te midden van het luidruchtig spelen zijner kinderen, met eene kracht en vaardigheid wrocht, welke een' ieder moesten verbaasd doen staan. Zeer aannemelijk is de gissing, dat de buitengewone tijden van beroeringen en veranderingen in het lot der wereld helmers geschapen hebben, en dat daarin de eerste grond ligt voor de majestueuze verheffing van zijnen grooten geest. Zoodra hij zichzelven begon te kennen en zijne verhevene
bestemming te gevoelen, ontzag hij, aangevuurd door de verkeering met de eerste vaderlandsche geleerden in het voortreffelijk, doch door den loop der tijden gesloopt, Concordia et Libertate, geenen tegenstand. Zijn weetlust kende geene perken. Zijne begeerte, om Italië te zien, werd niet vervuld. Hij mogt echter eenen korten tijd te Parijs doorbrengen, waaraan wij eenige meesterstukken van zijn scheppend

{==268==} {>>pagina-aanduiding<<}
vernuft verschuldigd zijn. Tot dweepens toe beminde hij zijn vaderland. Hij stelde het zichzelven ten verwijt, dat hij eertijds een verlangen gekoesterd had naar eene andere lucht, dan die van ons vaderland; dat hij eenige andere grootheid bezongen had, dan die van Neêrlands helden. Geene andere dan vaderlandsche zangen zoude men vervolgens van zijne lippen hooren, en - hij bleef zijn woord getrouw. Desniettegenstaande werd hij langen tijd in zijn Vaderland miskend. De Heer klijn beklaagt zich, en met regt, daarover. Slechts de Maatschappij Felix Meritis alleen heeft hem, en nog zoo laat, regt gedaan; en een kring, gevormd om de eerste talenten in ons vaderland te vereenigen, (het Koninklijk Nederlandsch Instituut) konde hem voorbijzien! - Eindelijk, hij was een liefhebbend echtgenoot en een vurigminnend vader, goedhartig en gereed tot elken vriendschapsdienst. Hij was minzaam en gezellig, en zijne gesprekken waren altijd belangrijk. Hij jaagde rusteloos naar waarheid, beklaagde zich dikwijls over de bekrompene oordeelvellingen der meeste menschen, en zag, wanneer het de vrijheid van denken gold, met minachting op dat oordeel neder. Hij beminde de deugd, en beschouwde de zedelijkheid als den grondsteun en het hoofddoel van allen Godsdienst. Waarheid en deugd waren hem boven alles dierbaar en heilig. Het geloof aan God, de onsterfelijkheid en 's menschen zedelijke vrijheid vervulden den geheelen omvang van zijn gelooven. Dit heilig drietal was voor hem het onfeilbare rigtsnoer van al zijn denken, willen en handelen. Hij beminde en vereerde jezus met een zuiver en dankbaar hart, en in zijne laatste dagen beleed hij, in eenen voortreffelijken lofzang op dien grootsten der menschen, vrijmoedig zijn geloof en zijne grondbeginselen. Dat geloof en die beginselen bleven hem bij, ook in zijne laatste oogenblikken. Hieromtrent zijn Redenaars en Dichter het eens; en dit sterfuur van
den onvergetelijken zij dan ook hier vermeld!
‘Door rijpe overdenking, (zegt meijer) redelijke overtuiging en de behoefte van zijn onbedorven hart op deze (zoo even gemelde) grondbeginselen gebragt, was hij in dezelven ook onwankelbaar tot aan zijnen dood. Niet geslingerd door de denkwijze of gevoelens van eenen bijzonderen leeftijd of een bijzonder land; niet afwisselend en waggelend als de zwakken, die door eens anderen geestkracht denken,

{==269==} {>>pagina-aanduiding<<}
door eens anderen wil gevoelen; maar als een zelfdenker, die de waarde zijner, door God hem geschonkene, rede gevoelde; als een man, die de deugd altijd beminde, sloeg hij zijne laatste blikken helder en ongeschokt op het naderend sterfuur, en verklaarde, dat dezelfde gevoelens, die hij altijd opregt had beleden, en geene andere, hem op de grenzen van dit leven, nog dierbaar en heilig waren.’
‘Altoos nog, (dus drukt zich klijn uit) na eene, kort te voren doorgestane doodelijke krankte, eene zwakheid op de borst overhoudende, trof hem de onverwachte dood van zijnen jongsten lieveling zoo hevig, dat zijne vorige ongesteldheid met dubbele woede weder ontwaakte, terwijl hij eenige dagen voor zijnen dood, mij, de hand drukkende, toevoegde: ‘Lieve vriend! mijn einde nadert.’ Ach! hoe waar was dat voorgevoel! maar ook met welk eene kalmte zag hij dat oogenblik te gemoet! - Getuigt dit, o gij, wie liefde en vriendschap aan zijn krankbed kluisterden, die daar zijn karakter bewonderdet, en hem, weinige oogenblikken, voor zijnen dood met standvastigheid van ziel, deze veelbeteekenende woorden hoordet stamelen: ‘Zegt aan mijne vrienden dat helmers tot in zijne laatste oogenblikken aan zijne beginselen is getrouw gebleven; dat hij, ook nu nog, geene de minste hulde aan de gevoelens van domheid en dweepzucht doet.’
Ten slotte (het zijn de toonen van van hall's voortreffelijke zangster):

Zelfs stervend (Neêrland zal het weten, 
U, blinde dweeplust! u ten spijt!) 
Sprak in hem 't onbevlekt geweten 
Geen schriklijk moordend zelfsverwijt; 
‘Wat wanklank mijn bestorven lippen, 
Zich 't laatst ontsluitend, moge ontglippen, 
Eer nog mijn adem heenen zweeft, 
'k Geloof, 't geen 'k zingend dacht als waarheid; 
't Omstraalt mij nog in volle klaarheid.’ - 
Hij zweeg; en had voor de aard geleefd. 

Zacht ruste zijne assche! eeuwig dierbaar en heilig blijve ons de nagedachtenis des verheerlijkten! en de erkentelijke dank van het vaderland zij het loon der edelen, die hunnen

{==270==} {>>pagina-aanduiding<<}
vriend, onzen vereeuwigden zanger, Neêrlands luister, zulk eene hartelijke en waardige hulde hebben toegebragt!


    


Beschrijving van de in belegstelling, blokade en evacuatie der Vesting Coevorden, van Mei 1813 tot Mei 1814. Door P. Kramer, Oud-Raadsheer. Te Zwolle, bij M. en H. Tijl. In gr. 8vo. 15 Bl.

Verhaal van de Militaire Executie, het Dorp Voorthuizen, op de Veluwe in Gelderland, aangedaan, in het jaar 1804, op last van den Franschen Generaal Marmont, enz. Door Mr. J.J. Elsevier, Oud-Scholtus des Ambts Barneveld. Te Leyden, bij L. Herdingh en Zoon. In gr. 8vo. 20 Bl. f :-4-:

Nog een paar stukjes uit de oude, Fransche doos van Pandora, ofte wel beschrijving van dezelven.
No. 1 is een da capo van Deventer enz. Wonder, dat Naarden alleen blijft zwijgen! Het is kort, eenvoudig en vrij wel geschreven. Ziehier een paar aanhalingjes, elk op zijne wijze nog al belangrijk.
‘Eenige Varkens zijn levendig gesneden [hier dachten wij aan kabeljaauw!] en gevierendeeld met huid en haar, en zoo door de Soldaten op de(n) rug binnen gebragt, hetgeen eene afschuwelijke vertooning opleverde. Een' [deze(') doet ons bijna twijfelen, wie de dader, en wie de lijder was!] der Douanen wilde een Varken met de kolf van zijn geweer ter neder vellen, en de(n) slag doende velde hij zich zelven door het losgaan van het geweer met de(n) kogel in de borst.’
‘Den 17den arriveerde alhier de Heer Gouverneur hofstede, nam de geheele Regering in den Eed in naam van Z.K.H. onzen geliefden Souverein, dien (die) door den Schrijver dezer Geschiedenis en zijne aloude Voorvaderen, meest alle Regerings Personen (zoo als hij ook de eer had te zijn) altoos zeer geëerbiedigd is en blijven zal.’ - Mogelijk kan onze vermelding van deze plaats nog strekken, om dezelve, al ware het dan ook door de tweede of derde hand, tot kennis van

{==271==} {>>pagina-aanduiding<<}
den Vorst te brengen, die soms het stukje zelf eens niet mogt in handen krijgen.
No. 2 is een gedenkstukje voor den Heere Hertog van ragusa, dat doet zien, dat hij ten minste destijds een getrouw volvoerder der bloedige bevelen van zijnen ouden meester was. Item een bewijs, hoe vrij en onafhandelijk de Bataafsche Republiek toen mogt geacht worden; en hoe veilig wij onder de beschermende vleugelen van onzen grooten Franschen bondgenoot waren! Het geval, dat in der tijd juist geene volkomene publiciteit mag verkregen hebben, is kortelijk dusdanig:
Ten tijde van het kamp bij Seist komen een paar Ordonnances te Voorthuizen, en krijgen biljet bij eenen welgestelden boer. De een, dronken zijnde, doet ongeschikte eischen, vindt weerstand, trekt de sabel, wondt hem ligt, grijpt hem verder aan, en ontvangt van eenen schaapherder een' steek in de dije. De Schout deed zijn' pligt, maar de dader was weg. Het dorp kreeg inlegering, en werd uitgegeten; de Schout met niets minder dan fusillade bedreigd. Hij vervoegde zich te vergeefs bij de Hoogste Collegien des lands; de Generaal lachte openlijk met die allen. Submissie, tusschenspraak, medelijden der Franschen zelv' bevredigden eindelijk alleen den Satraap, en wendden alle die verdere onheilen af, met welke honderden van onschuldige menschen werden bedreigd.
Het stukje is zeer naauwkeurig en wel geschreven; maar wij konden niet meer dan eenen zeer ruwen omtrek van den inhoud mededeelen. Men zie in hetzelve wederom eene hand aan den weg: niet naar Frankrijk, en, in het algemeen, niet naar den magtigen vreemdeling! Caveto!

Huwelijksbetrekkingen en Huwelijksleven, in Brieven. Door J.L. Ewald. Vde en laatste Deel. Uit het Hoogduitsch. Te Amsterdam, bij J. van der Hey. In gr. 8vo. 242 Bl. f 2-18-:

Wij hebben dit werk, bij de vroegere Deelen, reeds overvloedig en van eene zeer goede zijde doen kennen; zoodat wij vertrouwen, dat dit laatste Deel naauwelijks onze aanmelding behoeft, maar wel reeds aan de bezitters van de ve-
{==272==} {>>pagina-aanduiding<<}
rigen zal bekend zijn. Voor zoo veel des noods willen wij echter verklaren, dat dit werk, tot het einde toe even leerzaam en belangrijk, een aantal nuttige lessen en wenken bevat, waarvoor wel menigeen den Schrijver danken zal, indien dezelve worden behartigd. Deze verklaart, dat hij bij zijne landgenooten ook reeds overvloedigen dank heeft ingeoogst. Voorts, dat ten aanzien van het wezenlijke (de afdwalingen en teregtwijzingen) niets, maar ten aanzien der uiterlijke betrekkingen alles, verdicht is. Bijzonder durven wij ook ter lezing aanprijzen de bijlage tot den 154sten Brief. Jonathan en david, of natuur en waarde der Vriendschap, volgens 1 Sam. XVIII:18, 20, 23; zijnde Fragmenten van Leerredenen, over den aard en de waarde van ware Vriendschap.
‘Hebt gij een' vriend gevonden, reken dan ook niet, of hij zoo veel voor u doet, als gij voor hem; zie naauwkeurig om naar elke gelegenheid, waarin gij iets voor hem doen kunt, en verheug u, als gij regt veel doen kunt. Dien hem, niet zevenmaal op eenen dag, maar zeventigmaal zevenmaal, zoo gij kunt. De liefde houdt geen boek over dienstbetooningen: waar boek gehouden wordt, daar is nog geene regte liefde. Alleen wantrouwen kan dikwijls oorzaak zijn, dat ook de liefde rekent; doch dan is zij niet meer gezonde liefde. Doch veroorloof u ook niet dat andere, zoo men wil, edeler rekenen, bij 't welk het ons smart, dat wij niet zoo veel voor den vriend doen kunnen, als hij voor ons doet. Het is immers genoeg, wanneer wij onszelven bewust zijn, dat wij even veel voor hem doen zouden, indien wij konden. “Het is zaliger te geven, dan te ontvangen.” Indien wij dus onzen vriend waarlijk beminnen, dan gunnen wij hem ook deze zaligheid.
Wij moeten ons, ten aanzien van onzen vriend, voor niets zorgvuldiger wachten, dan voor wantrouwen. Het is het gift der liefde, gift voor het hart. Ja wel in den eigenlijken zin gift, 't welk des te erger in het hart woedt, hoe meer liefde er in het hart is; gelijk het gift van eene kwaadaardige krankheid de gezondste, sterkste ligchamen op de vreesselijkste wijze aanvalt. Waar wantrouwen is, daar ziet men niet meer met gezonde oogen, hoort niet met gezonde ooren, voelt niet met gezonde harten. Voorstellingen der inbeelding worden daadzaken; dingen zonder allen zamenhang

{==273==} {>>pagina-aanduiding<<}
worden zamengevoegd; uit het kleinste insekt wordt eene reuzengestalte. Alles, ook het onschuldigste, ook het beste, moet het wantrouwen voeden. In rozegeur gevoelt men stiklucht; uit honig wordt gift gezogen. Even als een kwaadaardig gezwel, breekt het aanstonds op eene andere plaats weder op, wanneer het zoo even op de eene genezen is. Ach! hij is een arm, een ongelukkig mensch, die door wantrouwen beheerscht wordt. Hij verspreidt eene hel rondom zich; want hij voert eene hel in zich. Verstik elke vonk van wantrouwen in u, eer dezelve eene vlam wordt. Ontdek uw wantrouwen; zeg het openhartig, wat er aanleiding toe geeft, opdat het in uw hart geene wortelen schiete. En hebt gij eenen vriend, eene vriendin, die er overhelling toe heeft; doe alles, om het uit hun hart te verdelgen, gelijk jonathan alles deed. Zijt voorzigtig, om geene aanleiding te geven; zijt openhartig, en toon den zwakken, kranken, liefde, waar gij kunt. Geloof voor gewis: gij hebt uwen vriend uit de hel gered, wanneer gij het wantrouwen in hem uitgedelgd hebt.’
Zoodanige Leerredenen zijn bij ons nog wel eene zeldzaamheid. Geheel deze Fragmenten zijn inmiddels de nuttigste lessen; en wij hopen, dat dezelve veel zullen bijdragen, om den misschien reeds te zeer gerekten band tusschen anders warme vrienden op nieuw te stevigen, en de dierbare verbindtenis te veredelen; waartoe zij uitnemend geschikt zijn.




Het Leven van een' ouden Vrijer, een oorspronkelijke Roman, door G.G. van Paddenburgh, Schrijver van het Leven van Willem Vlijtig. IIde Deel. Te Haarlem, bij F. Bohn. In gr. 8vo. 228 Bl. f 1-16-:

Het is met de Romans als met verzen, en met dezen als met meest alle andere dingen. Bijkans iedereen kan ze maken, of leeren maken. Onze grond begint, metderdaad, deze vrucht rijkelijk op te leveren; en dat is, dunkt ons, goed. Het buitenlandsche is overhoops niet beter; het lijdt daarenboven nog dikwijls bij de overstorting, en voert wel eens vreemd vergift mede. Ook is het van belang, dat de tafereelen, die ons het menschelijk leven zullen leeren kennen,

{==274==} {>>pagina-aanduiding<<}
hetzelve zoo vertoonen, als het zich hier voordoet. Men heeft dan, ten minste, veel meer kans, er iet wezenlijks uit op te doen, en minder gevaar, ongeschikte denkbeelden in zijn hoofd en hart te krijgen, die, zoo al ergens, zeker hier niet te huis behooren. Van wie zullen wij deze modelektuur ook al best overnemen? Bij de Franschen is zij veelal zedeloos, bij de Duitschers winderig enz., bij de Engelschen - ja, die zijn Engelschen, eilanders, vreesselijk rijk, vreesselijk - in al hun doen, in hunne deugden en ondeugden, in hunne ondernemingen, in hunne proeven, in hunne brouwketels of bierkuipen, en waarin niet al! Hunne Romans zijn zeker niet van de slechtsten; men leert hen vooreerst, en vaak ook nog de overige menschen, uit dezelven kennen. Maar een Hollandsche richardson, of pielding, of goldsmith! Nu, al doende leert men. Op een geheel veld met rogge wassen slechts enkele dubbele aren; maar op eene kale heide zekerlijk geen een. Wij hebben voortreffelijk begonnen; en, zoo veel ons bekend is, is er nog niets slechts van dezen aard op onzen bodem voortgekomen.
De algemeene waarde, toon enz. van het stuk onder handen zijn, bij het verslag des eersten deels, reeds aangegeven. Het gaat op gelijke wijze voort. De Schrijver had in het voorberigt gezegd, dat de hoosdzaak van het verhaal op waarheid gegrond was. Wij hebben lang naar die hoofdzaak gegist. Thans meenen wij ze gevonden te hebben in den vrijwilligen afstand des helds der geschiedenis van zijne bruid, zoodat hij een oud vrijer bleef. Deze episode (want meer is ze hier toch eigenlijk niet) behaagde ons, inderdaad, het best van allen. De natuur en de geschiedenis mogen wel altijd het beste van eenen goeden - of kwaden - Roman leveren, zoo wel als van een schilderstuk en, in zekeren zin, van ieder kunstwerk. Loutere idéën zijn altijd los, onbepaald, onbeduidend. Van idealen spreken wij niet De schilder, die eene venus zou teekenen, volgde de natuur op den voet, maar met keuze, en bij wijze van zamenstelling. Wij hadden wel gewenscht, dat deze episode geene episode ware geweest; dat zij minder als behoorende tot de duizend en één van 's jongelings vrijerijtjes kon beschouwd worden; dat zij, voor het minst, even zoo veel verband met het voorgaande als met het volgende had gehad. Zekerlijk gelooven wij wel, dat het aanhechten, het lappen, gemakkelijker valt, dan het uitbreiden.

{==275==} {>>pagina-aanduiding<<}
Doorgaans, echter, zijn de naden tamelijk wel verborgen, de onderscheidene deelen van ééne kleur. Het geheel verliest er ook niet bij, dat de Schrijver zijn verhaal in herhaald verband brengt met de landsgeschiedenis van dien tijd. Het stuk laat zich, om het een en ander, wel lezen. Ook de zedekunde is doorgaans wél. Wij wenschten slechts, dat ze wat belangrijker, wat gereleveerder was. Wij vinden, over het geheel, wat weinig ziel in de schilderij. Eene zekere platheid, dagelijkschheid van denkbeelden, zullen, vreezen wij, al te zeer afsteken bij des geliefden lafontaine's hemelschen gloed, om althans verwende Lezers te voldoen. Iets van den Dichter dient er toch ook wel in. Het gewone, prozaïsche leven, zoo als iedereen het leeft en ziet en kent, of loutere avonturen van dergelijke prozaïsche menschen, hoe zeldzaam dan ook, zijn niet geschikt tot verkwikking van eenen edelen geest, zoo min als tot veredeling van eenen verkwikten Wij zouden zeggen: een Roman moet uit het hart, of uit een hoofd met de diepste menschkunde gestoffeerd, of uit een geheugen worden geschreven, doorzult in kennis der menschen en menschelijke betrekkingen.
Nog een paar bijzonderheden. ‘Hoe vervreemd ik ben van het ijsselijk denkbeeld eener dadelijke Godstraf,’ enz. Waarom toch ijsselijk? Wat schuilt er ijsselijks in dit denkbeeld? Een Vader straft.... een Landsvader straft.... een Dwingeland straft vaak niet, waar hij moest straffen; zeker niet, waar hij niet moest, want zonder schuld bestaat geene straf. Hetgeen, dus, de Schrijver in het gegeven geval bedoelt, moge juist zijn, in zoo verre de gevolgen onzer verkeerdheid in dit leven veel meer eene tuchtiging dan eene dadelijke straf zijn te noemen; wij ergeren ons altijd, wanneer wij zoo roekeloos, en tevens zoo onverlicht, omtrent iets, het Opperwezen betreffende, hooren spreken.
‘Ofschoon zij van het hontje is.’ Wat beteekent deze spreekwijze? Het meisje was van geringe, burgerlijke afkomst, en Roomsch. Wij, echter, meenden, dat ‘van het hondje gebeten’ beduidt, trotsch zijn, hetgeen zich hier bijna met geene mogelijkheid laat denken.
Bij een en ander, dat ons toescheen niet regt waarschijnlijk te luiden, vertoeven wij niet; maar wenschen het stuk, met een goed gewisse, vele Lezers.


{==276==} {>>pagina-aanduiding<<}

De Zwitsersche Robinson Crusoë, of de met vrouw en kinderen gestrande Zwitsersche Predikant. Een Boek tot opscherping van het denkvermogen en vorming van het hart. Uit het Hoogduitsch van J.R. Wijsz. Met Platen. IIde Deel. Te Haarlem, bij F. Bohn. 1815. In 8vo. 364 Bl. f 2-8-:

Wij lieten dit vervolg te lang onaangemeld liggen, bijaldien niet een aantal inmiddels door ons ontvangene boeken en boekjes voor deze vertraging genoegzame verontschuldiging was, ten aanzien van een werkje, waarvan onze leesgierige jeugd zeker onze verdere beoordeeling niet heeft afgewacht, en waarvan het spreekwoord volkomen gelden moet, dat goede wijn geenen krans behoeft. Wij zijn echter onzen lezer de verklaring schuldig, dat dit tweede deel, noch in het onderhoudende, noch in het belangrijke en leerzame, noch in het zedekundige, voor het eerste in het allerminst behoeft onder te doen; terwijl wij geene wezenlijke aanmerking ook nu kunnen maken, dan alleen, dat het eiland van deze gestrande familie verbazend veel oplevert, dat men anders juist zoo niet in dezelfde luchtstreek en in een zoo klein bestek bijeen vindt; zoodat dit eiland, zoo wel als de zoo in en tot alles bekwame predikant, inderdaad eene groote zeldzaamheid is. Dan, wij rekenen het aandringen of te sterk drukken dezer aanmerking te minder edelmoedig, uit hoofde van des schrijvers kennelijk en allezins leerzaam doel.
Toevallig geraakte een Engelsch schip verwaaid in dezen wereldhoek; het zette de boot aan wal; en, om den kapitein ten aanzien van zijne familie en verblijf alhier in te lichten, gaf de predikant zijne aanteekeningen over. Den volgenden nacht sloeg de storm het schip van zijne ankers, en - voor den predikant niet minder, dan voor hem, eene grievende teleurstelling! - het vond het eiland niet terug. Men kan op deze wijze dan de nieuwsgierige vraag der lieve kleine lezers beantwoorden, hoe toch deze geschiedenis wereldkundig werd, daar de familie nog op het eiland is; en tevens de hoop geven, dat de kapitein het eiland zal opzoeken, of een ander schip daar landen, wanneer zij voorzeker nog meer van de hun zoo belangrijke samilie zullen hooren.


{==277==} {>>pagina-aanduiding<<}

Boekbeschouwing.

Proeve, over Jezus geschiktheid als Leeraar, en zijne Leerwijze, ten voorbeelde van Godsdienstleeraans. Uit het Hoogduitsch van Ernst Gottlob Winkler, Diaconus te Neunheilingen bij Langensalz. Te Groningen, bij W. Wouters. In gr. 8vo. XII en 352 Bl. f 2-8-:

In de voorrede van dit nuttige geschrift ontvouwt de Duitsche Schrijver, met veel bescheidenheid, de aanleiding tot hetzelve. Met regt achtte hij populariteit, vooral bij landgemeenten, voor het eerste, maar tevens moeijelijkste vereischte van den Godsdienstleeraar, en bekent openhartig, dat gebrek daaraan hemzelven, in zijne ambtsverrigtingen, slechts weinig nut deed stichten. Vergeefs waren alle zijne pogingen en het lezen van nieuwere geschriften over dit onderwerp, voordat hij bij jezus-zelf ter schole ging, de Evangeliën uit dit bepaald oogpunt beschouwde, en de slotsom zijner onderzoekingen op zijn onderwijs, niet zonder vrucht, toepaste. De hoop op gelijken uitslag bij anderen deed hem dit boek ter perse leggen. Wij verheugen ons - niettegenstaande den overvloed van geschriften, tot het formele der leer van den besten Meester betrekkelijk, die in de laatste jaren zijn uitgekomen, - over deze nieuwe bijdrage, die zich, en door haar doel, en door de wijze van behandeling, voordeelig uit de menigte onderscheidt; gelijk zij ook door eenen geest van gematigdheid uitmunt, die thans in Duitschland schaars genoeg is. Hier, echter, meenen wij den middelweg bewandeld te zien, die tusschen hooge kritiek, dweepend en onverstaanbaar schermen met gewijde uitdrukkingen, en slaassche gehechtheid aan het oude heenleidt. Eene korte opgave van den inhoud, met

{==278==} {>>pagina-aanduiding<<}
enkele tusschengevoegde aanmerkingen, zal, denken wij, best aan het doel beantwoorden, van dit boek aan onze Lezers bekend te maken.
Vooraf gaat eene eerste Afdeeling, die de Schrijver in de voorrede erkent, dat gemist zou kunnen worden, over jezus geschiktheid tot Leeraar. Het komt ons echter voor, dat dit stuk van het doel des Schrijvers onafscheidelijk is; daar de Godsdienstleeraar, welke de opgegevene eigenschappen, óf geheel, óf gedeeltelijk, mist, dezelve zoo veel mogelijk door oefening moet zoeken te verkrijgen of te versterken. Men oordeele uit den inhoud. § 1. Inleiding. 2. Jezus scherpzinnigheid en vlugheid van geest. 3. Zijne tegenwoordigheid van geest. (Er zijn hiervan genoeg bewijzen, en men behoeft dus zijne toevlugt niet tot Luc. VII:20. te nemen, waar jezus aan de leerlingen van joannes op hunne vraag onmiddellijk antwoord zou gegeven hebben; het is toch nog geenszins bewezen, dat de Zaligmaker de afgezondenen niet een' tijdlang naar antwoord deed wachten, om hen van zijne wonderen te beter getuigen te maken. Daarenboven was het bewijs, 't geen jezus hier van zijne waardigheid gaf, iets, waarvan Hij zich te meermalen, en bij voorkeur, bediende; zoodat men het gebruik daarvan niet zoo zeer tegenwoordigheid van geest kan noemen.) 4. Zijne sterkte van geest. 5. Zijne bedaardheid van geest. (Uitmuntend menschkundig uitgevoerd.) 6. Zijne goedhartigheid. (Met eene billijke gisping der beruchte Fragmenten, door lessing uitgegeven, zonder dezelve echter te noemen.) 7. Opmerkzaamheid van geest en menschenkennis. 8. Hij verkeert met het volk, vooral buiten Judea. (Het volk wordt hier voor de mindere klasse gebezigd.) 9. Zijne
natuurkennis, en iets naders over zijne menschenkennis. (Zeer opmerkens- en behartigenswaardige aansporing aan hedendaagsche Leeraars, om zich menschenkennis te verwerven.) 10. Schriftuurkennis. (Jezus leide dezelve meestal bij Wetgeleerden, zelden voor het volk, bloot.) 11. Onver-
{==279==} {>>pagina-aanduiding<<}
moeidheid in het waarnemen van zijnen post. 12. Bekwaamheïd, om zich te schikken naar het temperament en de gemoedsgesteldheid zijner leerlingen. 13. Zijne bekwaamheid, om zich te schikken naar de oorzaken der zedeloosheid zijner toehoorderen. Hij spreekt de Farizeën hard aan, enz. 14. Vervolg van het voorgaande. Jezus gaat zachtzinnig om met dezulken, die voor verbetering vatbaar zijn. 15. Bij zondere omstandigheden, welke jezus geschikt tot Volksleeraar maken. Hij behoorde tot de werkzame klasse, gelijk de meesten zijner toehoorderen, en wist zich dus naar hunne behoeften, omstandigheden enz. te schikken. Behoedzaamheid en voorzigtigheid waren daarbij zijne onderscheidende kenmerken. Hij vermijdde, eenige ergernis aan de Joden te geven. (Wij moeten hier eene uitdrukking des Schrijvers doen opmerken, die ons niet bevalt; eene uitdrukking, want zijne bedoeling is ongetwijfeld goed. Hij zegt, bl. 82. ‘De nietdenkende, groote menigte neemt meer aan op gezag, dan op beredenerend betoog; zij gehoorzaamt meer, omdat God het wil, dan omdat hun gezegd wordt: uw eigen welzijn vordert dit.’ Is dit, zoo als het hier staat, geen echt Christendom, geene wezenlijke deugd, en zelfs een hooge trap van dezelve, tegen Egoïsmus en eigenbaat
overstaande? - Doch de meening des Schrijvers is geheel anders. De wil van God wordt straks met helsche martelingen, en het eigen welzijn met den aanleg om redelijk en zedelijk goed te worden, verwisseld. Nogtans vinden wij deze verwarring van denkbeelden zeer ongepast, en zekerlijk nog eene reminiscence uit den tijd, toen men voor elke Heteronomie schrikte, al was het die van God.) 16. Zijn ligchaamsgestel. (Gezond en sterk; zoo als blijkt uit zijne onverpoosde werkzaamheid, die Hem ten uiterste zelden schijnt vermoeid te hebben.) 17. Zijne uiterlijke gestalte. (Weinig, en slechts gissingen.)
De tweede Afdeeling, over de Leerwijze van jezus, behelst nu het gebruik, hetwelk de hoogste Leeraar van

{==280==} {>>pagina-aanduiding<<}
de hier opgegevene eigenschappen gemaakt heeft. Hier wordt dan iets van de Socratische leermethode gezegd, en die van jezus, waarvan men minder gesproken heeft, daarmede vergeleken. § 18 tot 33 loopt over de leerwijze in het algemeen. Hier wordt nu, bij het slot der meeste paragrafen, een toepasselijk gebruik van het voorgestelde ten aanzien van Godsdienstleeraars gemaakt. Onder andere vonden wij eene zeer nieuwe en menschkundige opmerking op bl. 140. over het trapswijze onderrigt van jezus, dat de nieuwe Leeraar zich naauwkeurig moet bekend maken met de hoogte, op welke zijn voorganger de gemeente gelaten heeft, en den draad weder opvatten, waar hij dien vindt. Of het waar zij, dat het verhevene, zoogenaamde Hoogepriesterlijke gebed van jezus slechts onderwijs zij, in den vorm des gebeds ingekleed, komt ons zeer twijfelachtig voor. Dit geheele denkbeeld heeft iets, 't geen ons stuit, en den Verlosser den schijn van bidden doet aannemen, terwijl Hij intusschen slechts leert. Ook zouden, in dat geval, gewis alle Evangelisten hetzelve geheel of gedeeltelijk hebben medegedeeld, althans niet alleen de teederlievende joannes, die den Messias in deze heilige oogenblikken, toen Hij zijne Gemeente aan zijnen Vader opdroeg, schijnt ter zijde gestaan te hebben. Men zie ook slechts de paraphrase dezer aandoenlijke voorbede, door onzen Schrijver, volgens zijne gissing, gemaakt; hoe flaauw! hoe krachteloos! Het voorbeeld van jezus bij het katechetisch onderwijs wordt tegen dat van socrates overgesteld, wiens Ironie, als niet moreel, of niet waarheidlievend genoeg, berispt wordt. Voor 't overige vindt men hier schoone opmerkingen. § 34 tot 42.
behandelt de Gelijkenissen, met sterke aanprijzing dier leerwijze, ook in onzen tijd; doch met onderscheid voor beschaafde toehoorders, aan welke men meer Westersche kon voordragen, en voor gemengde staden landgemeenten, die men door kortere Oostersche kon onderhouden, of liever, op het voorbeeld des Heilands, door gelijkenissen uit de hen omringende natuur. De

{==281==} {>>pagina-aanduiding<<}
gelijkenis van den Samaritaan wordt voor eene ware, bekende geschiedenis gehouden; als bloote verdichting, zou dezelve den Joden te ongerijmd en onwaarschijnlijk voorgekomen zijn, en dus hare werking gemist hebben. § 43 tot 47. Over de Voorbeelden, uit de Geschiedenis, jezus eigen leven, en ook zijn eigen voorbeeld. Groote nuttigheid, vooral van het laatste, en regelen, in hoeverre ons jezus als Leeraar tot voorbeeld kan strekken. § 48 tot 50. Over de Spreekwoorden. Een groot getal derzelven aan jezus toegeschreven, en hun gebruik den Volksleeraar sterk aangeraden. (Wij voor ons gelooven, dat deze manier van prediken de uiterste behoedzaamheid vereischen zou, om niet tot platheid en gemeenheid te vervallen, en slechts in sommige boerengemeenten zou zijn aan te raden.) § 51 tot 54. Over de heilige Schrift. Wijze, hoe jezus zich daarvan tot zijn onderwijs bediende. (Men vertoeft wat lang bij loutere gissingen over de vrije behandeling der Schrift door den Zaligmaker, ten bewijze, dat dit den hedendaagschen Leeraar ook vrijsta; hetwelk, behoorlijk bepaald en omschreven zijnde, aan geene tegenspraak onderhevig, maar, tot een uiterste gedreven, blijkbaar verderfelijk is. Verstandige Bijbelverdediging op den predikstoel keurt de Schrijver goed.) Het laatste gedeelte loopt over de Taal, § 55 tot 58. De Heiland wordt tegen de verwijten van hardheid sommiger uitdrukkingen geregtvaardigd. (Onder de raadgevingen des Schrijvers aan Godsdienstleeraars merkten wij die op, van zich meer te bedienen van werkwoorden, dan van zelfstandige naamwoorden. Het schijnt ons toe, dat, wanneer men, volgens zijnen raad, den Bijbel geheel van zijn Oostersch aanzien en
krachtige beknoptheid ontdeed, zóó zelfs, dat men de woorden heiligmaking, boete, vleesch, geest, waarheid, geloof, werken, enz. van den kansel verbande, de landman althans de kerk weinig meer bezoeken zou, waar hem hedendaagsche wijsheid in plaats van zijnen Bijbel - zou hij ten minste denken - wierd voorgepredikt.) De laatste § behelst

{==282==} {>>pagina-aanduiding<<}
een antwoord op de vraag: Was nu jezus leerwijze zoo doelmatig, waarom werd dan derzelver doel zoo weinig bereikt? Door den korten tijd van zijn onderwijs, de onvatbaarheid van zijn volk, en de hinderpalen, door de Wetgeleerden en Farizeën hem in den weg gelegd. De taak des kerkelijken onderwijzers is in onze dagen veel gemakkelijker.
De Lezer ziet, dat dit werk, te midden eener reeds dikwerf behandelde stof, nogtans hier en daar nog al nieuwe oogpunten ter beschouwing aanbiedt. Onder de weinige misslagen, die den Schrijver ontsnapt zijn, vindt men op bl. 139, jacobus, den vertrouweiing van jezus met petrus en joannes, verward met den jongeren jacobus, Schrijver des Briefs; en waarop de stelling gegrond zij, dat de oorspronkelijke Joodsche staatsinrigting het zedelijk goede der Profeten verijdelde, is ons onbekend.
De Vertaling is zeer goed. Slechts één Germanismus is ons voorgekomen, op bl. 344. reg. 25. noodigen voor noodzaken.

Catechismus der Liefde; of opleidende Proeve tot het wezenlijke doel des Christendoms, bestemd ter daarstelling van een tweede onderwijs voor jonge Catholijken, na de voltrokkene aanneming, en tevens ter opwekking van elk, wien het ernst is Christen te zijn. Te Amsterdam, bij C.L. Schleijer. In kl. 8vo. XXII. 307 Bl. f 1-16-:

Wij wenschen dit boek, in deszelfs hoedanigheid en waarde, te doen kennen. Dit, echter, moet hier minder afhangen van ons oordeel, dan van, zoo veel mogelijk, eigen vrij inzigt der zake. De Catholiek en Protestant, toch, redeneren nog dikwijls te verschillend, en mistrouwen elkanders oordeel in godsdienstige zaken te zeer, dan dat wij verzekerd zijn, of on-
{==283==} {>>pagina-aanduiding<<}
ze lof, op zichzelven beschouwd, meer voor- dan nadeel aan het gebruik van dezen Catechismus zal toebrengen. Om deze reden verschoone men het, dat wij beginnen met eene letterlijke aangifte der opschriften van XXXIV hoofdstukken of lessen, in dezen Catechismus bevat. Zij zijn: 1. Inleiding tot het gebruik van dezen Catechismus. 2. Liefde is de grond en de hoofdeigenschap des Christelijken Godsdiensts. 3. Afschuwelijkheid der eigenliefde, en voortreffelijkheid des Godsdiensts, die ze bestrijdt. 4. Schadelijkheid der onkunde in den Godsdienst. 5. Beschrijving des bijgeloofs, en behoedmiddelen tegen hetzelve. 6. Behoedzaamheid tegen den indruk dergenen, die ons omringen. 7. Waarschuwingen tegen het schadelijke lezen. 8. Over het lezen van de H. Schrift. 9. In de tweeledige liefde bestaat de hoofdinhoud des Ouden Testaments. 10. Over het Evangelie van Mattheus, Marcus en Lucas. 11. Het Evangelie van Joannes. 12. De Handelingen der Apostelen. 13. De Brieven van Paulus, en vooreerst die aan de Romeinen. 14-22. De overige Zendbrieven. 23. De twee kleine Brieven van Joannes, die van Judas, en de Openbaring. 24. Onveranderlijkheid van den waren geest des Godsdiensts. 25. Van de voortreffelijke eigenschappen der liefde. 26. Van de liefde tot God. 27. De Christelijke liefde is het eenigst zeker behoedmiddel tegen alle soorten van zonden. 28. Vermogen der liefde tegen de hoofdzonden. 29. Strijdigheid van den onreinen wellust tegen de Christelijke liefde. 30. Beschrijving van den haat, die bij de Christelijke liefde vereischt wordt. 31. Verachting der tijdelijke bezittingen. 32. Over de hoeveelheid en
aanwending der aalmoezen. 33. Over de liefde tot onze vijanden en de Christelijke lijdzaamheid. 34. Slot van dezen Catechismus.
Alvorens wij, nu, van dezen afloop des werks, en de behandeling der opgegevene zaken, iets zeggen, lette men op den titel, en een voorberigt, waarin deze nader wordt opgehelderd. Het is geen volledig en be-
{==284==} {>>pagina-aanduiding<<}
knopt leerstelsel der kerk, maar een tweede onderwijs, waarbij de kennis der eerste beginselen, der veelvuldige geloofsartikelen, voorondersteld, maar alles, verstandelijk en bijbelsch, nader gestaafd, opgehelderd, en inzonderheid tot aanwending op de praktijk des levens gebragt, alzoo meer zedekundig behandeld wordt. Geen verstandige Roomschgezinde zal zulk eene nalezing, bij de vroege inleiding ter kerke, aldaar gebruikelijk, anders dan hoogst nuttig kunnen rekenen.
Zulk eene, zeggen wij, en maken dit toepasselijk, niet slechts op het verstandige en bijbelsche, dat, deels om de jeugd der kweekelingen, deels om andere redenen, in een vroeger onderwijs gewisselijk veel gemist wordt, maar verwijzen hiermede tevens gerustelijk op de leiding, in dit werkje gevolgd. Men neemt er een beginsel in aan, woordelijk door de H. Schrijvers, als den grondslag van allen Christendom, aangegeven; de liefde. Men loopt den geheelen Bijbel door, om te doen zien, dat dit het eenige ware beginsel van eene regt Christelijke denk- en handelwijze is. Men vindt daarbij tevens vele stof, om de kracht en eigenschappen der Christelijke liefde te doen kennen. Men vult het overige aan door eenvoudige redenering, en wijst voorts aan, wat de gelegenheid vordert, het zij om het belang te toonen van Godsdienst en bijbelkennis, het zij om het medegedeelde nader toe te passen op het leven, het zij ter opheldering van duisterheden in den Bijbel en de geloofsleer. Immers, dit is, in vele opzigten, de ware weg tot het vormen van een Christelijk leerstelsel, de ware weg om de jeugd den Bijbel te doen beschouwen als een boek, geheel vol van wijsheid des levens, om zich met hetzelve bekend, en aan deszelfs goed en vruchtbaar gebruik gewoon te maken. Het boekje heeft, in dit opzigt, eenige overeenkomst met krummacher's Catechismus des Bijbels; doch die voor eerstbeginnenden, deze voor reeds onderwezenen geschreven zijnde, vloeit daaruit een eigenaardig verschil voort - b.v. die bestaat uit vragen en ant-
{==285==} {>>pagina-aanduiding<<}
woorden, om van buiten geleerd te worden, deze uit eene doorgaande, dikwijls zeer warme, voordragt, om het hart met den geest des Bijbels te doortrekken.
Wij vreezen, dat het gebruik van dit werkje zal tegengehouden worden door het gemis van den naam des Schrijvers en de kerkelijke approbatie. Wij weten niet, waarom de man deze belangrijke vereischten heeft achterwege gelaten. Immers, hij schijnt ons toe, de leer van zijne kerk uit overtuiging aan te hangen; wij kunnen niet gelooven, dat iets, hier geleerd, als strijdig met hare uitspraken te beschouwen is, veel min, dat de hoogere geestelijkheid velerlei misbruik tegen dit boekje zou willen in bescherming nemen. Inderdaad, als Catechismus der Liefde, als Christelijke zedekunde, als toepassing, uitbreiding en opheldering van het vroeger geleerde, tot het bestuur des levens, heeft het met vele fijne onderscheidingen des kerkelijken geloofs minder te doen. Doch, waar dit pas geeft, verdedigt het de Roomsche gebruiken, voor zoo verre zij niet in misbruik ontaarden, en toont zich in allen deele een', schoon gematigd, Catholiek.
Wij, voor ons, hebben het werkje, niet slechts, om het aangevoerde, met goedkeuring - wij hebben het met genoegen gelezen. En ter aanprijzing van godsdienstige kennis, en ter opheldering van den Bijbel, en ter aanbeveling der deugd, wordt hier veel schoons en voortreffelijks gevonden. Menschkundig, hartelijk, ja regt welsprekend, is op onderscheidene plaatsen - b.v. over de kuischheid - des Schrijvers zedekundige voordragt. Wij wenschen het boekje daarom in vele, en al waren het ook Protestantsche, handen.
Doch, dit alles neemt niet weg, dat wij op het een en ander onze aanmerkingen hebben. Zoo schoon b.v. het plan in ons oog is, er ontbreekt nog wel iets aan de uitvoering. Zoo zeer wij de uitlegkunde hier en elders kunnen prijzen, zoo zeer schijnt zij ons dikwijls geheel te ontbreken. Zoo zeer de zedelessen doorgaans verstandig en juist zijn, zoo zeer rieken ze ons op en-
{==286==} {>>pagina-aanduiding<<}
kele plaatsen naar eene kloosterlijke gestrengheid. Zoo zeer het ons vermaak doet, dat het inderdaad een Roomschgezinde is, die zoo waarlijk verlicht-Christelijk denkt, zoo zeer hindert ons toch de titel van dwaalgeesten, ons gunstig toegevoegd; zoo zeer schijnen ons toch de bewijzen te kort te schieten, dat wij in een en ander opzigt waarlijk dwalen. Zoo zeer wij de taal en den stijl des mans doorgaans moeten verheffen, zoo zeer blijft het toch waar, dat hier en daar verscheidene ongebruikelijke woorden voorkomen (b.v. verdienstig voor verdienstelijk) en de verbuiging dikwijls zeer hard is, (als telkens des Godsdiensts.) Onder andere schijnen ons Matth. XVIII:19, 20, eene dood-eenvoudige plaats, en Lucas XII:49, eene zeer moeijelijke, verkeerd opgevat. Wij ontkennen, dat mozes verbod van den beeldendienst enkel op Afgoden zou gezien hebben. En, zoo wij aan des Schrijvers gestrengheid al de Romans ten beste geven, de Reisbeschrijvingen kunnen wij niet nalaten in bescherming te nemen.
Niet uitvoeriger mogende worden, sluiten wij met een klein staaltje van den schoonen stijl:
- ‘Zij (de wellust) is een monster, dat zich onder de koorlijkste grijns verborgen houdt, doch welks slagtoffers de geheele uitgestrektheid der aarde bedekken. Haar doodelijk aas is overal verspreid; geen stand, geen middel, buiten den godsdienst, beveiligt den mensch tegen hare verleiding. Onder hare slaven telt zij zoo wel koningen als bedelaars, zoo wel de beschaafdste als de zedeloosste volkeren; vervolging en doodslag, ondergang van familiën, uitroeijing van steden en landen zijn, volgens geschiedkundige getuigenissen, de verschijnsels, die hare zacht schijnende hand niet zelden heeft daargesteld. Haar beker is een uitterend vergift, hare gunst vernieling, haar grimlach dood. Duizenden bewijzen overtuigen den dwazen sterveling van de valschheid harer bekoorlijkheden, en echter houdt hij niet op den wierook zijner edelste begaafdheden op hare altaren op te dragen, echter geeft hij zich blijmoedig aan hare be-
{==287==} {>>pagina-aanduiding<<}
heersching over, en snelt lagchend en huppelend nader tot het bederf, dat zij voor hem bereid houdt. Dit is het vernielend monster, waaraan men te onregt den naam van liefde heeft toegevoegd.’

Korte Natuurpreken, door J.L. Ewald. Uit het Hoogduitsch. II Stukjes. Tweede Uitgave. Te Amsterdam, bij J. van der Hey. In gr. 8vo. Te zamen 170 Bl. f 1-10-:

‘Ieder verstandig mensch kleedt zich en spreekt, zoo als het gezelschap vordert, in hetwelk hij verschijnt;’ even daarom ware het misschien meer doelmatig geweest, dat deze opstellen geene preken genoemd waren. Dan, welligt is men in Duitschland, onder dat publiek, waarvoor nu ewald schreef, minder door dezen titel afgeschrikt, daar preek ook wel eens een of ander ding beteekenen mag, hetwelk niets meldt van Bijbel en Christendom. Het publiek, dat zich de Redenaar hier kiest, bestaat alleen uit zulke personen, uit den beschaafden stand, die met het dadelijk Christendom weinig ophebben, maar die een fijn gevoel voor de schoonheden der Natuur bezitten, en door dezelve ligt geroerd, verwarmd, en tot ernstige overdenkingen worden opgeleid. Ziet hier de teksten. Eene zware, en spoedig zonder schade verdwenen, sneeuw. Eene late, lang verbeide, en telkens nog achterblijvende, lente. De eerste schoone lentedag. Een groot kinderfeest op eene opene plaats. Het gezigt van een vruchtbaar, gezegend veld, midden in den oogst. Een late herfstdag. Een stille morgen, met een onbepaald uitzigt naar het Oosten. Het gezigt van een groot, liefderijk mensch. De lentezon. Een heftige brand. Een groot veld vol rijp koorn. Alzoo geen enkele Bijbeltekst. - Dan, wij vergaten bijna, dat wij hier een ook reeds bij ons genoegzaam bekend geschrift

{==288==} {>>pagina-aanduiding<<}
voor ons hebben, en slechts eene tweede uitgave (aan de eerste, zoo wij meenen, volkomen gelijk,) aanmelden. Geve God, intusschen, dat een aantal lezers, zoo als de waardige ewald zich dezelve voorstelt, in deze opstellen smaak vinde! en dat de echte Christen zich niet late afschrikken, omdat hij zich niet kan rangschikken onder gezegd publiek! Ons gaf de lezing op nieuw zoodanig eene voldoening, dat wij hartelijk wenschen, dat de Uitgever zijn oogmerk bereiken, en nog een bundeltje Natuurpreken uit den nog onvertaalden voorraad alzoo door den tijd volgen zal. Wij herinneren ons niet, dat Mejufvrouw a.m. moens zich bij de eerste uitgave als Vertaalster reeds genoemd had.




De volmaaktheden van den Schepper in zijne Schepselen beschouwd, tot verheerlijking van God en tot bevordering van nuttige Natuurkennis, in Redevoeringen, door J.A. Uilkens, Art. Lib. Mag. &c. &c. Iste Deel. Tweede Druk. Te Groningen, bij J. Oomkens. In gr. 8vo. Behalve Voorrede en Inhoud, 355 Bl. f 3-:-:

Wij hebben (*), toen dit werk in het licht verscheen, van hetzelve eene aanprijzende beoordeeling gegeven. Wij gevoelden ons daartoe gedrongen, zoo wel door het doel dezer Redevoeringen, als door de gelukkige bereiking van hetzelve. Het kon ons, derhalve, niet dan aangenaam zijn te vernemen, dat de belangstelling in dezelve eene tweede uitgave van het Eerste Deel had gevorderd. Dit verpligtte den Eerw. uilkens, thans Hoogleeraar te Groningen, het zevental Redevoeringen, in dit Deel vervat, op nieuw over te zien, hier en daar in uitdrukkingen iets te ver-
{==289==} {>>pagina-aanduiding<<}
beteren, en vooral de nieuwere ontdekkingen in de Sterrekunde en de naauwkeuriger beschrijvingen in de Aardrijkskunde niet ongebruikt te laten, opdat de tegenwoordige druk weder met de gemaakte vorderingen in deze wetenschappen zamenstemde.
Ingevolge hiervan vinden wij, gelijk ons bij eene naauwkeurige vergelijking is gebleken, bl. 34, een kort, maar belangrijk bijvoegsel over de vier Planeten, van wier bestaan men vóór eenige jaren nog niets wist, en die de namen van vesta, juno, pallas en ceres ontvangen hebben. ‘Het zou mij - dus lezen wij aldaar bovendien in eene aanteekening - te ver doen uitweiden, zoo ik ondernam, uitvoerig van de harmonische betrekking der afstanden te spreken, in welke de Planeten onderling van de Zon staan, en zoo wel de bedenkingen te overwegen, welke men tegen deze betrekking opgeworpen heeft, als hoe de vier ontdekte Planeten met deze betrekking kunnen zamenstemmen, daar men maar ééne moest hebben. Alleen merk ik daarom aan, dat de gedachte des Heeren olbers, die deze vier Planeten, als brokken van ééne groote, welke zou gesprongen zijn, wil beschouwd hebben, mij veel te hersenschimmig, onwijsgeerig, volksvooroordeelen voedend, en zelfs onsterrekundig voorkomt, dan dat ik aan dezelve eenig gezag zou toekennen; en verwijze den Lezer, die van deze betrekkelijke afstanden der Planeten van de Zon iets schoons en volledigs wil lezen, naar het volgende kleine stukje: Versuch einer genauen Darstellung des Progressionsverhältnisses der Planeten und Trabanten Abstände von ihren Centralkörpern, von ferdinand knitlmayer.’
Bl. 57. vinden wij eenige bijvoegsels wegens de verschillende gevoelens der Ouden over de gedaante der Aarde, - bl. 66. eene nieuwe aanteekening over de diepte der Zee, vermeldende tevens, dat onze Landgenoot stipriaan luïscius zich beroemd heeft gemaakt door het uitvinden van eenen Zeepeiler of Bathometer, die alles overtreft, wat daarvoor tot nog toe

{==290==} {>>pagina-aanduiding<<}
voorgesteld is, - bl. 73. eene gedachte geopperd, waarop men eerst vóór weinige jaren gevallen is, betrekkelijk den invloed, welken de verschillende drukking van den dampkring, kenbaar aan de onderscheidene hoogte des Barometers, heeft op de beweging der Zeeën, - bl. 83. eene aanteekening rakende de vraag, of men, bij de eerste schepping van het water, een oorspronkelijk zoet of zout water aan te nemen hebbe. Soortgelijke, min of meer uitvoerige, min of meer belangrijke vermeerderingen, ingelaschte zinsneden, nieuwe aanhalingen van Schrijvers, komen vervolgens op meer dan dertig plaatsen voor, welke wij niet noodig achten met aanwijzing der bladzijden te vermelden. Bijzonder heeft deze tweede uitgave, naar onze gedachten, in belangrijkheid gewonnen door de gekleurde plaat van de hoogte der Bergen, welke de plaats vervangen heeft van de voorstelling der drijvende I Jsvelden bij de Zuidpool, waarmede dit Deel bij de eerste uitgave versierd werd. Schoon en treffend, inderdaad, is deze voorstelling van de hoogte der bergen boven het waterpas der zee, en in betrekking tot elkander. Dezelve is gegrond op de naauwkeurigste metingen, en uitgegeven te Berlijn door chr. de mechel, in 1806, en aldaar opgedragen aan de Koninklijke Akademie der Wetenschappen en fraaije Letteren. Het tweede Deel van schroeter's Selenotopographische Fragmente zur genauern Kenntniss der Mondsläche, ihrer erlittenen Veranderungen und Atmosphäre, in 1802 uitgegeven, met platen, in gr. 4o., had den Schrijver overvloedige stof verschaft, om over de Maan breedvoeriger te zijn, de vorderingen in de kennis van derzelver oppervlakte, met de veranderingen daarop voorgevallen, bij te brengen, en hieruit gewigtige gevolgen af te leiden. ‘Ook was het - zoo lezen wij in het voorberigt van den
Heer uilkens - voorheen werkelijk mijn voornemen, om de zevende Redevoering hiermede te verrijken; doch het bekende toevoorzigt op

{==291==} {>>pagina-aanduiding<<}
de drukkerijen gaf mij geene vrijheid, in de nageziene en geteekende bladen iets te veranderen.’
Gelijk dit Deel bij de tweede uitgave in fraaiheid van druk en eenparigheid van spelling, onder het volgen der Siegenbeekiaansche, gewonnen heeft, zoo is het tevens versierd met het afbeeldsel van den Autheur, hetwelk de Dichter spandaw met deze regels vereerd heeft:

Treurt nog om martinet het Nederlandsche Volk, 
De geest diens Ed'len mogt op uilkens nederdalen; 
De Godsdienst en de Deugd verkozen hem tot tolk; 
Natuur vertrouwde aan hem den sleutel van heur zalen; 
Haar schitt'rend rijk trezoor ontsluit hij voor onze oogen.... 
Wij zien d'onzienlijken.... van eerbied opgetogen. 


Openbaar en huisselijk Leven van Lodewijk XVI: met eene geschiedkundige Schets betreffende Maria Antoinetta, Madame Elisabeth, Maria Theresia Charlotta en Karel Lodewijk, door den Heer A***. Met eene Inleiding van den Heer De Sales. Te Dordrecht, bij A. Blussé en Zoon. 1815. In gr. 8vo. 428 Bl. f 2-18-:

Onder de duistere wegen der aanbiddelijke Voorzienigheid behooren zekerlijk ook de lotgevallen der Vorsten uit den Huize bourbon. Een trage, nietsdoende lodewijk XIII sterft met den naam des Regtvaardigen, en als beslisser van het lot van Europa; een dwingeland, lodewijk XIV, verwerft, door vijf-en-vijftig jaren lang de geesel van Europa, en op het laatst ook van Frankrijk te zijn, den bijnaam van den Grooten, en sterft gerust op zijn bedde, even als zijn Achterkleinzoon, de rampzalige wellusteling lodewijk XV, aan wien men den bijnaam van Welbeminden ontheiligt. En voor en na deze reeks van onwaardige Vorsten worden twee Koningen, die beiden de lief-
{==292==} {>>pagina-aanduiding<<}
de en wellust des menschelijken geslachts waren, hendrik IV en lodewijk XVI, te midden hunner Hoofdstad vermoord; maar de eerste door een' zinneloozen dweeper of gehuurden fielt, de tweede door een geheel Volk, 't welk zijne weldaden vergeet of belastert!
Het moge, voor het thans nog levende geslacht, moeijelijk, zoo niet onmogelijk zijn, tot eene volkomen juiste en volmaakt onzijdige waardering der verdiensten en misslagen van lodewijk XVI, als Regent, te geraken; de woede der partijen, de blinde verkleefdheid van eenigen zijner aanhangeren, gelijk de dolle haat zijner vijanden, maken dit even bezwaarlijk; maar als mensch zal wel niemand meer aan lodewijk, aan dat ongelukkige slagtoffer van staatkundige dweeperij, zijne achting en liefde ontzeggen. - Het is dan voornamelijk ook als mensch, en niet als Regeerder, dat de Schrijver der aangekondigde Levensbeschrijving den Koning beschouwt; hoewel hij geene gelegenheid verzuimt, om hem, benevens zijne Echtgenoote, wegens de tegen hen ingebragte beschuldigingen te verdedigen. Natuurlijk is het laatste gedeelte van 's mans leven, na het begin der Omwenteling, het omstandigst geschilderd, en de Heer a*** toont zich daarin als een' vurigen vereerder en voorspraak van het Koninklijk bestuur. Uit eene plaats in het verhaal van het gebeurde op 10 Augustus (bl. 183) blijkt, dat hij, even vóór dien bloedigen dag, als lid der Nationale Garde, de wacht op het kasteel der Tuileriën, ter bescherming des Konings, betrokken heeft. Of hij, gedurende de verdere ijsselijke tooneelen, in Parijs gebleven, dan uitgeweken zij, wordt ons niet gemeld; hoewel zulks, tot zijne kenschetsing als Schrijver, misschien niet onverschillig ware.
Hoe het zij, eene menigte onbetwistbare, echte stukken, hier in volle uitgebreidheid medegedeeld, zetten aan de bijgebragte daadzaken geloofwaardigheid bij; doch aan het verhaal ook wel eens al te groote langwijligheid. Wij ontmoeten hier dus b.v. 's Konings geheele

{==293==} {>>pagina-aanduiding<<}
aanspraak, op den 4 Februarij 1790, in de Nationale Vergadering; de verklaring, door hem bij zijn vertrek op 20 Junij 1791 achtergelaten, en de herhaalde inbreuken op het Koninklijk gezag afschilderende; brieven, afkondigingen des Konings aan zijne Broeders, zijn geheele verhoor, en zijne verdediging door den Heer deseze. Doch deze stukken ontnemen, door hunne onbetwistbare echtheid, aan dit boek het voorkomen eener lofrede, waarvan het zekerlijk hier en daar de houding heeft.
Op het leven des Konings volgt eene geschiedkundige schets over maria antoinetta; dezelve is zeer kort, en niet omstandig genoeg, om haar volledig te zuiveren van de smetten van zedeloosheid en wreedheid, die haar zijn aangewreven. Wij houden ons echter, uit het vergelijken van alle omstandigheden, hoe langs zoo meer overtuigd, dat de Koningin, los, ongedvongen en vrolijk van aard, zich niet aan ongebondenheid, maar wel aan onvoorzigtigheid schuldig maakte, en dus aan hare vijanden de wapenen in handen gaf, om haar van misdaden te beschuldigen, van welke zij zich, wat hunzelven aanging, een spel maakten. Van haar verhoor voor de Revolutionnaire Regtbank op 14 October 1793 wordt een uittreksel gegeven. Een aantal Anekdoten bewijst hare goedhartigheid en weldadigheid. Hare grootheid van ziel, in de ijsselijke dagen van 20 Junij en 10 Augustus, is genoeg bekend.
Geheel zuiver, en door niemand, dan door het moordrot van robespierre, immer aangetast, is de naam van Madame elizabeth, lodewijk's waardige Zuster, een engel van godsvrucht en weldadigheid, aan welke Frankrijks beulen het als eene misdaad toerekenden, dat zij ongelukkige gekwetsten op 10 Augustus verbonden had. (Zie haar verhoor, alhier medegedeeld, bl. 379-386). Hartelijk stemmen wij in met het gezegde van den edelen delille, die het waagde, onder buonaparte, die doorluchtige slagtoffers van volkstirannij te beklagen:

{==294==} {>>pagina-aanduiding<<}


- Des attentats de ce siècle effréné, 
Ton trépas, ombre illustre! est le moins pardonné. 

Op Madame elizabeth, 's Konings Zuster, volgt eene korte levensschets van zijne Dochter, maria theresia, de éénige van dit ongelukkig huisgezin, die aan de bijl of de mishandelingen der moorders ontsnapt is. Hoe belangrijk verschijnt niet deze verlatene tempelwees, afgescheurd van alle hare bloedverwanten, Vader, Moeder, Tante, Broeder, alleen onder tijgers! Hoe beeft men voor haar behoud, tot op den dag van 19 December 1795, wanneer zij dit moordhol ontkwam, om zich tot hare bloedverwanten te begeven! Als zachte lijderes heeft deze Prinses ieders tranen gewekt; het zal te bezien staan, of de eigenschappen, wier tentoonspreiding aan de Hertogin van angoulême den titel van Heldin van Bordeaux verworven hebben, deze belangstelling op den duur zullen levendig houden.
's Konings in den kerker gestorvene Zoon, lodewijk karel, onderging nog verschrikkelijker lot, dan iemand der zijnen. Hij mogt den snellen dood onder de guillotine niet eens smaken, maar werd gedoemd, om langzaam, hetzij door vergif, hetzij van ongedierte, te vergaan; terwijl men zijne zedelijkheid in die mate trachtte te verpesten, dat hij, door het opzingen van den befaamden deun der Carmagnole, zijne eigene Moeder moest belasteren! (bl. 398-400.) Kan de menschelijke boosheid bij mogelijkheid verder gaan? En wat had deze kleine ongelukkige zijnen moordenaren gedaan? Niets! Hij was toen tien, en bij het ongeluk zijns Vaders zeven jaren oud.
Het werk wordt met eene lijst der Afgevaardigden, die voor den dood van lodewijk XVI gestemd hebben, besloten; eene opgave, die bij de tegenwoordige verbanning dier lieden, wier namen thans op den duur in de nieuwspapieren prijken, eenigzins de nieuwsgierigheid kan bevredigen.
De volgende kleine trekken der Kinderen van lo-
{==295==} {>>pagina-aanduiding<<}
dewijk XVI mogen hier nog staan, daar zij tevens een denkbeeld van den aard hunner Ouderen en van hunne opvoeding geven.
‘Eens liet maria theresia (de jonge Prinses) haren waaijer vallen, en gaf aan hare Min een teeken om denzelven op te rapen; de Min gehoorzaamde; dan, de Koningin smeet den waaijer tegen den grond, en beval aan hare Dochter, dien zelve op te rapen. De Prinses verloor de eerste indrukken van deze lessen niet; ook konden alle de genen, die met de zorgen van hare jeugd belast waren, niet genoeg de zachtheid van haren aard en de goedheid van haar karakter prijzen.’
Lodewijk XVI gaf aan zijnen Zoon zelf lessen in de Aardrijkskunde, waarin hij bij uitstek bedreven was. Eens gaf hij hem zijn kompas in de hand, (hij kan toen niet wel ouder dan 6 of 7 jaren geweest zijn) en liet hem, een goed eind wegs van het kasteel Rambouillet, alleen zijnen weg naar huis zoeken, omdat het, zeide de Vader, schande voor eenen landeigenaar was, te midden zijner bezittingen te verdwalen. Hij deed hem echter op een' afstand door verkleede lijfknechts volgen. De jonge Reiziger geraakte verdwaald; doch na vier of vijf uren zwervens kwam hij weder te regt, zonder aan iemand den weg gevraagd te hebben. ‘Het etensuur was reeds lang verstreken, en de Koning begon zeer ongerust te worden. Zoodra hij hem door een' verrekijker zag aankomen, ging hij hem te gemoet, en zeide, al lagchende: “Ik dacht voorwaar, mijn vriend! dat gij verloren waart.” - Papa, antwoordde het kind, trekt mijn hart niet met nog meer zekerheid naar u toe, dan mijn kompas naar het Noorden trekt?’
‘Ten einde hem nog meer tot het leeren aan te moedigen, had men hem eene fraaije spade, eene hark, gieters, en al de werktuigen, tot het bearbeiden van een' tuin benoodigd, gegeven. Een Heer van het Hof hem eens bezig ziende, en met zoo veel vlijt zijn' tuin omspittende, dat hem de zweetdroppels langs het hoofd afliepen, zeide hem: “Monseigneur! gij zijt voorwaar

{==296==} {>>pagina-aanduiding<<}
wel goed, om u zoo te vermoeijen; waarom spreekt gij niet? een tuinman zou dat werk met een handgedraai voor u doen.” - Dat kan wel waar zijn,’ antwoordde het kind, ‘maar ik wil die bloemen zelf doen groeijen; zij zouden Mama zoo aangenaam niet zijn, wanneer zij door een' ander' gekweekt wierden.’
De voorafgaande Inleiding door den Heer de sales getuigt van een bondig oordeel. Men zoekt daarin te betoogen, dat ook een ander Vorst, in het geval van lodewijk, den Omwentelingsgeest niet zou hebben kunnen beteugelen.
De stijl der Vertaling is slechts matig.




Finland en de Finnen. Naar het Hoogduitsch van F. Rühs, Bibliothecarius der Universiteit van Greifswald. In II Deelen. Te Leeuwarden, bij Steenbergen van Goor. 1815. In gr. 8vo. Te zamen 569 Bl. f 5-:-:

Aan velen onzer Landgenooten, begeerig zich te oefenen in uitgebreider menschenkennis, en verzadiging voor hunnen weetlust zoekende in het lezen der lotgevallen, leefwijze en zeden van uitheemsche, en ook door ongunst van luchtstreek, ligging, en hoedanigheid des gronds, dien zij bewonen, minder beschaafde Natiën, belooft gewis het door ons aangekondigde werk een nuttig en leerzaam onderhoud. Door de kundige hand van den Pommerschen Bibliothecarius, ervaren in de landtale van het Noordsche Volk, waarover hij schrijft, en toegang hebbende tot eenen schat hem voorlichtende stukken, zoo te Abo als in Zweden uitgegeven, ontvangen wij hier, in IX tijdvakken, de Geschiedenis van het Grootvorstendom Finland tot het jaar 1807; en beslaat dezelve geheel het Iste Deel van zijn werk, behalve nog 32 bladzijden van het IIde. Daarna levert hij, in de tweede of volgende Afdeeling,

{==297==} {>>pagina-aanduiding<<}
en wel in VI Hoofdstukken, een Algemeen Tafereel van Finland, deszelfs voortbrengselen en bewoners. Eene derde, wederom gesplitst in VII verschillende titels, bevat een Topographisch Overzigt van dit uitgebreid gewest, van zijne steden, gehuchten, ook der bijgelegen Alandsche Eilanden. En, onder III rubrieken, heeft de Schrijver aan het slot van gedachte IIde Deel een Aanhangsel geplaatst, wegens de Finlandsche Kolonisten in Zweden en Noorwegen; met bijvoeging eener lijst van Finlandsche woorden, bijzonder die in eigennamen van plaatsen voorkomen. Wij hebben dus in waarheid een voldoend geheel voor ons liggen van hetgene de titel belooft; en, dat meer is, een opstel, dat, uit de regte bronnen geput, en door eene onzijdige hand, met een schiftend oordeel, veel moeite en gezonden smaak vervaardigd, ons toeschijnt volkomen geloof te verdienen, en weinig meer te dezen ons overlaat te verlangen. Dank zij derhalve den Man, die zich daartoe leende; dank insgelijks den bekwamen Vertaler, S.v.G., (dezelfde, vertrouwen wij, met den Drukker) die daarmede onze Nederlandsche boekverzameling verrijkt heeft! Immers, gelijk deze te regt aanmerkt, niet alleen was de Geschiedenis en lotgevallen der Finnen (zeer merkwaardig evenwel, zeggen wij na het lezen van het hier verhaalde, voor ons, door hunne voorwaar rampzalige ligging tusschen twee magtige Naburen, de Zweden en Russen) hier te lande zoo goed als onbekend; maar ook omtrent de Aardrijkskundige beschrijving van Finland, en nog meer wegens den toestand, werkzaamheden, gewoonten, huishouding en zeden der Finnen, benevens ons tot een en hetzelfde werelddeel behoorende, hadden wij in onze moedertaal naauwelijks eenig toereikend en geloofwaardig narigt.
Zeldzaam, namelijk, bezocht onze scheepvaart, of die der Engelschen, de havens der Bothnische en Finlandsche golven, wegens hare ligging achter klippen, eilanden, of scheren, gevaarlijk om aan te doen voor den vreemden zeebouwer. Bij een volk, daarenboven, van het

{==298==} {>>pagina-aanduiding<<}
hoogere Noorden, weinig beschaafd, meermalen door oorlogsramp geteisterd, en armoedig levende te midden van bosschen, bergen, moerassen en rivieren, vond ook de handel kleene aanmoediging, om voortbrengselen van eenen lang bevrozen grond, en der nijverheid zijner bewoneren, te komen zoeken. Reizigers ten laatste, die, gelijk coxe, derwaarts overstaken, vergenoegden zich almede doorgaans met een kort bezoek der meest merkwaardige plaatsen, Helsingfors, Sveaborg, Abo enz.; deden, bij den overtogt naar Zweden, de Alandsche Eilanden vlugtig aan; dan keurden het of vreemd van hun bestek, of waren ook buiten de mogelijkheid, om aangaande Finland en de Finnen breedvoerig te zijn, en hunne Lezers voor te lichten (*). Wel is waar de Reiziger acerbi, die deze streken doortrok, en zijnen togt tot aan de Noordkaap uitbreidde, zou uitzondering verdienen, zoo niet, naar het oordeel van onzen Schrijver, die hem einen berüchtigten Reisfabricanten noemen durfde, en volgens hetgene andere mannen van naam (door S.v.G. aangehaald) getuigd en bewezen hebben, deszelfs gezag in velen hoogst twijfelachtig gekeurd moest worden (†). Nergens, derhalve,
(zoo veel ook wij ons mogen herinneren) vond de Nederduitsche Lezer behoorlijk onderrigt wegens Finland en de Finnen; een Volk, dat, bij herhaling wreed geteisterd door zijne Naburen, en om zijne armoede en bijgeloovigheid door hen te zeer veracht en gesmaad, van wege zijne dapperheid nogtans, vernuft, edelaardige denkwijze en fierheid, be-
{==299==} {>>pagina-aanduiding<<}
halve op eene deelnemende meewarigheid, ook aanspraak heeft op gunstiger gevoelens bij de andere Natiën van Europa. Nergens, het is waar, ontdekken wij, dat de Heer rühs Fïnland doorkruist, of de Finnen met eigene oogen gezien, in hunnen akkerbouw, leefwijze en zeden waargenomen hebbe. Zulks, trouwens, was geenszins noodig, voor zoo verre hij, als hun Historieschrijver, ervaren in hunne landtale, zich aanbiedt; en, daar hij zich overigens op een goel getal van echte, en door hem met oordeel gebezigde, nationale en Zweedsche boeken grondt, mogen wij aan onzen rühs meer gezag toekennen, dan wel eens te ligtvaardig gegeven wordt aan den uitheemschen Reiziger.
Veel moeite kostede het gewis den Schrijver, iets te zeggen over het vroegste tijdvak der Finsche Geschiedenis, voor den inval der Zweden, en hunne verovering van dat overzeesch Gewest. Dan hier, zoo ergens, kwam de kennis der oorspronkelijke Volkstale, en de verbastering van deze, onder langdurige overheersching, bij mangel van narigten, onzen Schrijver inzonderheid te stade, om eenig licht te verspreiden over het duistere, hetwelk altoos, dan bijzonder misschien in Finland, de grijze aloudheid en diepe barbaarschheid omgeeft. De eerste inval der Zweden dagteekent onder Koning erich, de Heilige bijgenaamd, in de jaren 1156 en 1157; en, daar het krijgszuchtig en heidensch Volk noode zich onderwierp, of den Katholieken Godsdienst omhelsde, bepaalde zich aanvankelijk de zorg der uitheemschen, om langs de kusten sterkten aan te leggen, en verliep er meer dan eene eeuw, bevorens hun gezag zich kon uitbreiden, althans erkend werd in de afgelegener oorden van Finland. Voorzeker dit leert de Geschiedenis volmondig, dat de Finnen aan hunne overwinnaars, behalve hunnen overgang tot het Christendom, en daarna, onder custaaf I, de omhelzing der Protestantsche leere, ook den aankweek en opbouw in beschaving, geleerdheid en wetenschappen, ja de invoering van wet en orde, zoo vroeger als la-
{==300==} {>>pagina-aanduiding<<}
ter, grootendeels verschuldigd zijn. Want, om geen ander bewijs te berde te brengen, het was gustaaf adolf, dien wij als stichter der kweekscholen te Abo en Wiborg hier leeren kennen, die zelf eenen bijzonderen Rijksdag te Helsingfors zamenriep en opende, en, daar hij door zijne tegenwoordigheid bereids veel goeds uitwerkte, te gelijk ook voor den Stadhouder peter brahé, na zijnen dood derwaarts afgevaardigd, den weg
baande, om zich bemind, en bij de Finnen, door herstel veler gebreken en opbeuring der diep gezonken welvaart, derwijze verdienstelijk te maken, dat hij onder hen den vereerenden titel van landsvader verwerven mogt. Daarentegen vorderde niet alleen de beschaving bij uitstek traag in een land, naar deszelfs wijden omvang arm in bewoners, maar ook de nuttiger inrigtingen werden vaak afgebroken en verijdeld door druk der tijden; en hadden de Finnen gedurig te kampen met menigerlei onheilen, die een verwonnen Volk treffen. De afgelegenheid van den Troon, de verachting, waarmede zij, als dom, bijgeloovig, en ook verdacht van tooverkunst, in Zweden behandeld werden, en de wankele staat, waarin het gezag van deze hunne veroveraars meermalen verkeerde, verwekten zeker aan Finland veel leeds. Zij deelden daarenboven nu in de hardheden van het schrikbewind onder christiern II, dan weder in de rampen van eenen fellen en verwoestenden krijg, gelijk die ontstond uit de twisten over de opvolging in dit Groothertogdom tusschen de twee zonen van gustaaf I. Bovendien lagen de Finnen van oudsher bloot voor het inrukken en de strooperijen der Russen, wel eens door het volk zelve ingeroepen tot bijstand tegen hardheden, hun door de Zweden aangedaan, dan wederom over de slecht verdedigde grenzen tot in het harte des lands inrukkende met verbazende overmagt en eene ontzettende woestheid. Althans, zoo dikwerf oorlogen tusschen de Zweden met Polen, of met den Czaar, gevoerd werden, was veelal hun tooneel, gelijk onder karel XII,

{==301==} {>>pagina-aanduiding<<}
op Finschen bodem; en werden deszelfs bewoners door de geweldenarij der krijgvoerende benden, en hunne te weinig beteugelde ruwheid, deerlijk geteisterd, zoo te vuur als te zwaard uitgeplunderd en vermoord, of verjaagd van eigene haardsteden. Niet te onregt alzoo heeft rühs gezegde tijdvak de lijdensgeschiedenis van Finland betiteld, en daarvan een tafereel geschetst, dat bijkans alle verbeelding van volksellende overtreft. Betere dagen zeker beleefden zij in den afloop der voorgaande eeuwe; vlugtelingen keerden terug naar den vaderlandschen grond, en de geleden ramp werd verzacht of vergeten; terwijl allengs de akkerbouw, beoefening der kunsten, en handel, die gedaante van welvaart aannam, dat gustaaf IV, meer dan eens, en laatst in 1802, Finland bezoekende, zich mogt verblijden over de toegenegenheid en het dankbaar gejuich, waarmede hij steeds ontvangen werd door deze zijne onderdanen. Maar nu dreigden hun wederom nieuwe krijgsgevaren, ja geheel eene verwisseling van troon en schepter, te beloopen; doch, vermits de Heer rühs zijne geschiedenis sluit met den jare 1807, missen wij, eenigzins ongaarne, het verhaal dier jongste, en zeker voor Finland hoogst aangelegene, lotgevallen.
(Het vervolg en slot hierna.)




Gedichten van Hendrik Harmen Klijn. Iste Deel. Te Haarlem, bij F. Bohn. 1815. In gr. 8vo. 199 Bl. f 3-:-:

Wij hebben dit dichtwerk met een waar genoegen ontvangen, en ons in deszelfs lezing regt aangenaam verlustigd. Reeds door vroegere voortbrengselen van de gunstigste zijde bekend geworden, weet de Heer klijn zijnen verworvenen roem staande te houden, en bevestigt onze vroegere uitspraak opzigtelijk zijne uitstekende dichtverdiensten.
De Heer klijn levert hier drie uitgebreide dichtstukken; voorts een aantal vaderlandsche zangen, en eenige losse stukjes.

{==302==} {>>pagina-aanduiding<<}

Het eerste draagt ten opschrift: De kracht der Wetenschappen en Kunsten, bij het gevoel van tegenspoeden. Het is in den tijd onzer onderdrukking vervaardigd, en (gelijk de bescheidene klijn zich uitdrukt) niet meer, dan eene uitstorting van een hart, dat zichzelf boven het smartelijke, dat ons toen omringde, poogde te verheffen. De billijkheid, voegt hij er bij, vordert, het alleen uit dit gezigtpunt te beoordeelen. Wij vreezen niets meer, dan onbillijk te zijn; en, schoon wij hier ook al minder vonden, dan wij verwacht hadden, (ten aanzien van de wetenschappen, met name de zedelijke, die hier toch inzonderheid moesten uitkomen) zoude het doel van den Heer klijn, om te troosten en op te beuren, bij zoo veel voortreffelijks en inderdaad schitterende partijen zan het stuk, reeds genoegzaam zijn, om de strengste kritiek te ontwapenen.
De Dichter begint met eene algemeene schildering van het onbestendige en vergankelijke der ondermaansche zaken. De hoop is bedriegelijk. Het hart voedt slechts ijdelen waan. De volken rijzen, worstelen en verzinken. Egypte, Griekenland en Rome worden als voorbeelden aangehaald. De Godheid heeft echter niet te vergeefs den mensch eene aandrift tot genot geschonken. Dan - vanwaar moed en krachten bekomen, om in de rampen en wederwaardigheden niet te bezwijken? De wetenschappen en kunsten schenken dezelve. Zij verheffen, zij laven, zij vertroosten ons. [Wij hadden gewenscht, dat de Dichter hier, in de eerste plaats, den Godsdienst had genoemd, en er dan had bijgevoegd, dat de wetenschappen en kunsten, naast den Godsdienst, de krachtigste steunsels opleveren in rampen en tegenspoeden. Men make hieruit niet op, dat de Heer klijn den Godsdienst zoude hebben voorbijgezien. Integendeel, hij gewaagt er naderhand opzettelijk van, bladz. 23. Doch, omdat hij dáár niet behoort, (want hij is noch kunst, noch wetenschap) moest hij dáár ook niet vermeld, maar bij den aanvang van het stuk van denzelven gewaagd zijn.] Eerst worden nu de wetenschappen bezongen. Zij zijn geen prikkelend vocht, maar krachtig als de koortsbast. Wanneer alles ons beggeeft, en de hoop zelfs verloren is, dan stort de wetenschap, die bron van moed en kracht voor den denkenden sterveling, haren zaligen gloed in den engen boezem, en dan keert het gevoel tot zichzelf weder. Zij scheuren ons los van de aarde. De

{==303==} {>>pagina-aanduiding<<}
rampen woeden niet meer, en de onbezweken geest mag zich in het heerlijkste licht baden. De kracht der wijsgeerte wordt nu voorgesteld. Hier is de Dichter niet uitvoerig genoeg. Welk een ruim, welk een heerlijk veld lag hier anders niet open! Keurig en regt con amore is hier de natuurkunde behandeld, die echter, naar ons oordeel, hier minder in aanmerking kwam, dan de zedelijke wetenschappen. Na de fraaije beschrijving, hoe de menschelijke geest in de heilige Natuur zijne waarde en bestemming ziet, gaat de Dichter tot de kunsten over, wier vermogen kortelijk wordt geschetst. De dicht-, toon- en schilderkunst worden met gevoel bezongen. Eindelijk wordt de kracht der wetenschappen en kunsten, en derzelver invloed op den mensch, gestaafd met de welgekozen voorbeelden van socrates en archimedes, ossian en young. Roerend en vol zalving is de bemoediging ten slotte, gelijk stout en verheven is de beschrijving van den Amazonen-stroom, welke wij, tot eene proeve, mededeelen:

Ja, de Oceaan zweep' langs Guyana's grond zijn golven, 
Dring' door, verwoest', verniel', - Carpori zij bedolven, 
Stort' op Brazilies grond, verdelg' het vruchtbaar oord, 
Scheur' 't onafmeetlijk woud met zich in d'afgrond voort: 
De ontembre Maranon durft dat geweld verachten; 
Wat stroom is hem gelijk, gewapend met die krachten? 
Van Cordilleres kruin, uit Lauricocha's meer, 
Stort hij zijn schuimend nat in Pampa's vlakten neêr; 
Hij scheurt zich worstlend voort langs ondoordringbre dalen; 
Geen ijs, geen rots, geen woud, geen afgrond stelt hem palen; 
Bij hem zinkt gij, ô Rijn! ô Donau! weg in 't niet, 
Aan 't beekje slechts gelijk, dat aan het oog ontschiet; 
Ontzetbre stroomen rukt hij meê; - de kracht dier waatren, 
Van rots op rots gestort, genaakt met dondrend klaatren 
Den bruisend' Oceaan; - wat schouwspel! de afgrond woedt, 
En dringt, en schokt, en beukt den onbetembren vloed; 
Hij woelt, en bruist en kookt, en doet zijn golving branden: 
Reeds dekt het stuivend schuim, als versche sneeuw, de stranden: 
Vergeefs! - de Maranon boort vloed en branding door, 
En snelt met schrikbre kracht langs 't eens gekozen spoor; 
Hij durft langs d'open muil des afgronds heen te dringen; 
Hij weet den storm, die raast, door tegenstand te dwingen; 

{==304==} {>>pagina-aanduiding<<}

Nu bruist hij, - geen geweld kan thans zijn vaart weêrstaan, 
Met kracht en majesteit naar 't hart van d'Oceaan. 

En nu de overbrenging van het beeld:

o Telg der Eeuwigheid! o mensch! zie daar uw trekken; 
Die onverwinbre kracht is in uw' wil te ontdekken; 
Schoon alles op u stormt, nog staat gij juichend pal; 
Gij zijt en blijft zelfs bij de sloping van 't heelal. 

Nu volgt: De Starrekunde; een belangrijk en goed bewerkt dichtstuk, reeds bevorens afzonderlijk uitgegeven, en ook door ons aangekondigd (*). Eenige veranderingen zijn wezenlijke verbeteringen. Met genoegen ontdekten wij doorgaans de beschavende hand des Dichters, die ook van onze bevorens gemaakte aanmerkingen gebruik heeft gemaakt, en, over het geheel, in het werktuigelijke der kunst zeer is toegenomen.
De verpligting der Kunsten aan de Vrouwen is het derde uitgewerkte stuk, dat men hier aantreft. Het onderwerp is niet nieuw. Immers, wat Dichter weidt niet uit in den lof der schoonen? en hoe velen hebben, sedert legouvé bij de Franschen, en nieuwenhuizen en spandaw bij ons, de verdiensten der vrouwen in het algemeen hebben bezongen, niet de eene of andere voortreffelijkheid der beminnelijke sekse in het licht gesteld? Dan al is de stoffe niet nieuw, zij blijft toch altijd rijk en uitlokkend, en al treft men in deze hulde van den verdienstelijken klijn ook hier en daar regels en uitdrukkingen aan, welke veel overeenkomst hebben met de schilderingen van anderen, (een noodzakelijk gevolg van de behandeling van hetzelfde onderwerp) al zijn ook enkele partijen bij anderen schooner en bevalliger geteekend, de Lezer wordt daarvoor schadeloos gesteld door eenige trekken, welke oorspronkelijk zijn, en door tafereelen, welke klijn met eene fiksche hand en uitstekende keurigheid gemaald heeft. Inderdaad, dit geheele stuk draagt blijken van klijn's voortreffelijk kunstvermogen. Het gevoel bruist hier met kracht, de goede smaak is overal zigtbaar, en de verzen zijn met vlijt bewerkt, schoon eenigen derzelve nog al voor meerdere beschaving vatbaar zouden zijn.

{==305==} {>>pagina-aanduiding<<}
Ons bestek laat niet toe, den inhoud van het dichtstuk op te geven. Wij deelen liever eenige regels mede, waardoor wij en den Heer klijn en onzen Lezer ligtelijk meer genoegen zullen verschaffen, dan door eene dorre ontleding van dit bezielde kunstgewrocht. Wij kiezen daartoe de schildering van de geboorte der eerste vrouw. De man ziet zich Heer van de schoone en rijke schepping maar in zijn hart gevoelt hij een eeuwig ijdel. Alles rondom hem juicht en jubelt en geniet - maar hij staat alleen.

Nu dwaalt hij treurend rond, geen zielrust kent hij meer, 
Werpt zich bij d'effen stroom, in diepen weemoed, neêr, 
Maar hoort de kabb'ling niet; zijn hartverbrijz'lend klagen 
Blijft van elk struikje, elk blad, zijn zielverlangen vragen; 
Hij roept:.... vergeefs! zijn hoop sterft in een' bangen zucht. 
 
Maar welk een balzemgeur vervult op eens de lucht? 
Wat schaterend gejuich hoort hij langs 't veld weêrgalmen? 
Het woud ontsluit zijn' nacht, verwijdt, en buigt zijn palmen; 
Een wezen, nooit aanschouwd, treedt voort met zachten tred; 
Elk bloempje, elk blaadje buigt, waar zij haar treden zet; 
Het lisplend koeltje zweeft, en dartelt door de abeelen, 
En 't grensloos bosch weêrgalmt van juichende orgelkelen. 
Verschrikt deinst hij terug; verbazing grijpt hem aan; 
Hij voelt zijn zwoegend hart den boezem tegen slaan; 
Een nieuwe wereld schijnt voor hem aan 't niet ontrezen. 
Neen, 't is geen vlugtig stof, het is een hooger Wezen, 
Dat uit een beter oord, een' reiner kring gedaald, 
Daar, voor zijn fonklend oog in Goden-luister praalt: 
Wat houding! welk gelaat! wat elpenleest! welke oogen! 
Hoe golft haar 't kronklend haar, door 't koeltje zacht bewogen! 
Wat hand, en voet, en heup, met wellust overschaauwd! 
(Der jonge bloem gelijk, met ochtend-waas bedaauwd) ... 
Hij staart haar aan, de Mensch; nu doet het naamloost willen 
Een nooit gekend gevoel door spier en zenuw trillen: 
Hij rijst, - gejaagd, gezweept van onverzaadbren dorst, 
Vliegt toe,.... en de eerste Maagd ligt lagchende aan zijn borst. 

De vaderlandsche zangen zijn geheel uit het volle hart van den gevoeligen Dichter gestroomd. De verrukking is wel niet meer zoo groot, als in de eerste oogenblikken onzer verlossing; sommigen, die hunne vleijende verwachtingen niet ver-
{==306==} {>>pagina-aanduiding<<}
vuld zagen, zijn zelfs geheel koel geworden, en anderen, die in hunne bijzondere baatzuchtige berekeningen werden te leur gesteld, of hunne misdadige ontwerpen van reactie, wraak en zelfverheffing, door den zwarten partijgeest uitgebroed, in rook zagen verdwijnen, schamen zich zelfs niet, om in hunne, naauwelijks opgemerkte, nietigheid een wrevelig misnoegen te doen blijken. Doch niet voor die onbeduidende wezens, die altijd in het prozaïsch slijk rondkruipen; niet voor koude, bekrompene egoïsten en obscuranten; niet voor het gemeen, het zij dan hoog of laag geboren, dat slechts in den roes van het oogenblik een wild geschreeuw aanheft, klinken de heilige toonen der Goddelijke Dichtkunst. Zij, die met ons onze heerlijke verlossing, die het verledene uitgewischt en een nieuw, bloeijend leven heeft voortgebragt, met gevoel en geestdrift blijven zegenen; die de heilzame gevolgen der jongste groote wereldgebeurtenissen meer en meer leeren inzien, en het geluk van ons, Nederlanders, schier dagelijks meer naar waarde schatten; die in vele dingen de kiemen zien eener gelukkige, bloeijende toekomst, welke inzonderheid door de verlichte denkwijze, liberale gevoelens, menschenliefde, regtvaardigheid en eene reeks doorluchtige deugden van onzen edelen Koning wordt voorbereid en ontwikkeld - zij, die met ons dus denken, dus gevoelen, en, tevreden met het tegenwoordige, stil en vertrouwend uitzien naar hetgeen voor ons ligt, zullen deze hartelijke uitboezemingen van den verdienstelijken klijn ook nu nog met wellust genieten, en hem voor derzelver mededeeling dankzeggen, in naam van het vaderland en de kunst beide.
De Lierzang: Aan mijne Landgenooten, in December 1813, houden wij voor het schoonste stuk uit den bundel. Het kan met de beste gelegenheidsstukken (*) van dien tijd wedijveren. Hoe schoon en stout is niet reeds de aanhef!

{==307==} {>>pagina-aanduiding<<}


Verheft u! stroomt, gewijde zangen! 
Verkropte blijdschap! stort u uit; 
Vloeit, tranen! langs de ontgloeide wangen, 
Dat niets de ontvlamde geestdrift stuit'! 
Ik zie aan de onbewolkte kimmen, 
Weêr d'eersten blijden lichtstraal glimmen, 
De nacht van schande en smaad zinkt neêr: 
't Is dag! 't is dag! ontrolt uw standers; 
Ontwaakt! verheft u, Nederlanders! 
Ja, Holland is ons Holland weêr. 
 
Ontwaakt, als onbetembre Leeuwen! 
Ontwaakt! uw schandboei is vernield: 
Waartoe dat magtloos noodhulpschreeuwen? 
Waarom zoo roerloos neêrgeknield? 
Herrijst! werpt af de snoode banden: 
Hun striemen groeven nog uw handen; 
Herrijst! schudt af en smaad en spot! 
Waartoe dat tijd en kracht verspillen? 
Hij, die met vasten moed durft willen, 
Hij slechts wacht steun en hulp van God. 

Wij schrijven nog de beide volgende, krachtige coupletten over:

o Vaderland! dat uit de golven 
Het, thans gelouterd, hoofd verheft! 
Wie is zoo diep in schand bedolven, 
Dat hem uw lot, uw leed niet treft? 
De Kamschatdaal aan 's aardrijks polen, 
De Tschuckschis, in zijn sneeuw verscholen, 
Klemt zich aan zijn' geboortegrond; 
En 'k zou, met een verhard geweten, 
Mijn dierbaar Holland! u vergeten, 
Waar 'k 's levens hoogsten wellust vond? 
 
Ja, hier - hier heeft, in blijder dagen, 
Een moeder me onder 't hart getorscht; 
Hier heeft ze aan God mij opgedragen, 
Hier zwelgde ik aan haar volle borst; 

{==308==} {>>pagina-aanduiding<<}

Hier werd ik Echtgenoot, - hier Vader; 
't Is hier dat ik de rustplaats nader, 
Waar eens het stof mijne asch bedekt! 
o Wee hem, wee! wien dit beseffen 
Tot liefde en dank niet kan verheffen, 
Niet tot ondoofbre geestdrift wekt. 

Het stukje: Aan Nederland, in Augustus 1810, is eene hartroerende klagt over de vernietiging van ons volksbestaan, in den toon der wanhoop:

Barst los, geschokt gevoel! barst los, verkropte tranen! 
Barst los, gelijk de vloed, die door zijn dijken boort! 
Geen droom ontstelt het brein door geestbedwelmend wanen: 
't Is uit met Nederland, de hoop zelfs ligt versmoord. 
 
't Is weg, - voor eeuwig weg; - 't is vruchtloos, in de golven, 
Den reeds verstorven arm naar 't zwakke riet gestrekt: 
't Wordt alles in den vloed, die schriklijk woelt, bedolven: 
Reeds heeft zijn klimmend nat den vegen grond bedekt. 
 
Gij vielt, mijn Vaderland! gij vielt, - de volken beefden: 
Gij vielt, de siddrende aard' weêrgalmde van den val! 
't Is weg, het eenig doel, waarnaar uw helden streefden: 
't Is weg! 't is weg! die toon snelt voort langs berg en dal.... 

Zoo trof den Dichter onze vernietiging! Geen wonder, dat onze herstelling zijne lier tot de heiligste geestverrukking stemde! Zij bruiste, die verrukking, in den eerstgemelden Lierzang, blonk zachter in de Uitboezeming aan Harmonica, en smolt weg tot het teederste gevoel in de Cantate, welke, in tegenwoordigheid van ons Koninklijk Huis, ter gelegenheid van 's Vorsten komst te Amsterdam, door de Maatschappij Felix Meritis werd uitgevoerd. Men vindt hier, gelijk mede in het stuk, aan 's Dichters hooggeachten vriend, j.m. kemper, ongekunsteld gevoel, uitstorting van het hart.
Eindelijk geeft de Heer klijn nog eenige losse stukjes, die, in ons oog, minder waarde hebben. De Ferraria Tigrina komt ons voor het beste te zijn. Het vijftigjarig Echtfeest is niet onaardig van vinding; maar de gang is ons niet ongedwongen en los genoeg: het 9de couplet is vooral niet

{==309==} {>>pagina-aanduiding<<}
zoetvloeijend. 's Levens Gastmaal en Liefde en Vriendschap zijn, in dit opzigt, beter.
Ofschoon het werktuigelijke der kunst in dezen bundel zorgvuldiger bewerkt is, dan wel in vroegere voortbrengselen van den Dichter, laat de Heer klijn, te dezen aanzien, nog al iets te wenschen over. Het is waarlijk niet gemakkelijk, doorgaans zachte en vloeijende verzen te maken in eene taal, die, wat men ook zeggen moge, door de veelheid van medeklinkers eene zekere stroefheid heeft, welke de Dichter, zoo veel mogelijk, behoort weg te nemen. Het lust ons niet, met schroomvalligheid op te geven, wat ons in deze Gedichten, in dit opzigt, nog voor verbetering vatbaar schijnt. De Heer klijn zal zelf, bij eene aandachtige herlezing, in ieder stuk nog al iets te beschaven vinden, en wij zullen alleen enkele harde of stroeve regels aanhalen, om den Dichter van de regtmatigheid onzer aanmerkingen te overtuigen. B.v.

Bl. 16. De onwrikbre kracht der kunst enz.

Onwrikbre is een zeer moeijelijk woord, en bovendien hier geen gelukkig epitheton. Hetzelfde geldt omtrent onontvlugtbre dolken, bladz. 21.

Bl. 20. 'k Gevoel uw kracht en schoon, 'k kniel neêr in uw gebied.

Dat 'k kniel is naauwelijks uit te spreken. Waarom niet liever:
Ik voel uw kracht en schoon, en kniel in uw gebied?

Bl. 24. Hij hoort slechts d'eisch des pligts.

Welk eene opeenhooping van consonanten!

Bl. 37. Door 't geen zijn kracht begrenst, gesterkt wordt in het branden.

De vijanden der letter r zouden aan dezen regel hunne krachten eens kunnen beproeven!
Hard zijn nog de volgende uitdrukkingen:

Bl. 54, in 't treffendst licht; bl. 56, van 't talloos heer.

Ald. En zal in 't eind' het hart, dat krachtlooswordt, doorknagen.

{==310==} {>>pagina-aanduiding<<}

Bl. 11. Grijpt eindloos dan zijn hand, voor 't doel zijns wenschs, de lucht.
Bl. 188. Dat vrij 't dartlend rupsje naak',

't Wordt ras 't offer van zijn wraak.

Bl. 197. Bij 't digtst der tuinhaag enz.

Er zijn mede eenige, schoon niet aanmerkelijke, taalfeilen ingeslopen, (gelijk bladz. 93, hoog gespand verrukken voor gespannen; bladz. 94, vlugt voor vliegt; bladz. 18, knagen voor knaagt; bladz. 21, haar voor hun; bladz. 93 en 145, telkens: verbreizeld voor verbrijzeld; bladz. 144, pijlloos voor peilloos enz.) waarop wij den verdienstelijken Dichter almede opmerkzaam moeten maken.




Nederlands Behoud, in 1815; Lierzang. Door Mr. H.A. Spandaw. Te Groningen, bij W. Wouters. In gr. 8vo. 20 Bl. f :-6-:

De Heer spandaw herinnert ons opzettelijk, en zeer gepast, aan zijn vroeger dichtstuk op Nederlands Verlossing. Wij hebben destijds van hetzelve gezegd, dat de geheel eigene behandeling, en zachte, bevallige trant, het gewone uitwerksel van veel lezens over hetzelfde onderwerp bij ons geheel voorkwam. Dit is even zoo toepasselijk op dit stukje. Dankbare vreugde over behoudene vrijheid en vaderland - geen uitgelaten gejubel over bevochten zege en glorie - dankbare vreugde, den helden in den strijd, den Vorsten en volken van het groote verbond gezamenlijk toegezongen, maar inzonderheid den landgenoot, bovenal den Kroonprins, den leonidas bij den viersprong, gewijd, - deze is de inhoud en geest van het geheel. Met veel smaak, met blijk van geleerdheid, en eenen zachten, min schitterenden dan inwendig warmen gloed, is het geheele tafereel behandeld. Wie begint te lezen, die leest al ongevoelig voort; zelfs hij, die anders geen liefhebber van poëzij is, en inzonderheid den hoogen toon der lier niet kan verdragen. Het natuurlijke, nergens gezwollene, schijnbaar kunstelooze, brengt dit van zelve mede. Het is toch, of men altijd merken en gevoelen kan, dat een dichter zoo wel, als een prozaschrijver, met de ouden bekend is.

{==311==} {>>pagina-aanduiding<<}

Intusschen willen wij hiermede niet gezegd hebben, dat dit stuk - zelfs in zijne soort - volmaakt zou zijn. Al in den beginne verraadt dat schulde voor schuld toch eene zekere verlegenheid om het rijmwoord, die den eenvoudigsten, en hem welligt meest, te eer hindert, hoe kunsteloozer zich de geheele manier voordoet. Op den duur is het ook moeijelijk te vermijden, en metderdaad niet altijd vermijd, dat men vervalle tot al te prozaïsche, en op zichzelve onwelluidende regels. Juist het eenvoudige, en de gemakkelijke rolling der verzen, vereischen de uiterste waakzaamheid van den goeden smaak hiertegen. Is b.v.

Neen! de held zal nimmer wijken, 
Zoo geen pligt het hem gebiedt: 

geen bewijs dezer waarheid? Ook moet een stuk in dezen trant gewis niet te lang gerekt worden; en de Heer spandaw heeft, naar ons oordeel, wel en juist gehandeld, hetzelve besluitende met zegenbeden, in eene andere, wat langere, maat vervat.
Het geheel zal nu niet ligt iemand, wiens smaak als door te heete, sterk gekruide, spijzen niet dadelijk bedorven is, zonder voldoening uit de handen leggen. De tekst, dien wij u zoo terstond, ten staal, zullen voorleggen, is, ten aanzien van den grond der verpligting, uit de geschiedenis zoo wél opgehelderd, uitgebreid, en met smaak gevarieerd, als men kan wenschen. Dank hebbe de zacht- en zuiver-gevoelige zanger!

Heel de wereld brengt u hulde, 
Helden in den heil'gen strijd! 
En ze erkent u hare schulde, 
Die het nakroost nimmer kwijt: 
Hulde aan Pruissen en Brittanje! 
Hulde u, blinkende oorlogsstoet, 
Die de vrijheid van Germanje 
Hebt bezegeld met uw bloed! 
 
Dat Euroop' ter uwer glorie 
Onvergangb're zuilen bouw'! 
Dat de Muze der historie 
De eeuwen melde uw' moed en trouw! 

{==312==} {>>pagina-aanduiding<<}

Moge in zonneluister schijnen 
De eerkroon op uw roemrijk hoofd! 
Dat de gloed van haar robijnen 
Door geen' tijd worde uitgedoofd! 
 
Ook de Belgen en Batauw'ren 
Hechten paarlen aan die kroon; 
Maar de schoonste van hun lauw'ren 
Bieden zij hun's Konings Zoon! 
Hem is aller hart geheiligd, 
Hem, die aller borst bezielt, (*) 
Die den Viersprong heeft beveiligd, 
En het Vaderland behield! 

Wij verheugen ons, bij zoo veel treffelijks als wij reeds ontvingen, in het bezit ook van dezen zeer verdienstelijken Lierzang.





Geschiedenis van ons Vaderland, sedert het begin der Omwenteling in November 1813, (in Zamenspraken) ten dienste der Scholen. Door W. van den Hoonaard, Onderwijzer te Hillegersberg. Te Amsterdam, bij Schalekamp en van de Grampel. In kl. 8vo. 73 Bl. f :-4-:

Nieuwe Nederlandsche Geschiedenis, tot een Leesboek voor de Jeugd, in Gesprekken, beginnende met den jare 1795, en eindigende met het sluiten der (van den) algemeene(n) Vrede in den jare 1814. Te Groningen, bij A. Hazelhoff en J.J. Doesburg. In kl. 8vo. 64 Bl. f :-4-:

Twee niet onverdienstelijke Schoolboekjes, de gebeurtenissen der laatste jaren, en vooral onze bevrijding van het Fransche juk, ten onderwerp hebbende. Beide verschillen nogtans in aanleg en bewerking. No. 1. bepaalt zich meer tot het gebeurde, van November 1813, het tijdstip van de vlugt der Fransche ambtenaren, af, tot op den Vrede van 1814; en

{==313==} {>>pagina-aanduiding<<}
het verhaalt de gebeurtenissen van dien tijd, voor zulk een klein bestek, al vrij naauwkeurig. Nu en dan vervalt het zelfs wel eens in bijzonderheden, die niet voor den algemeenen Lezer, maar voor den bewoner eener enkele stad, van belang zijn; zoo als de opnoeming der markten en straten in den Briel, waar de kanonnen der burgers geplaatst waren. Daarentegen mist men hier (hetwelk voor het doel des werks een zeer wezenlijk gebrek is) de vermeiding der meeste gruwelen, door de Franschen in Nederland gepleegd, waardoor de wenschelijkheid der afschudding van de vreemde heerschappij in allen deele voldongen wordt.
Dit gebrek wordt verholpen in No. 2, hetwelk meer bijzonder de gebeurtenissen sedert 1795 vermeldt. Het is nog meer in den kindertoon, beschouwt meer het algemeene der gebeurtenissen, en wij verbeelden ons, dat jonge kinderen er meer aan zullen hebben; doch daarentegen is het verbazend onvolledig en kort omtrent de bijzonderheden der omwentelinge, en staat in naauwkeurigheid, en van gebeurde zaken, en van taal, beneden No. 1. Slechts eenige bewijzen: door het geheele boekje heen, vooral bl. 2 en 3, komen de vorige Prinsen van Oranje, in 't bijzonder willem I, voor als Souvereinen, en wij als hunne Onderdanen. Of dit met oogmerk geschied zij, weten wij niet: het is in allen gevalle een misslag tegen eene daadzaak, die den kinderen naderhand, bij het aanleeren onzer Geschiedenis, toch anders moet beduid worden. Op bl. 13 spreekt men van het eiland Schouwen, als afgezonderd van Zeeland; van Nijmegen en den Bommelerwaard, als afgescheiden van Gelderland. Op bl. 35 noemt men de steden, door de Franschen (Nov. 1813) in bezit genomen, (liever gehouden) dus op: 's Hertogenbosch, de Graaf, Naarden, Sas van Gent, Gorcum, Deventer, Coevorden, Delfzijl, en nog eenige andere steden. No. 1. (bl. 19.) heeft die lijst vollediger en beter aldus: De Forten aan den Helder, den Briel, Hellevoetsluis, Vlissingen, Bergen op Zoom, Geertruidenberg, Willemstad, Breda, den Bosch, Grave, Nijmegen,
Gorinchem, Woerden, Utrecht, Naarden, Arnhem, Deventer, Zutphen, Kampen, Doesburg, Delfzijl, Koeverden, en andere. Bij No. 2. (bl. 35.) is de bende Franschen, die het schriktooneel te Woerden opende, uit Amsterdam vertrokken, in plaats van uit Utrecht. De stad Woerden wordt daar slechts tot veiligheid der inwoners bezet, en het komt voor,

{==314==} {>>pagina-aanduiding<<}
alsof er geheel geene Franschen in de stad geweest waren, daar zij dezelve toch, wel is waar in kleinen getale, bij de nadering der Hagenaren verlieten. Bij de overige kortheid des verhaals komt het ons te zeldzamer voor, den Biduurstekst, voor-, midden- en nagezang, van Ds. verwey, op den 1 December, hier opgegeven te vinden! Het einde van den Ooriog, napoleon's eerste ballingschap, en de volende gebenrtenissen, tot op het bezoek des Keizers van Rusland en den Dankdag voor den Vrede, vindt men beter in No. 2. aangestipt dan in No. 1, gelijk hetzelve ook omtrent de bepalingen der Grondwet uitvoeriger is, en eenige nuttige zedelijke leeringen, als vermaningen tot eendragt en vertrouwen op God, bevat, die wij in No. 1. ongaarne missen.
Elk dezer beide stukjes heeft dus zijne bijzondere verdiensten en gebreken, en men kan dezelve, ieder in zijne soort, tot schoolgebruik gerustelijk aanbevelen.

Vaderlandsche Geschiedenis in 52 Lessen voor de Nederlandsche Jeugd en Scholen. Te Zutphen, bij H.C.A. Thieme. In kl. 8vo. XVI, 112 Bl. f :-6-:

Dit boekje begint met de vroegste tijden, en eindigt met onze verlossing van het Fransche juk. Het bestaat uit tweeenvijftig lesjes, en achteraan zijn vragen gevoegd, waarop die lesjes het antwoord bevatten. De aangegeven reden der verschijning van hetzelve is, dat anderen niet ver genoeg gaan; eene reden, waarom men dit ook reeds op nieuw zou kunnen verwerpen, daar sedert zeer groote dingen, zeer groote veranderingen met het vaderland, zijn voorgevallen, - als ook, dat zij niet onpartijdig genoeg zijn; een al te streng en algemeen verwijt, dat men den Schrijver misschien zal teruggeven, en dat echter op een kort geschiedboekje voor kinderen, weinig meer dan eene kronijk, die louter daadzaken behelst, volstrekt ontoepasselijk moest zijn. Wij moeten, echter, bekennen, zelven geene andere gronden der vervaardiging van dit boekje te hebben kunnen opsporen. Het verheft zich, naar ons oordeel, boven anderen zijner makkertjes niet. Onnaauwkeurigheden van groot aanbelang zijn ons wel niet voorgekomen; maar dit is, bij eene zoo dik-
{==315==} {>>pagina-aanduiding<<}
wijls bewerkte stof, geene groote verdienste. Het is inzonderheid de aard dezer bewerking voor kinderen, de uitvoerigheid en beknoptheid op de regte plaats, de voorstelling van het geheel op eene wijze, dat het noodige verband niet verloren ga, de klaarheid, het belangwekkende van den toon des verhaals, die zulk een werkje moeten onderscheiden. Wij vinden geene reden, om het onderhavige stukje juist laag te stellen; maar voldoende schijnt het ons niet - aan de vereischten namelijk, die wij meenen te mogen vorderen. Inzonderheid is het omtrent het tijdvak der Omwentelinge zoo kort, zoo afgebroken, dat men duidelijk ziet, dat de Schrijver meent, dit nagenoeg te moeten overspringen, opdat hij geene blijken van partijdigheid geve. In het kort, wij kunnen niet zien, bij dit stukje bijzonder veel voor de jeugd gewonnen te hebben. Er wordt zeer veel vereischt, om wél voor de jeugd te schrijven. Ongelukkig gaat het hiermede, als
met vele andere zaken, met het openbaar onderwijs van Godsdienst en zeden enz; waar de bekwaamste handen vereischt worden, daar vindt men veelal minder bekwamen, of eerste beginners. Deze onze uitlating belge den Schrijver niet. Juist het moeijelijke der opgevatte taak verschoont het onvolkomene van zijnen arbeid. Heeft hij slechts bedoeld, wat hij opgeeft, daaraan is tamelijk wél voldaan.




Diatribe de notis scribendi compendiariis in usum studiosorum, auctore P. van Eyk, J.U.D. et Gymn. Sylvad. Conrect. Emerito. Amstelaedami, apud A.B. Saakes. 1815. 8vo. form. min. pp. 18. constat 7 ass.

Dit boeksken handelt, gelijk de titel aanwijst, over verkorte schrijfteekens, om de studenten te hulp te komen in het schrijven der dictaten op de collegiën. De Autheur geeft vooraf een kort berigt van deze kunst, zoo als zij bij de Romeinen diende, om de redevoeringen, in de pleitzaal en volksvergaderingen uitgesproken, terstond uit den mond der Redenaren op te teekenen; van de gewoonte, naderhand ingevoerd, om verkorte schrijfteekens in de Pharmacie en Chemie te gebruiken, van de shorthandwriters in Engeland; en zoo wel van het stukje, getiteld: Nieuw uitgevondene Karakterkunst, of Verhandeling over het schrijven door gemakkelijke

{==316==} {>>pagina-aanduiding<<}
woord- en lettermerken; gevoegd achter eene korte Handleiding tot het doen van godgeleerde oefeningen, als van het meer
    wijsgeerig werk, te Parijs 1797. 4to. uitgegeven, onder den titel: Pasigraphie, ou premiers élémens du nouvel artscience d'écrire et d imprimer en une langue, de manière à être lu et entendu dans toute autre langue sans traduction, par J... de M..., ancien Major d'Infanterie Allemande.
Voorts geeft de Heer van eyk de vereischten op, welke deze verkorte schrijfwijze moet bezitten. Hij brengt dezelve tot vier: 1. dat dezelfde teekenen altijd hetzelfde aanduiden; 2. dat zij de woorden verkorten; 3. dat zij duidelijk kunnen gelezen worden; 4. dat men ze gemakkelijk schrijven kan.
Hierop laat nu de Schrijver de verkortingen zelve volgen, erkennende, dat de teekens niet van eigen vinding, maar hier en daar van tijd tot tijd opgezameld zijn; gevende eerst op de verkorte schrijfwijze voor zaamgevoegde letteren, ten tweede voor syllaben, ten derde voor geheele woorden.
De Heer van eyk heeft zich door de uitgave van dit beknopt vertoogje verdienstelijk gemaakt bij de studerende jeugd, die de moeite zal willen nemen, zich de teekens, die hier opgegeven zijn, eigen te maken, ten einde te beter de Professoren, ook dán, wanneer zij wat te snel dicteren, te kunnen volgen.

Wonderboek, of Avonturen op eene Reis in de andere Wereld. Uit het Engelsch van H. Fielding. Te Dordrecht, bij A. Blussé en Zoon. 1815. In gr. 8vo. 270 Bl. f 2-4-:

Die zich door den avontuurlijken titel laat afschrikken, kent den voortreffelijken fielding niet, en hij leze slechts de voorrede; het kluchtige en luimige is overal voorzien van het echte attische zout; en, alhoewel zoodanig geschrift bij de overbrenging, en op vreemden grond, nog al iets verliest, zal dit verlies hier echter maar weinig hinderen. Geheel de strekking van het geestig boek is deze zedeles: ‘dat het grootste en eenigste ware geluk in deze wereid alleen in deugd en goedwilligheid bestaat;’ en de vrolijke wijze, waarop ons deze les hier wordt ingeprent, is juist geschikt tot het doel. Mogt geest en luim altijd zoo edel gerigt worden! Fiel-
{==317==} {>>pagina-aanduiding<<}
ding is, in zijn vak, boven onzen lof; hoewel de kost, dien hij opschept, niet altijd voor alle monden is, en de gretige lezer van zoo menigen, zoogenoemd koddigen, roman welligt dit werk juist niet onder de voor hem meest ve makelijke zal rangschikken.
Deze reis in de andere wereld moet, zoo als de Schrijver berigt, door zekeren onbekenden en onaanzienlijken vreemdeling zijn achtergelaten, waar hij voor kamerhuur enz. den kreupelen waard sloeg. De boekhandelaars, die men dezelve aanbood, hielden het opstel voor onleesbaar, onverstaanbaar, ook wel voor atheïstisch, en tegen 's lands regering; voor de Koninklijke maatschappij der wetenschappen was het noch vreemd noch wonderbaar genoeg; zoo werd het dan scheurpapier, en gelukkig had fielding deze fragmenten nog gered. Het is een overledene, die hier met den postwagen naar de andere wereld afrijdt, zijn reisgezelschap beschrijft, en met hetzelve eerst arriveert in de Ziektenstad, waar ieder zijn compliment moest maken bij die Mevrouw de Ziekte, aan welke hij zijne verlossing uit de benedenwereld verschuldigd was; vervolgens komt hij aan het paleis van den Dood, en werd ter audientie toegelaten bij zijne allerdoodelijkste Majesteit. Op de verdere reis ontmoette hem eene menigte verschillende geesten, die, aan de poort van het Elysium afgewezen, de terugreis naar de wereld weder aannemen moesten; hij kwam ook bij het geluksrad, waar ieder der terugtrekkenden een lot trok voor zijne bestemming op de aarde. (Ieder lot behelsde twee of meer artikelen, in het gemeen in zulk eene evenredigheid tot elkander, dat de loten, zoo veel mogelijk, aan elkander gelijk waren; b.v. Graaf, rijkdom, gezondheid, onrust. - Schoenlapper, ziekelijkheid, vrolijkegeaardheid. - Dichter, verachting, tevredenheid met zichzelven. - Generaal, eer, misnoegen. - Boerenstulp, gelukkige liefde. - Koets met zes paarden, magteloos, ijverzuchtig echtgenoot, enz. In deze lotbriefjes was ook
bepaald, of men huwen of niet huwen moest; en in het eerste geval waren dezelve aan een paar daarop staande groote horens kenbaar.) Kort daarop was het gezelschap aan de poort van het Elysium, en getuige, hoe de regter minos een aantal terugwees. Onze reiziger geraakte binnen, en maakte vele kennissen; b.v. leonidas; orpheus en sappho, die een uitmuntend concert gaven, waarbij de oude homerus tegen-
{==318==} {>>pagina-aanduiding<<}
woordig was, en Mevrouw dacier op zijne knie zat; virgilius gearmd met den Heer addison, enz. enz. Maar de belangrijkste kennis is Keizer juliaan, die hem zijne belangrijke levensloopen (want menigmaal had deze de terugreis naar de wereld moeten aannemen) verhaalde; en dit verhaal beslaat het grootste gedeelte van het boek, hoewel het den Keizer niet tot in het Elysium brengt, daar hier het reeds tot scheurpapier gebruikte handschrift eene gaping had, en er zelfs niets meer van te vinden was, dan het belangrijk berigt van den levensloop van anna boleyn, door haar in het Elysium zelve opgegeven. Ten slotte vinden wij hier den brief, door deze ongelukkige Koningin, eenige dagen vóór haren dood, aan haren gemaal geschreven. Tot het aanstippen van een aantal bijzonderheden zou dit onderhoudend en waarlijk leerzaam werk van een zoo voortreffelijk Genie ons uitlokken, bijaldien de ruimte daartoe niet ontbrak Wij bepalen ons tot de volgende proeve. De reiziger komt in de Ziektenstad:
‘Wij waren nog niet lang in de herberg, waar het scheen, dat wij het overige van den dag zouden moeten slijten, geweest, toen de kastelein ons berigtte, dat het een aloud gebruik was, dat al de geesten, die hier doorreisden, hun compliment gingen maken bij die Mevrouw de Ziekte, aan welke zij hunne verlossing van de benedenwereld te danken hadden. Wij zeiden, dat wij niet zouden nalaten de gebruikelijke beleefdheden te bewijzen; waarop de kastelein antwoordde, dat hij ons dadelijk stokdragers zou zenden, die ons zouden geleiden.’ (Deze stokdragers waren zeer ernstige mannen, met groote knooppruiken op, en staven met barnsteenen knoppen in de hand; zij moesten de vreemdelingen geleiden, maar weigerden nu dien dienst: de kastelein zeide, dit kwam daar van daan, dat zij niet dadelijk daarvoor betaald waren.)
‘Wij gaven, met eenige verwardheid, ten antwoord: dat wij uit de benedenwereld niets hadden medegebragt, altijd in ons geheele leven gehoord hebbende, dat het niet geoorloofd zij, vandaar iets mede te nemen. “Ei, Heeren!” antwoordde de kastelein, “ik weet dat beter, en het is waarlijk mijne schuld. Ik had u eerst tot Lord scrape moeten brengen; die zou u, wat u ontbreekt, geleend hebben.” - “Lord scrape zou ons dat geleend hebben?” hernam ik zeer verwonderd; “gij dient toch wel te weten, dat wij

{==319==} {>>pagina-aanduiding<<}
hem niets te pande kunnen geven, en, zonder dien, heeft hij, daarvan ben ik wel verzekerd, nooit in zijn leven éénen schelling uitgeleend.” - “Dat is wel waar,” antwoordde de kastelein; “maar juist daarom is hij verpligt, om het hier te doen, alwaar hij veroordeeld is tot het houden van eene bank van leening, en aan alle doorreizenden geld te geven, zonder pand of intrest. Oorspronkelijk bestond deze beleenbank uit net dezelfde som, welke hij in de benedenwereld, op eene schurkachtige wijze, had bijeengeschraapt; en nu moet hij het zien, hoe die som alle dagen eenen schelling vermindert, tot dat dezelve geheelenal zal zijn uitgeput; alsdan zal hij weder terugkeeren naar de benedenwereld, en zeventig jaren de rol van eenen gierigaard spelen; vervolgens zal hij, in het ligchaam van een zwijn, gereinigd worden, weder als mensch leven, en daarna voor een tweede oordeel moeten verschijnen.”
“Gij,” zeide ik, “verhaalt mij al wonderlijke zaken; als zijne bank slechts alle dagen eenen eenigen schelling verminderen zal, hoe kan hij dan alle reizigers met het noodige voorzien?” - “Het overige,” antwoordde de kastelein, “wordt dadelijk, op eene wijze, die ik u niet gemakkelijk kan verklaren, weder hersteld.” - “Ik gis,” zeide ik, “dat dit uitdeelen van zijn geld hem tot zijne straf is opgelegd; maar ik kan niet inzien, hoe dit aan het oogmerk kan beantwoorden, daar hij weet, dat het hem weder zal vergoed worden. Zou het tot dat einde niet even zoo goed zijn, als hij zich van eenen eenigen schelling ontdeed? en inderdaad schijnt hij toch niets meer te verliezen.” - “Mijn Heer!” riep de kastelein uit, “als gij de doodsbenaauwdheid ziet, waarmede hij van elke guinje scheidt, dan zult gij er anders over denken. Geen ter dood veroordeelde gevangene smeekte ooit zoo ernstig om de genade van overgebragt te worden naar de volkplantingen, als hij, toen hij zijn vonnis vernam, gebeden heeft om naar de hel te worden overgevoerd, mits hij maar zijn geld mogt medenemen. Doch van dergelijke zaken zult gij meer vernemen, wanneer gij in de bovenwereld aankomt; thans zal ik u, als het u belieft, bij den Lord brengen, die u van alles moet verzorgen, wat gij begeert.”
Wij vonden zijne Lordschap zitten aan het boveneinde eener tafel, op welke eene verbazend groote som gelds lag.

{==320==} {>>pagina-aanduiding<<}
Het was in verscheidene hoopen afgedeeld, van welke ieder toereikend zou zijn, om de eer van zekere vaderlanders en de kuischheid van zekere fiere schoonheden om te koopen. Zoo als hij ons vernam, werd hij bleek en gaf zucht op zucht, dewijl hij ons oogmerk ligt kon gissen. Mijn waard naderde hem met eene gemeenzame vrijpostigheid, waarover ik mij, in het begin, zeer verwonderde, dewijl ik mij den eerbied herinnerde, dien lieden van veel hoogeren rang, dan hij, hem voorheen hadden bewezen. Hij groette hem op de navolgende wijze: “Hier gij, Lord! verdoemd zij uwe nietswaardige, lage ziel! tel nw geld maar uit, en verzorg betere lieden, dan gij, met zoo veel, als zij noodig hebben. Kerel! maak spoed, of ik zal u den geregtsdienaar toezenden. Beeld u niet in, dat gij weder in de benedenwereld zijt, met uw privilegie van uwen A ...” Hierop hief hij eenen stok op, den Lord daarmede dreigende, die nu dadelijk begon het geld toe te tellen, en wel met even hetzelfde benaauwde gezigt, als waarmede, op ons schouwtooneel dezer aarde, de ellendige vrek zijne schuldbr even overgeeft. Dit trof sommigen van ons zoo zeer, dat wij zeker niet meer zouden aangenomen hebben, dan noodig was om de stafdragers te betalen, indien niet onze kastelein, die ons medelijden merkte, ons verzocht had, den kerel niet te ontzien, die, omringd van onmetelijke schatten, bestendig geweigerd had, zelfs het geringste ter ondersteuning van de armen te geven. Deze herinnering verhardde onze harten, en een ieder van ons vulde zijne beurs met het geld van den ellendeling. Onder andere sloeg ik eenen dichterlijken geest gade, die er op zwoer, dat hij eenen degelijken greep had gedaan; “want,” zeide hij, “de schurk wilde niet alleen niet op mijn werk inteekenen, maar hij zond mij zelfs den brief van uitnoodiging onbeantwoord terug, hoewel ik een beter en bekwamer man ben, dan hij.”
Eindelijk verlieten wij dat voorwerp van verachting, en, in het heengaan, betuigden wij elkander onze verwondering, zoo over het gevoegelijke en passende, als over het regtvaardige van het vonnis, over hem uitgesproken, hetwelk; gelijk onze hospes ons verhaalde, enkel en alleen in het weggeven van zijn geld bestond. Hij voegde er bij, dat wij ons niet moesten verwonderen over de smert, welke dit den rampzaligen verwekte, dewijl het even zoo natuurlijk was, dat het scheiden van het geld hem ongelukkig maakte, als dat het bezit van zijn geld, zonder hetzelve te gebruiken, hem gelukkig had gemaakt.’
Eene noot te dezer gelegenheid (zoo het geen fijne zet is) doet des Schrijvers hart te veel eer aan, dan dat wij dezelve hier niet tevens zouden melden: ‘In dat gedeelte van dit boek, waar de schrijver als lofredenaar spreekt, - dit zal ik hier eens voor al aanmerken, - is altijd een zeker persoon, maar, wanneer hij hekelt, dan is er niemand bepaaldelijk beoogd.’





{==321==} {>>pagina-aanduiding<<}

Boekbeschouwing.

De voortref(fe)lijkheid van de Leer der Roomsch-katholijke Kerk geschetst, door J.G. leSage ten Broek, Notaris te Naaldwijk. Wij zijn geen kunstig verdichte Fabelen gevolgd. Petrus. Tweede, verbeterde Druk. Te Amsterdam, bij Geysbeek en Comp. 1816. Met Goedkeuring. In kl. 8vo. 124 Bl. f :-14-:

Een Protestant, de zoon van eenen kundigen en beroemden protestantschen Leeraar, een wel onderwezen Protestant alzoo, neemt, in rijpen leeftijd, den Roomsch-katholijken Godsdienst aan, vat de pen op om de leer dier Kerk te verdedigen, en, hetgeen de zegepraal volkomen maakt, hij doet openlijk belijdenis van voorgaand onchristelijk gedrag, zijn leedwezen daarover, en goede voornemens voor de toekomst! Met dit laatste wenschen wij hem hartelijk geluk: maar, hoezeer een Roomsch-katholijk van goed zedelijk gedrag in ons oog veel hooger waarde heeft, dan het Hervormd lidmaat, hetwelk een ergerlijk leven leidt, en wij bij zoogenaamde bekeeringen een weinig huiverig zijn, daar men bij het wieden van onkruid ook ligt een plantje goede tarwe, of waaraan zich het goede hecht, mede uitrukt; zoo wordt dit boekje met al te veel ophef aangemeld, en door den Aartspriester van Holland, Zeeland en Westvriesland al te stellig aanbevolen, dan dat wij van hetzelve zouden zwijgen in ons Maandwerk, en ons gevoel van deszelfs onwaarde en nietigheid, als eerlijk Protestant, niet onbewimpeld ter nederschrijven.
De eerste afdeeling van het klein geschrift betoogt de waarde der bewuste Kerk, uit derzelver duurzaamheid, en de aanstelling van een' zienlijk' Opperherder in Petrus en zijne opvolgers; en hiermede moeten wij ons het langste bezig houden.
Dat God een God van orde is, zoo wel in de Open-
{==322==} {>>pagina-aanduiding<<}
baring als in de Natuur, - dat Hij zijne openbaring als Goddelijk heeft gekenmerkt, - dat Jezus zijne Apostelen tot de verkondiging van het Evangelie heeft gemagtigd en gezonden, - dat zij bij de gevestigde gemeenten leeraars en opzieners aanstelden, - is ons, zoo wel als den Heer Notaris van Naaldwijk, genoegzaam bekend; maar tegen zijn betoog uit Rom. X:14, 15, dat niemand de Christelijke leer verkondigen mogt zonder zending door eenen Apostel, moeten wij doen opmerken, dat de Apostelen en eerste Christenen dit anders begrepen; dat men den last hiertoe algemeen hield, en dat doop en belijdenis daartoe kennelijk wettigde, terwijl zich ieder Christen de uitbreiding der Kerk tot eenen heiligen pligt stelde. Reeds bij de verkiezing van eenen Apostel, voor Judas, zien wij geheel de Gemeente werkzaam; de Gemeente koos de Diakenen, en deze keuze werd door de Apostelen bevestigd; de zending der Cyprische en Cyreneïsche mannen, Hand. XI:20, door de Apostelen, is ons twijfelachtig, evenzeer als die van Apollos, die alleen nog maar den doop van Joannes wist, Hand. XVIII:24 enz.; terwijl uit Hand. XV, bij al de redeneringen van onzen Schrijver, niet blijkt, dat de Apostelen het euvel opnamen, dat sommigen, die uit hen uitgegaan waren, het Evangelie - maar wel, dat zij, tegen het Evangelie, de besnijdenis predikten. Hoe het geval van de zonen van Sceva met eenen bezetenen, Hand. XIX, de protestantsche Leeraars moet afschrikken, verklaren wij niet in te zien; en 's mans beroep op Hand. XIII:2, ten betooge, dat Paulus, om het Evangelie te mogen bedienen, door de andere Apostelen moest geordend zijn, bewijst, dat Hand. IX:20, 22, 26-28 zijner opmerkzaamheid is ontglipt. Des Schrijvers stelling alzoo, dat niemand het Evangelie bedienen mogt, dan die door eenen Apostel daartoe aangesteld en gezonden was, lijdt, zoo als de Schrijver die voordraagt, vrij wat uitzondering; en wij willen hem zoo stellig niet
nazeggen, dat zij, die eene regtstreeksche opvolgende aanstelling door de Apos-
{==323==} {>>pagina-aanduiding<<}
telen bewijzen kunnen, de éénige geloofwaardige verkondigers van het woord des levens zijn; en, hoezeer wij aan de Apostelen groot gezag toekennen, en wij de instandhouding van het Leeraarsambt aan hunne reeds vroeg gemaakte schikkingen dankweten, (ten bewijze waarvan onze Schrijver 2 Tim. II:2 wel mede had mogen opmerken) zouden wij de bevoegdheid van eenen leek, om de zijnen en een ieder in een afgelegen gewest met het Evangelie te dienen, en even weinig zijne geloofwaardigheid, geenszins in twijfel trekken, als vindende hij daartoe in de Apostolische opwekkingen genoegzame volmagt, hoezeer hij (maar ook even weinig een Priester, Bisschop of Paus) niets leeren mag, hetgeen hem in het woord van God niet bevolen is.
Wij willen der roomschgezinde Kerke de aaneengeschakelde opklimming harer Leeraren tot den Apostolischen tijd eens niet betwisten; maar moeten hierbij tevens, zoo wel aan de Moravische Broederkerk, als aan de Grieksche, herinneren, van welke onze Schrijver voorzigtig zwijgt: terwijl wij nu de proef niet verkiezen te nemen, hoe ver de protestantsche Leeraars hunne ordening bij opklimming mede zouden kunnen brengen tot den vroegsten tijd. Wat zou dit ook afdoen? want de Kerk heeft die wettige ordening, zegt de Schrijver, ingetrokken bij de zich van tijd tot tijd gevormd hebbende sekten; dezelve zijn ook ondergegaan, waaruit blijkt, dat zij niet uit God waren; zoodat, Protestanten! dit wordt ook uw lot. Maar de Praktizijn gaat toch onderzoek doen, of de nog bestaande, van de Roomsch-katholijke Kerk afgezonderde, Genootschappen bewijs hebben voor de waarheid hunner leer.
Wij bedanken hem voor het berigt, dat wij ons op geene Mirakelen kunnen beroepen; wij gunnen der Roomsche Kerk de hare van harte: hij doet ons regt, met te zeggen, dat wij alleen op het zuiver woord van God willen gebouwd zijn; maar hij verraadt zijne onkunde, met er bij te voegen, dat wij onze leer op eene door ons vervaardigde vertaling van dat woord willen gron-
{==324==} {>>pagina-aanduiding<<}
den, daar juist het stellen van eene vertaling boven den oorspronkelijken tekst een gewigtig verschil is tusschen hem en ons.
De leer der waarheid kan aan geene veranderingen onderworpen zijn; (ook niet het doorzigt en de bevatting van den mensch?) Blijkens de Formulieren, achter de Kerkbijbels der Protestanten te vinden, denkt men thans gematigder, en twijfelt niet meer, of men in de gemeenschap der Roomsch-katholijke Kerk zalig worden kan. Maar de Roomsch-katholijke Kerk blijft onveranderlijk; (het bewijs der volledige overeenstemming van alle Concilien, Bullen en Paussen bleef in de pen!) zij houdt zich nog voor de alleen zaligmakende; wij hebben hier, wel geen Notarieel, maar toch, van eenen Notaris, een zeer ernstig protest tegen iedere toenadering en verlichting; hij en zijne geloofsgenooten veroordeelen ons, en allen, die van zijne Kerk afwijken, onherroepelijk. Inderdaad, hij heeft gelijk; ‘men zegge toch niet, de Roomschgezinden komen ons nader, zij zijn thans meer verlicht!’ de bloedige tooneelen onlangs in het zuiden van Frankrijk zijn genoegzaam bewijs. Wij zouden echter hier de herinnering aan dezelve niet oproepen, indien de Schrijver zich niet verstout had te onzen opzigte te zeggen: ‘Hoe nader aan het tijdstip der zoogenoemde Hervorming, hoe grooter verbittering bij hunne aanhangers en predikers! Is dit nu het werk van den Goddelijken geest?’ enz. Wij moeten hem daarom nog verzoeken zijne krachten te beproeven ter uitwissching der zoo vele met bloed bemorste bladzijden in de vroegere en latere geschiedenis zijner Kerk, bij welke wij waarlijk niet altijd zeggen kunnen: Mannen Broeders! wij weten, dat gij het uit onwetendheid gedaan hebt, gelijk ook uwe Oversten; hoewel wij ons oefenen tot het gebed: Heer Jezus! reken hun deze zonden niet toe!
De voornaamste grondwaarheid der Roomsch-katholijke Kerk is eene magthebbende, onfeilbare Kerk; dit is ons wezenlijk en gewigtig geschil. Wij stemmen dit

{==325==} {>>pagina-aanduiding<<}
den Schrijver toe. In dit geschil kan Gods woord geene uitspraak doen. Wie dan? De magthebbende, onfeilbare Kerk!! (in hare eigene zaak.) Welk een rigter zou de Bijbel ook zijn! Die rigter doet geene uitspraak, maar schijnt bij zoo menig geschil over en weder gelijk te geven; zie slechts Jo. III:36. Rom. III:28. Jac II:20, 24. Die rigter zegt zelf, dat hij moeijelijk te verstaan is, en dat zijne woorden verdraaid zullen worden, 2 Petr. III:13.
De Protestant heeft den Bijbel niet onmiddellijk van God, noch uit de hand van iemand, door God gezonden; derhalve heeft hij dien bij geval. Neen, zegt hij; maar door het bewarend bestuur der Goddelijke Voorzienigheid. Dit vindt de Notaris eene gewaagde onderstelling; want Paulus wist van geen geloof uit het lezen van een bewaard, maar uit het gehoor van een verkondigd woord. (Zoodat de doofstomme van het genot des Evangeliums verstoken is. Wat geeft men zich in het Groninger Instituut niet al eene nuttelooze moeite!) Fraai voert de Schrijver aan, dat men eene uitnoodiging van een groot Heer, om bij hem te komen en eene aanzienlijke weldaad te ontvangen, vast niet zou durven opvolgen, zoo men die bij geval op straat vond, (gelijk wij Protestanten den Bijbel!) maar dán alleen, wanneer ons dezelve werd ter hand gesteld door een' bode, die ons zijne zending en last bewees. Maar hoe nu, zoo die bode eens geen bewijs geven kon? en daarenboven het schriftelijk verzoek onfeilbaar wilde uitleggen, en wel duidelijk anders sprak dan in hetzelve geschreven stond? En, eilieve, Heer Notaris! als gij eens bij geval eenen kennelijk echten, aan u geëndosseerden, aanzienlijken wissel vond, zoudt gij u niet met vertrouwen aanmelden bij den acceptant?
De Protestant kan, meent de Notaris, noch de echtheid des Bijbels bewijzen, noch dat daarin niets gevonden wordt, dat Gods woord niet is, noch dat hij Gods woord geheel bevat. Een wel onderwezen kweekeling kan den man hier te regt wijzen; maar, de echtheid

{==326==} {>>pagina-aanduiding<<}
met de geloofwaardigheid en Goddelijkheid verwarrende, betwist hij ons beroep op vervulde voorzeggingen, omdat voorzeggingen, in vroeger tijd wel eens op de Roomsche Kerk toegepast, door de uitkomst niet alzoo bevestigd zijn; en het getuigenis van den H. Geest aan het hart, waarvan sommige onzer formulieren gewagen, is, meent hij, geheel anders bij den Roomschen, Gereformeerden, Luterschen, enz.; terwijl hij niet begrijpt, dat de overtuiging, uit het doen der Christelijke leer en het daardoor verbeterde hart geboren, kennelijk bedoeld wordt.
Bijzonder edelmoedig wil de man eens toegeven, dat hetgeen wij lezen waarlijk Gods woord is: maar, wij kunnen niet verstaan hetgeen wij lezen, zonder een' onfeilbaren uitlegger; eene zon, bij welker schijnsel de Roomschgezinde geene misvatting vreest, daar de Protestant, bij het dwaallicht eener bedriegelijke verlichting, telkens mistast, blijkens de verschillende meeningen, ten betooge van welke hij woorden van Prof. ypey, en van onze Letteroefeningen, aanvoert.
Jezus Christus is niet enkel Leeraar, maar ook Opperhoofd. (De Schrijver denkt misschien, dat wij dit betwijfelen, omdat wij meenen, dat Zijne woorden meer moeten gelden, dan die van Concilie of Paus, en wij zoo gedurig vragen: heeft Jezus dit wel gezegd en bevolen?) De Protestant voelt, zegt hij, zelf, dat er eene gezaghebbende (menschelijke?) Overheid in de Kerk wezen moet; een Rigter, die hooren, veroordeelen en straffen kan; blijkens het ingevoerd Kerkbestuur en de Geloofsbelijdenissen bij iedere Gezindheid; (hoezeer iedere dier Geloofsbelijdenissen op de H. Schrift wijst:) en aan het voorschrift der Formulieren, dat men zich bij de ware Kerk voegen moet, kan geen Protestant voldoen, omdat, zonder een onfeilbaar oppergezag, de ware Kerk niet uit te vorschen is. Geleerde en waarheidzoekende mannen kunnen omtrent den zin der H. Schrift (op sommige plaatsen en omtrent zekere bijzon-
{==327==} {>>pagina-aanduiding<<}
derheden) verschillen en mistasten; en de gemeene man kan althans niet beoordeelen, of de predikatien met den grondtekst overeenstemmen, (waardoor dan ook, om dit in het voorbijgaan te zeggen, de onmogelijkheid, om den zin van eenig oud of nieuw geschrift, de meening van eene door onzen Notaris gestelde Codicil bij voorbeeld, zonder eenen onfeilbaren uitlegger, te vatten, bewezen is.) De reine predikatie van Gods woord kan dus niet tot een kenmerk van de ware Kerk worden gesteld. Jezus Christus wil, dat men een kind gelijk worden en blijven zal; dit doet de Roomschgezinde, die zich aan de verzekering van Papa den Paus of Mama de Kerk houdt, (en de Apostel had het mis, als hij zegt, dat men geen kind in het verstand, maar eeniglijk in de boosheid, worden moet.) Het spreekt van zelve, dat de reine bediening der Sakramenten naar de instelling van Christus, het andere kenmerk, dat de Protestanten opgeven, bij den Schrijver even nietig is; want wie kan het merken, als men hem ook hier (om eens zoo zondig
te spreken) knollen voor citroenen in de handen stopt. De Protestant kan alleen uit den Bijbel bewijzen, dat Jezus in den laatsten nacht van zijn leven eene plegtigheid heeft ingesteld, welker meening eene blijvende bron van twist onder de Protestanten is. Het woord Sakrament mag de Protestant niet eens gebruiken, want het staat in zijnen Bijbel niet: (wij schenken het der Roomsche Kerk ook gaarne, met nog eenige andere scholastieke kunsttermen van dezelfde vinding.) De meest verstandige Protestanten zeggen, zich zoo stipt aan hunne Formulieren niet te houden, en dat sommige spreekwijzen aanmerkelijk mogen verzacht worden, omdat het menschelijke schriften zijn, (en geene menschelijke schriften mogen gelijk gesteld worden met het woord van God.) Derhalve begint reeds de grondslag, waarop alle, van de Roomschgezinde onderscheidene, Kerken gebouwd zijn, te zinken; want die grondslag zijn de Belijdenissen, Consessien, Formulieren, katechetische onderwijzingen, waaraan zich niemand

{==328==} {>>pagina-aanduiding<<}
stipt meer houdt, (en alzoo niet het woord van God, welks uitsluitend en alles afdoend gezag de grondregel van het Protestantisme is.) Maar de Roomsche Kerk staat onwankelbaar op eene rots, Luc. VI:47-49; die rots is petrus. De (onverbeterlijk domme) Protestant meent wel, dat de belijdenis van dien rotsman, ‘Gij zijt de Christus, de Zoon van den levenden God,’ die rotssteen was, (eene andere uitlegging schijnt onze Praktizijn niet te kennen;) maar de uitkomst heeft deugdelijk bewezen, dat Jezus Petrus in persoon bedoelde: door aan Petrus de opperhoofdigheid over de Kerk te verleenen, en hem de hoogste magt op te dragen, heeft Hij zijne gemeente gebouwd, Matt. XVI:17-19. De Protestant zegt wel, dat Jezus dezelfde magt, blijkens andere teksten, ook aan de overige Apostelen gaf; maar, zou Mattheus tweemaal hetzelfde verhalen? of zou Jezus tweemaal dezelfde magt aan alle zijne Apostelen geven? (een derde is er immers niet? als Jezus aan éénen, bij zekere gelegenheid, eenen troon beloofd had, stonden immers de elf overige gelijksoortige troonen niet meer te zijner beschikking, maar die moesten ledig blijven!!) Het binden en ontbinden, aan alle de Apostelen toegezegd, is ook geenszins het sleutelregt, dat Petrus alleen verkreeg; (hoewel het stellen van iemand tot een' heiden en tollenaar, waarmede dat binden Matt. XVIII wordt opgehelderd, met het sluiten vrij wat overeenkomst heeft, en wij de beide uitdrukkingen, als de eene de andere ophelderende, tot nog toe hadden opgevat.) Het komt den Schrijver niet in den zin, dat, als die sleutelen bij Petrus al iets bijzonders beteekenen moeten, wij de opheldering daarvan misschien wel Hand. XV:7 konden vinden.
Maar een bewijs boven alle uitzondering is Jo. XXI:15. Aan wien der overige Apostelen heeft Jezus ooit gelast, zoo wel zijne volwassene schapen als zijne lammeren te weiden? of gezegd: volg mij na? Petrus was zelf verbaasd, dat Jezus hem den geliefden Joannes voortrok; vandaar zijne vraag: ‘Heer! moet ik ook

{==329==} {>>pagina-aanduiding<<}
boven dezen zijn?’!! Inderdaad, dit hadden wij nog nooit zoo ingezien, en wij waren er nooit toe gekomen zonder dezen uitlegger, die voorzeker deze zijne wijsheid zal opgedaan hebben in de school der eenig zaligmakende en onfeilbare Roomsch-katholijke Kerk! - De geschiedenis bewijst ook volkomen die oppermagt van Petrus: voor den gevangen Petrus bad trouwens de Kerk, enz. (en deze zijne oppermagt werd ook niet door Paulus betwijfeld, toen deze hem in het aangezigt weerstond, omdat hij te bestraffen was? Gal. II:11.)
Daar nu de Nicolaïten, Manicheën, enz. niet meer zijn, maar de Roomsche Kerk in stand bleef, (gelijk ook de Grieksche, de Protestantsche, en de leer van Muhamed;) daar de Protestanten verdeeld en van hunne vroegere begrippen afgeweken zijn; (de Roomschgezinden allen en in alles eensgezind?) daar God voor pius den VII thans evenzeer als voorheen voor den gevangen petrus zorgde, (gelijk ook voor de Waldenzen in de valleijen van Piemont;) daar de Katholijk in China en in Noorwegen hetzelfde (de oppermagt van den Paus) gelooft, (en de Protestant evenzeer overal aan zijnen grondregel vasthoudt;) daar millioenen menschen overal op dezelfde wijze en in dezelfde taal (hoewel de minsten Latijn verstaan) God dienen en eeren, - zoo heeft piusde VII ongetwijfeld de sleutels, die Jezus aan Petrus gaf, en is hij de algemeene Vader der Geloovigen! De katholijke Kerk is het alleen, die de woorden van Jezus hoort en doet; in dezelve wordt men waarlijk geloovig, ootmoedig, arm van geest, rijk in deugden, enz.; men vindt er niets dan schoonheid, eenheid, eenstemmigheid, zonder het minste wangeluid!
Hoe uitlokkend nu dat alles is, en hoe zoet het fluitje speelt, zoo moeten wij den Heer Notaris nog verzoeken zijn Protokol eens na te zien, of hij ook het bewijs van de overgift der sleutelen door Petrus aan pius den VII daar vinden kan; en, terwijl wij den lezer opwekken, om in de geschiedenis de dagteekening eens na te gaan van die aanmatiging des oppergezags door

{==330==} {>>pagina-aanduiding<<}
den Roomschen Bisschop, (en zoo het een en ander, dat daarbij en dien ten gevolge heeft plaats gehad, enz. enz.) zoo hebben wij voor ons nog eene, misschien wat domme, vraag te doen: Wij weten uit den Bijbel, dat Jezus de sleutels aan Petrus gaf; maar op den Bijbel mogen wij niet zonder den onfeilbaren uitlegger afgaan, en kunnen ook den Bijbel niet verstaan; de Paus zegt ons intusschen nu, dat wij in dezen den Bijbel verstaan, en gelooven mogen; dus is het eigenlijk niemand anders dan pius de VII, die ons zegt, dat pius de VII de erfgenaam van Petrus en van alle zijne regten is! Nu moge het een Samaritaansch gevoelen zijn, maar het is toch geen kettersch gevoelen in ons oog, dat wij op iemands zeggen wel willen komen en zien, maar echter niet ligtelijk alleen op iemands zeggen (en wel in zijne eigene zaak) gelooven; en wij zullen ons dan tot nog toe maar houden aan hetgeen wij gehoord hebben, (dat zegt: waarvan wij door onderzoek der Heilige Schrift ons overtuigd hebben) en dat wij nu met zekerheid weten; namelijk: dat Jezus de Christus, de Zoon van God is; door welk geloof wij het eeuwige leven (in spijt der zich noemende alleen zaligmakende Kerk) vertrouwend te gemoet zien. - Als echt Protestant zeggen wij vrijmoedig: jezus kennen wij; en wie petrus was, weten wij: maar gij, bisschop, of paus! wie zijt gij toch? - al wilde onze Heer Notaris dan ook, uit hoofde van deze onze vermetelheid, eene proefneming op ons wagen met een of ander reliquie zijner Heiligen, door welke hij zegt, dat zelfs nog in onze dagen vele wonderen geschieden, (en ook nog booze geesten worden uitgeworpen?) of zijne pogingen aanwenden,
dat wij met eenen banbliksem bediend werden.
In ons volgend No. zullen wij, hoewel korter, van de tweede afdeeling verslag doen.






{==331==} {>>pagina-aanduiding<<}

De Dank- en Biddag van 5 Julij 1815; gehouden te Haamstede, door H.W. leSage ten Broek, Predikant aldaar. Te Zierikzee, bij A. de Vos, Jz. 1815. In gr. 8vo. (Uitgegeven ten voordeele der lijdende Overwinnaars van den 18 Junij, en van de hulpbehoevende Vrouwen en Kinderen der gesneuvelde Helden.) f :-13-:

Ook deze bijdrage tot het weldadig Fonds verdient opmerking, en is van dien aard, dat zij bij de vele soortgelijke niet behoeft over het hoofd gezien te worden. De Prediker beoogde met dezelve geenen roem, maar eeniglijk leering en stichting, en hetgeen de aanteekening op den titel zegt. Wij twijfelen ook niet, of zij beantwoordde aan de bedoeling: want wat het laatste betreft, zoo vinden wij hier eene aanteekening, die de kleine gemeente van Zaamslag (bestaande uit slechts omtrent 500 zielen) als in 1814 en 1815 bij den nood des geredden vaderlands bijzonder weldadig kenmerkt, waaruit wij mede tot den goeden aftrek van dit stukje mogen besluiten; en ten aanzien van leering en stichting zijn deze beide Leerredenen mede niet ongeschikt. Het vaderlandlievend, godsdienstig, zedelijk doel komt in dezelve genoegzaam uit. De eerste Leerrede heeft deuter. XXIII:9 ten tekst: Wanneer het leger uittrekt tegen uwe vijanden, zoo zult gij u wachten voor alle kwade zaken. Deze keuze is niet onaardig; maar de aanwending wel een weinig gewrongen. De tweede is meer eene Bedestond, of uitvoerige aanspraak voor het plegtig gebed; en de tekst, ikor. XV:57, Gode zij dank, die ons de overwinning geeft! kon hier wel niet anders dan een motto geven.
De menigte godsdienstige Redevoeringen bij de heugelijke Omwenteling, en Europa's vernieuwde verlossing uit het wederom vernieuwde gevaar door den Overheerscher, geven over het geheel een aangenaam be-
{==332==} {>>pagina-aanduiding<<}
wijs van de verbeterde predikwijze in de Christelijke gemeenten.




Dissertatio philologica de variis lectionibus Holmesianis locorum quorundam Pentateuchi Mosaici, auctore Jacobo Amersfoordt, S.S. Theol. Doct. Lugd. Bat. apud S. et J. Luchtmans. 1815. 4to. pag. XVI. et 229. f 2-16-:

Dat is:

Letterkundige Verhandeling over de verschillende lezingen in sommige plaatsen van de boeken van Mozes, volgens Holmes uitgave der oude Grieksche overzetting.

Het is den echten Vaderlandsminnaar zoo wel, als den waren beoefenaar der Letteren, ten hoogste aangenaam, wanneer hij op de vaderlandsche Hoogescholen zulke jongelingen zich vormen ziet, die metderdaad toonen, dat men veel goeds van hen te wachten heeft, en die dus op den regten weg zijn, om den luister van den vaderlandschen naam, in het vak der geleerde studien, te bevorderen, staande te houden en te vergrooten. Maar, bovenal, streelend is het denkbeeld: dat, terwijl ons vaderland aan de ijzeren banden van het knellend juk der Fransche overheersching gekluisterd lag, en toen alles scheen in 't werk gesteld te worden om den lust tot de gewijde en ongewijde letteren te verdooven en uit te blusschen; toen onze Hoogescholen, welke men de genade bewezen had van, onder welken titel dan ook, te blijven bestaan, jammerlijk misvormd werden; toen voor Hoogleeraren en Leerlingen alle aanmoedigingen schenen verdwenen te zijn: dat, in die rampzalige en voor de studien allerongunstigste tijden, de ijver der Hoogleeraren niet verflaauwde, en dat het aan geene jongelingen ontbroken heeft, die zich met de borst op

{==333==} {>>pagina-aanduiding<<}
de studien toeleiden; ja, dat er toen juist zulke gevormd werden, die uitstekend veel beloofden, en waarmede men zich, zelfs in de gunstigste tijdsomstandigheden, met alle reden, geluk zou gewenscht hebben. Onder die jonge lieden, die, in de dagen van verdrukking en ontmoediging, voorbereid werden, om, bij het glorievol herrijzen des vaderlands, deszelfs alouden roem in de letteren te helpen staven, en aan denzelven eenen nieuwen glans bij te zetten, behoort, buiten twijfel, de Schrijver van het werk, hetwelk wij thans voor ons hebben liggen. Na, op het Athenaeum van zijne geboortestad Amsterdam, drie jaren te hebben doorgebragt, is hij op de Leidsche Universiteit vijf jaren gebleven: en, op raad van den Hoogleeraar van voorst, nam hij, ter verkrijging van de Doctorale waardigheid in de Godgeleerdheid, de stoffe, uit welker bewerking die schoone en geleerde Verhandeling is voortgekomen. In dezelve willende handelen over de verschillende lezingen in sommige plaatsen der boeken van Mozes, volgens de uitgave der zoogenaamde 70 Grieksche overzetters van het O.V., door holmes in Engeland begonnen, geeft hij ons, na eene gepaste inleiding, eerst, een zeer oordeelkundig overzigt van hetgeen, betreffende de oude Grieksche overzetting, gedaan is, van de derde eeuw af vóór Christus geboorte, tot op de tijden van holmes in de achttiende eeuw, met eene opgave van het belang dezes werks voor de kritiek dezer overzetting. Daarop volgen eenige proeven van het verschillend nut dezer uitgave, vooral met opzigt tot Mozes boeken; en, eindelijk, een hoofdstuk over de verschillende lezingen der plaatsen, uit die boeken in het N.V. aangehaald.
Wij verheugen ons, dat in ons vaderland eene Verhandeling is uitgekomen, waaruit aan de buitenlanders blijken kan, dat de zoo belangrijke Kritiek van het O.V., waaraan nog zeer veel te doen is, bij ons in geenen deele over het hoofd wordt gezien; en dat, door deze Verhandeling, de Heer amersfoordt zich heeft

{==334==} {>>pagina-aanduiding<<}
doen kennen als een man, die zijne Leermeesters en zijn vaderland tot eer verstrekt. Wij wenschen de Verhandeling in handen van vele binnen- en buitenlanders, die op eene welingerigte Bijbelstudie den behoorlijken prijs weten te stellen: en, daar de jeugdige Schrijver, onlangs, tot eenen leerstoel is verheven, twijfelen wij niet, of hij zal, hierdoor, zich des te meer aangespoord gevoelen tot de bevordering der gewijde letterkunde, bijzonder van het O.V., welke toch het voornaamste en belangrijkste gedeelte uitmaakt van het Hoogleeraarsambt in de Oostersche talen, aan hem opgedragen.




Mnemosyne, of Aanteekeningen van merkwaardige verschijnsels van het animalisch Magnetismus; door Mr. P.G. van Ghert, Secretaris bij de Hertoglijke Mineralogische Societeit te Jena, over Holland, en Lid van verscheiden letterkundige Genootschappen. Te Amsterdam, bij J. van der Hey. 1815. In gr. 8vo. XII, 132 Bl. f 1-10-:

Enkele waarnemingen en proeven uitgezonderd, kunnen wij niet zeggen, dat de verschijnsels, waarover deze aanteekeningen loopen, zoo bijzonder merkwaardig zijn. Zij bevestigen, over het geheel, de reeds van elders bekende naauwe vereeniging, welke het Magnetismus tusschen den magnetiseur, den gemagnetiseerden, en allen, die er mede in rapport worden gebragt, daarstelt; de meermaals waargenomene en beschrevene eigenaardige wijze van gewaarworden in den magnetischen slaap, met al de gevolgen daarvan, enz. Maar, waartoe die eeuwige herhaling van altijd dezelfde proeven, en juist zulken, die vreemd en aardig zijn? Waartoe dat magnetiseren in groote gezelschappen, dat toch bij menigen zieken de werking belemmeren, en voor anderen hoogst onaangenaam, ja zelfs schadelijk wezen kan?

{==335==} {>>pagina-aanduiding<<}
Dit laatste, ten minste, blijkt uit vele gevallen, welke hier verhaald worden. Waartoe dat langdradig verhaal van allerlei niets afdoende kleinigheden? Er zijn verschijnsels, welke niets meer leeren, of men ze ééns, dan of men ze tienmaal waarneemt, zoo als b.v. het proeven van pepermuntjes en peperkoek. Dergelijke verhalen beslaan te veel plaats in dit werkje, en verdonkeren belangrijker waarnemingen en aanmerkingen; zoo als omtrent de noodzakelijkheid der zenuwtoevallen ter herstelling van sommige zieken; omtrent de mogelijkheid, om de gewaarwordingen en gedachten van den magnetisch-slapenden te verbinden met den wakenden toestand; omtrent de sterke en plotselijke werking van het Magnetismus op sommige personen. Van dit laatste kan men dit geheele geschrift als een bewijs aanmerken: want het loopt vooral over de verschijnselen, bij eenige Dames waargenomen, die, de eene voor, de andere na, door het magnetiseren bij te wonen, zelve in den magnetischen toestand vervielen, en een' geruimen tijd in gezelschap gemagnetiseerd werden en sliepen; waardoor van ghert dan ook gelegenheid kreeg, om verscheidene gemagnetiseerden te zamen in verband te brengen. De verschijnselen, daarbij waargenomen, komen veelal overeen met die reeds van elders genoegzaam bekend zijn.
Onze Schrijver schijnt in zijne genezingen niet zoo spoedig te kunnen slagen als de Heer crans, van Dordrecht; doch dit was over het algemeen, behalve bij ligte ongesteldheden, altijd het geval, en beneemt dus niets aan de waarde van den Heer van ghert, als magnetiseur, of aan de gepastheid zijner wijze van behandeling. Deze langdurigheid, en wij mogen er wel bijvoegen moeijelijkheid, der magnetische behandeling beneemt haar veel van hare waarde, als geneesmiddel: want men schroomt den zieken aan zulke langdurige en lastige bewerkingen te onderwerpen, wanneer niet alle andere middelen te vergeefs beproefd zijn. Het verlies van tijd, bij de onzekerheid of de cuur gelukken en van

{==336==} {>>pagina-aanduiding<<}
eene goede uitwerking wezen zal; de vrees, dat óf de kranke óf zijne betrekkingen te spoedig het geduld verliezen of mistrouwen zullen opvatten, (zoo als van ghert ook reeds schijnt ondervonden te hebben;) de schromelijke gevolgen, welke dit middel, verkeerd aangewend, meer dan eenig ander middel, hebben kan, en meermalen gehad heeft; de schijnbare gemakkelijkheid der aanwending, die zoo menig onbevoegden daartoe verleiden kan: dit alles zijn zwarigheden, die, als zoo vele contra-indicantia, het magnetiseren ook dán minder raadzaam kunnen maken, wanneer het anders aangewezen is. En waren wij slechts zoo ver, dat wij er eene duidelijke aanwijzing toe konden vinden; dat wij eenigermate konden bepalen, in welken toestand van het zieke ligchaam dit middel eigenlijk dienstig is en nut aanbrengt! Maar ook dit hoofdartikel blijft ons nog ontbreken, en moet elken waren Geneesheer, zoo niet huiverig, althans ten uiterste omzigtig maken in de aanwending van zulk een in schijn onschuldig, inderdaad hevig werkend middel.
Wij zijn er verre van daan, om de waarheid der magnetische verschijnselen geheel in twijfel te trekken, of derzelver weldadigheid geheel te loochenen; maar, dewijl thans zoo velen alles van het Magnetisme verwachten, en wanen, dat het andere geneeswijzen en geneesmiddelen overbodig maakt, meenden wij te moeten aanmerken, dat het, uit een geneeskundig oogpunt, een der moeijelijkste, onzekerste, en zelfs gevaarlijkste middelen is, welke wij kennen, en dat het eenigermate gelijk staat met het gebruik van hevig werkende vergiften, ja nog veel meer met eene zware chirurgische kunstbewerking, waarvan de uitslag onzeker is.
Indien voorts de ontdekkingen, welke het Magnetismus, in het gebied der natuurkunde van den mensch, naar ligchaam en geest, belooft, doen wenschen, dat men de ondernomene nasporingen ijverig voortzette, vordert echter ook de eerbied voor den mensch, en

{==337==} {>>pagina-aanduiding<<}
vooral voor den hulpeloozen zieken, dat men hem niet als een middel gebruike tot onderzoek der natuur, en zoo den mensch in een' gelijken rang plaatse met eene luchtpomp of elektriseermachine.




Geschiedenis der Staats-omwenteling in Nederland, voorgevallen in het Jaar 1813. Door Mr. Herman Bosscha, Hoogleeraar aan het Athenaeum Illustre, en Rector der Latijnsche Scholen te Amsterdam, enz. IIde Stuk. Te Amsterdam, bij P. den Hengst en Zoon en J. van der Hey. 1815. In gr. 8vo. 279 Bl. f 4-18-:

De Heer bosscha levert ons hier een tweede stuk zijner fraaije Geschiedenis der Omwentelinge. Hij had gehoopt, dezelve hiermede ten einde te brengen. Dan, daar ziekte het werk heeft opgehouden, geeft hij, wat hij vaardig heeft, een matig deeltje, bevattende het gebeurde in 1813. Wij twijfelen niet, of de lezer zal hem dezen spoed dankweten.
De inleiding des eersten deels, met grond, gewijd zijnde geweest aan het overzigt der lotgevallen van het vaderland, gedurende, en betrekkelijk tot, deszelfs veeljarige scheiding van het Oranjehuis - wordt die van dit tweede stuk niet minder gepast besteed aan de beschouwing van 's Vorsten, en zijner doorluchtige familie, wedervaren in dat zelfde noodlottige tijdperk. Inderdaad, zoo hier als daar brengt hem dit standpunt van zelve tot eenen geregelden aanvang en ontvouwing der te melden zaken.
Zoo wel binnen- als buitenslands vielen de oogen reeds vroeg op den Prins van Oranje, als den geschiktsten, om, bij de verbreking van het vreemde juk, aan het hoofd dezes lands te komen. Oranje was de leus van den opstand, die te Amsterdam en in 's Hage al spoedig uitbrak, en de wensch naar de terugkomst van

{==338==} {>>pagina-aanduiding<<}
dit Huis was algemeen. Terstond vertrekken dan ook twee Heeren naar Engeland, om hem dit te boodschappen. Ten spoedigste volgt hij. Men beweegt hem, de Souvereiniteit te aanvaarden. Hij wordt te Amsterdam, vervolgens in 's Hage en elders, daarvoor uitgeroepen. Hij geeft verschillende proclamatien uit, en aanvaardt het roer der regering, tot hiertoe door het Algemeen Bestuur, in zijnen naam, gevoerd. - Dit is de aangename en belangrijke inhoud, opgeluisterd door de schoone staatsstukken, in hun geheel geplaatst, van het eerste gedeelte dezes boekdeels.
Daarop volgt een omstandig berigt van den voortgang der omwentelinge, door het verdrijven der vijanden uit de nog bezette plaatsen. - Muiden gaf zich spoedig aan de onzen over. Briele ontworstelde, na verscheidene tegenheden, zelve aan den vijand. Hellevoet volgde. Oeltgensplaat werd gelijktijdig door de kustkanonniers van Goeree bemagtigd. Ook de Willemstad ging zonder moeite over. Van de Zeeuwsche eilanden, reeds lang in staat van beleg verklaard, en met 27 van Slagtmaand dadedelijk afgesloten, werden Schouwen en Duiveland mede bevrijd, eene Engelsche vloot met de inwoners zelven medewerkende om de Franschen te verdrijven; desgelijks Tholen en Noordbeveland. In Zuidbeveland bleef het fort Bath in handen der Franschen; en had men van hen veel te lijden. Heusden en Geertruidenberg werden ontruimd; ook Breda op het onverwachtst verlaten.
Nu gaat de Schrijver over tot een niet min omstandig verhaal der, minder gelukkige, pogingen tegen de overige versterkte plaatsen. Naarden, de Helder, 's Hertogenbosch, Deventer, Koevorden, Delfzijl, weerstonden ten einde toe, tot groot leed der inwoneren, en inzonderheid van de omgelegen landlieden, schoon het nergens aan moed en opoffering ontbrak, om 's vijands roofzuchtige uitvallen te keer te gaan.
Hierna hervat de Heer bosscha den draad der staatkundige gebeurtenissen. - De Vorst vond veel te herstellen. Geld en manschap was de eerste groote behoef-
{==339==} {>>pagina-aanduiding<<}
te. Vrijwillig werd eene som van weinig minder dan veertien ton bijeengebragt; en ook aan toeloop van wakkere verdedigers ontbrak het niet. De tijd, echter, eischte meer. En landmilitie benevens landstorm werden ingevoerd. - Nog worden eenige gewigtige besluiten gemeld, door Z.K.H., op raad en met overleg van eenen kleinen kring van staatsmannen, genomen - de aanvankelijke herstelling van het zeewezen enz., de afschaffing van het stelsel der Fransche Douanen, eenige verandering in de wetboeken, zorg voor het hooger onderwijs, benoeming der Commissie tot de Grondwet, opdragt door Z.K.H. van den post van algemeen' Secretaris aan den Heer falck. Dan volgt de aankomst van den Erfprins - de herstelling der oude vriendschapsbetrekking met Grootbrittanje, het slot, en de overgang tot het
IIIde Hoofddeel des werks; zijnde het tweede in dit deel. Hetzelve behandelt den voorspoed der Bondgenooten, en derzelver inval in Frankrijk zelf; beginnende, na eenen korten aanloop, met de onderhandelingen te Frankfort, - dan het besluit, openlijk aangekondigd, om Frankrijk zelve in te rukken, de krijgskundige ontwerpen ter volvoering van dit besluit, en de verklaring aan de Zwitsers, over wier bodem men trok. Nu volgt het gebeurde in Parijs zelve, de mededeeling der stukken betrekkelijk de vredesonderhandelingen aan de wetgevende vergadering, het verslag der Commissie bij monde van den Heer lainé, met 's Keizers woede en onbetamelijk antwoord. En hiermede eindigt dit stuk, uitgenomen een goed deel Aanteekeningen en bijlagen, waaronder sommigen uitgebreid en belangrijk; als, vooreerst, het voorgevallene omtrent eene beloofde schâvergoeding aan het Huis van Oranje, met het tractaat in 1802 gesloten, doch, door Franschen invloed, nooit bekrachtigd; voorts besluiten en proclamatien, zoo van het Algemeen Bestuur als van den Vorst, in het werk niet ingevlochten; ook

{==340==} {>>pagina-aanduiding<<}
nota's betrekkelijk den vredehandel te Frankfort, enz.
Op deze wijze den inhoud en het beloop des werks met algemeene trekken hebbende aangeduid, schiet ons, bij het reeds gezegde en nog te zeggen, weinig over, dan de verklaring, dat de Heer bosscha steeds voortgaat, op zijne, eenvoudig klare, geregelde en aangename, wijze te verhalen, met die mate van volledigheid en bedaarde onpartijdigheid, welke de jongheid der gebeurtenissen toelaat. Wij danken hem voor menige aanvulling onzer kennis van de verhaalde zaken, en kunnen niet zeggen op iets gestooten te hebben, dat ons, als valsch of verkeerd, op eene onaangename wijze in het oog viel.
Wij vinden hier wederom Portretten - van de Heeren kemper, f. scholten en changuion, doch moeten ons beklag over de gravure herhalen, en zouden ons voorts, met den Auteur, beklagen, dat de Heer falck niet heeft kunnen goedvinden, het dankbaar publiek ook zijne beeldtenis te doen aanschouwen, bijaldien de uitvoering der voorwerpen waardiger geweest ware.

Verhaal der Fransche Krijgsgevangenschap (Augustus 1812, tot April 1814) van Maurits von Kotzebue, Luitenant bij den Generalen Staf van het Russisch-Keizerlijk Leger; uitgegeven door deszelfs Vader, August von Kotzebue. Te Amsterdam, bij J. van der Hey. 1815. In gr. 8vo. 263 Bl. f 2-18-:

De jongere zoon van den beroemden august von kotzebue was, benevens zijn' ouder' broeder willem, in den dienst van zijn Vaderland, toen buonaparte hetzelve in 1812 aanviel. Laatstgemelde sneuvelde in dien gewijden kamp; eerstgemelde werd gevangen, en, hetgeen zonderling is, beiden bij Polozk; doch

{==341==} {>>pagina-aanduiding<<}
de dood verraste den oudsten in de armen der zegepraal, gevangenschap toefde den ander' op den terugtogt in den aanvang des Oorlogs, terwijl beiden van hunne kameraden gescheiden waren.
Maurits, wiens lotgevallen als krijgsgevangene hier verhaald worden, had reeds met krusenstern den Aardbol rondgereisd, en diende thans sedert zeven jaren bij de Russische landtroepen, zijnde Luitenant bij den Generalen Staf. Op 10 (22) Augustus 1812 werd hij in een bosch verrast, bij den Generaal st. cyr gebragt, vervolgens wel ontvangen door den jongen massena, (zoon des Maarschalks) met wien hij vroeger op de voorposten kennis gemaakt had, en werd, door de verwoeste streken van Litthauwen heen, naar Wilna, en vandaar naar Koningsbergen, gebragt. Het verhaal dezer lotgevallen is wel het merkwaardigste uit het boek; daar het de algemeene, onbeschrijfelijke ellende in een voorbeeld doet zien, waaraan toen reeds, te midden des zomers, doorreizende benden in deze baldadig vernielde streken te lijden hadden. De geleider van den gevangenen, een Hollandsch Luitenant pineda, leed vooral niet minder gebrek, dan hij; en het kwam zoo wel met dezen, als met andere Franschen, somtijds, door den honger, wel eens tot ernstige tooneelen. Tusschenbeiden kwam bij deze ellende nog de stank der doode paarden, waarvan er tusschen Wilna en Kowno, volgens de Franschen zelve, wel drieduizend lagen. (Dit was echter nog lang vóór den winter.) Te Kowno ging men scheep op den Niemen naar Tilsit; doch moest, uit hoofde van de onbeschoftheid der gekwetste soldaten, een gedeelte van den weg over land afleggen. De reis door de Pruissische staten is minder belangrijk, een gesprek met den goeden Koning uitgezonderd. De haat tegen de Franschen, en de hoop op bevrijding, was aldaar (November 1812) reeds tot
eene aanmerkelijke hoogte gestegen. Te Weimar, waarheen von kotzebue een' uitstap deed, sprak hij de beminnelijke (Erf-) Grootvorstin; eene Russische Prinfes,

{==342==} {>>pagina-aanduiding<<}
zuster van Keizer alexander, die hem in het voorbijgaan de gewigtige tijding half influisterde: ‘hij (napoleon) is dezen nacht hier doorgekomen; ons vaderland is bevrijd!’ Te Eisenach was deze, als een gemeen reiziger, des avonds binnen gekomen, en had een gemeenzaam gesprek met de postmeestersvrouw aangeknoopt, en haar zelfs (dus wilde het gerucht) een' fraaijen ring vereerd. Voorts had de reis van onzen krijgsgevangen niets bijzonder merkwaardigs tot Soissons, alwaar het geluk hem in kennis bragt met eenen Dr. letierce, een' voortreffelijk man, en deszelfs niet minder uitmuntend huisgezin, waarvan de geregelde, burgerlijke levenswijze, de goedhartigheid, en de kiesche oplettendheden omtrent den Schrijver, die er meer kind in huis dan kostganger was, met ware bevalligheid geschilderd worden. Wij verheugen ons waarlijk over dezen, en eenige andere trekken, die ons de Franschen, althans buiten Parijs, in een gunstiger licht vertoonen, dan hunne daden binnen- en buitenslands hen hebben leeren kennen. Uit hoofde van den overtogt der Bondgenooten over den Rijn, werd de jonge von kotzebue van Soissons naar Dreux vervoerd. Eene onvoorzigtigheid, doch uit de edelste drijfveêr ontstaan, om namelijk zijnen weldoener letierce eenen aanbevelingsbrief van eenen medegevangenen Russischen Generaal te brengen, deed hem te Dreux missen, en dus, tot straf, naar St. Malo overbrengen, waar de behandeling bij de tot hiertoe beschrevene zeer aanmerkelijk afstak. Eerst, uit hoofde eener bijzondere veete, met eenen Serjant der Gendarmes in een morsig hol bij de ergste misdadigers, daarna in eene kamer van het kasteel opgesloten, en des nachts ieder uur opgeroepen, was
zijn toestand verre van benijdenswaardig. Hierbij komt dan nu ook de donkere zijde van het Fransche karakter in eenige trekken (die echter nog niet van de ergste zijn) voor den dag. De Fransche boeren worden mede niet gunstig geschilderd, (hierop zijn echter vele, en eenige zeer merkwaardige, uitzonderin-
{==343==} {>>pagina-aanduiding<<}
gen, gelijk Rec. van ooggetuigen weet.) Aardig is de beschrijving van de levenswijze des Franschen burgers uit den middelstand in de kleinere steden. Men eet daar b.v. nog des middags ten één uur, schoon de rijkere het drie of vier laat worden. Onze Rus klaagt bitter over de winterkoude: zeer natuurlijk! hij vindt zijne kagchels in Frankrijk niet eder. Zijne bevrijding op 4 April 1814, ten gevolge der tegenomwenteling en de komst des Konings tot den troon, ging met zoo veel vreugde, ja geestdrift, van de zijde des volks verzeld, dat wij de groote menigte op dat tijdstip en in dat gewest (Bretagne) voor opregt Koningsgezind moeten houden. Hij werd te gelijker tijd met een' Hollandsch Overste der Nationale Garde (misschien tullingh van oldenbarneveld?) vrijgelaten.
Het boek leest aangenaam, in een uur van uitspanning; de aangenaamheid wint het zelfs van de belangrijkheid.





Buonaparte's Overscheping van Elba naar Frankrijk, enz. II-VIde Stuk. (Ook onder den algemeenen titel: Buonaparte's laatste Ondernemingen, en derzelver naaste Gevolgen, meestal op grond van wederzijds geleverde, en in het verhaal voorkomende oorspronkelijke stukken. Door G. Bruining. In II Deelen.) In 's Gravenhage, bij J. Allart. 1815. In gr. 8vo. Elk Stukje f :-11-:

Wij hebben te zijner tijd, bij de verschijning van het eerste stukje, dit werk aangekondigd. Thans is het tot twee deelen, elk uit drie stukjes bestaande, uitgedijd, en met de terugkomst van lodewijk XVIII in Parijs ten einde gebragt. Wij komen er dus, voor een oogenblik, op terug.
Als een tamelijk volledig, bijna gelijktijdig, verslag van het gebeurde, en vooral als eene verzameling der echte stukken, hiertoe betrekkelijk, is het gewis noch voor den volgenden geschiedschrijver, noch zelfs voor den hedendaagschen lezer, die zich gaarne het voorgevallene regelmatig herinnert, zon-
{==344==} {>>pagina-aanduiding<<}
der aanmerkelijke verdienste. De vlijtige Auteur verdient, van dien kant, allen dank en lof. En de man toont, zelf heel wel te weten, dat de verschheid der gebeurtenissen niet veel meer dan de opzameling van bouwstoffen toelaat. Dit, echter, belet niet, dat een schrijver, een verhaler, altijd naar verband, naar eenheid en natuurlijken zamenhang der vermelde dingen staat, en de gapingen, te dezen opzigte door gebrek of onzekerheid der berigten achtergelaten, met eigene gissingen en theorien zoekt aan te vullen. Dit is ook bruining's geval; en wel te meer, omdat ieder stukje toch eere inleiding vordert, die veelal strekt, om ons, reeds bij voorraad, op des Schrijvers standpunt te plaatsen. Dan, of de lezer hier altijd even zeer zal te vreden, en met bruining van één gevoelen zijn, daaraan twijfelen wij. Over het geheel vinden wij iets onaangenaams in 's mans wijze van redeneren, daaruit welligt ontstaande, dat dezelve veel vreends op eenen zeer stelligen toon mededeelt, en zich, bij elke mogelijke gelegenheid, op eigene, zelden op andere, geschriften beroept, of dezelven aanhaalt. Een man, die zoo geheel in den kring zijner eigene begrippen leeft en zweeft, en ons, als met eene meesterachtige houding, gebiedt, denzelven binnen te treden, moet een ware toovenaar zijn, en ons door zijne welsprekendheid bezweren, door de kracht van zijnen geest onwederstandelijk medeslepen, of wij gevoelen ons, integendeel, afgeschrikt en teruggestooten. Wij durven den, waarlijk geleerden, en somtijds gelukkig originelen, Schrijver wel aanraden, zijn geliefde wij een weinig meer op den achtergrond of in de
schaduw te plaatsen, en, zich enkel bij het behandelde bepalende, wat minder te trachten, het gestelde als een' wel passenden schalm in de geheele keten zijner werken te doen voorkomen. Het: tempora mutantur, et nos mutamur in illis, is toch al zeer algemeen, tot zekere hoogte, toepasselijk; en het gaat dikwijls al vrij moeijelijk, onze denkbeelden, zoo als die voor jaren, vóór belangrijke en onverwachte uitkomsten, zijn geweest, met de lateren juist te doen rijmen. Bruining mag zeggen wat hij wil, de wereld zal rastopchin altijd blijven danken, dat hij napoleon het verblijf in Rusland onmogelijk maakte. Zijn oogmerk zij zoo vroom als het wil, in louter staat- en krijgskundige stukken zal zij den bijnaam van Jakobijnsgezinden Atheïst steeds on-
{==345==} {>>pagina-aanduiding<<}
gepast noemen. Even zeer zal het hem altijd moeijelijk vallen ons te beduiden, dat napoleon, gedurende bijna de geheele invasie, meest de dupe der lieden van bovengenoemden stempel was. Ja zelfs zijn wij ongeloovig, of liever ligtgeloovig genoeg, om nog al eenige waarde te hechten aan eene, dadelijk bestaande, welgevestigde, uitgebreide, en tot aanmerkelijke rijpheid gebragte, zamenzwering in Frankrijk, alvorens napoleon den grooten stap van Elba waagde. Ook meenen wij de verklaring der Geallieerden, vooral van Engeland, dat men Frankrijk geene regering wilde opdringen, niet zoo Jezuitsch te moeten opvatten, als bruining. De Franschen hebben niets gedaan, om zelven napoleon tegen een' ander' te verwisselen; maar hebben alles op de vreemdelingen laten aankomen. Ergo!
Ziedaar eenige staaltjes van bruining's bijzondere denkwijze over een en ander. Wij zouden dezelven aanmerkelijk kunnen vermeerderen. Dit is, echter, niet noodig. Over het geheel schijnt onze Schrijver, naar ons oordeel, de menschen wat al te weinig slim te achten. Lieve, geleerde man! dit is zulk eene groote en gevaarlijke dwaling. Het allereerste nadeel, dat er op zit, is, dat zij ons deze verdenking met woeker teruggeven, en ons, in spijt der hoogdravendste letterwijsheid, boosaardig uitlagchen.




Belijdenissen des Geloofs van vier Kweekelingen van het Instistuut tot onderwijzing van Dooven en Stommen, openlijk afgelegd op Woensdag den 17 Januarij 1816, in de Nieuwe Kerk te Groningen. Te Groningen, bij W. Wouters. 1816. In gr. 8vo. VIII, 46 Bl. f :-9-:

Meer dan eens gaven ons de Nieuwspapieren, en het jaarlijksch Algemeen Verslag van het Instituut te Groningen, berigt, dat Dooven en Stommen, aldaar onderwezen, vóór het verlaten dier hoogstnuttige Kweekschole, belijdenis aflegden van hun Christelijk geloof, en aangenomen werden tot leden van het voorvaderlijk Kerkgenootschap, waartoe zij zeker de naaste betrekking hebben, en als door geboorte te huis behooren. Driewerf had reeds deze plegtigheid meer openlijk plaats; en was de aanneming in vroegere jaren, ten overstaan

{==346==} {>>pagina-aanduiding<<}
eener talrijke schare, verrigt geworden, zonder dat aan het verlangen van velen, getuigen van dat hartroerend en bij uitnemendheid stichtend tooneel van Godsvereering, voldaan werd, om, namelijk, de antwoorden dier ongelukkigen, met de meeste aandoening gehoord, vervolgens te mogen lezen en herlezen. De Heer w. wouters, tot Mededirecteur en Secretaris van gedachte Instituut ingekozen, en als zoodanig tegenwoordig bij die heilige verrigting, waarbij een viertal Kweekelingen, met den aanvang van dit jaar, de groote werken Gods met sprakelooze taal verkondigden, en Jezus belijden mogten voor de wereld, vervult ten laatste dien wensch, op nieuw en door velen aan hem betuigd, door de uitgave van het aangekondigd boeksken. Hem, en der Hoofddirectie, die in 's mans voorstel toestemde, durven wij volmondig voor onze Geloofs- en Landgenooten daarvoor dankzeggen, dat hij alzoo duizenden van hen, die, ondanks de opregtste begeerte des harten, nimmer dat plegtige bijwonen konden, als 't ware daarbij inleidt, en door zijn gepast Voorberigt, zoo goed mogelijk, voor den geest brengt. Wij ten minste, die onder gezegde menigte behooren, lazen het stukje, dat voor ons ligt, met een zielstreelend genoegen, en de diepste verwondering over het nut, door den onsterfelijken guyot, der menschheid tot eere, wederom daargesteld. Die man is boven onzen lof zoo zeer verheven, als onze rijke moedertaal zelve te arm is, om zijne verdiensten bij het Instituut, in zes-en-twintigjarigen dienst bewezen, naar eisch te huldigen! Dien man, onvergetelijk bij ons en onze late nakomelingen, zijn wij deze eerste lettervrucht van Dooven en Stommen, door hem opgeleid en in godsdienstige kennis onderwezen, verschuldigd; eenen eersteling, overwaardig, tot zijnen roem en dien van Nederland, in uitheemsche talen overgebragt, door geheel Europa verspreid, en, ter beschaming
van het dom en vermetel Ongeloof, vereeuwigd te worden! - Vergeeft het ons, Lezers! indien wij thans, uit verbazing over hetgene wij voor ons hebben, eerder als Lofredenaars, dan koelzinnige Beoordeelaars optreden. Wij schamen ons deswege niet, bij zulk eene proeve van hetgene op nieuw aan vier ongelukkigen gewrocht is, die, beroofd van gehoor en spraakvermogen, buiten het Instituut naauwelijks meer dan een dierlijk leven zouden geleefd hebben, door toegang tot hetzelve tot menschen, nuttige leden der maatschappije, en Christe-
{==347==} {>>pagina-aanduiding<<}
nen, verheven werden, hunne bestemming voor eene eeuwigheid leerden gevoelen, en van Gods genade in Jezus overtuigd geworden zijn. Trouwens, de gebreken zelve, die wij hier in taal- en spelfouten aantreffen, (dit leert ons het Voorberigt van den Uitgever) zijn zoo vele getuigen van de echtheid van hetgene hij levert, ingeslopen in de antwoorden op de vragen, door den Eerw. d. hendriksz den Kweekelingen opgegeven, en van dezen met eene vlugge pen geschreven; terwijl een aanwezig koor van zangers en zangeressen, of wel de Gemeente, bij beurtwissel, een grooter of kleener getal van verzen zong uit de Evangelische Gezangen, daartoe van den Leeraar gekozen (*). En, zoo het opstel der Christelijke Geloofsbelijdenissen, hier medegedeeld, en allezins instemmende met de doorgaande gevoelens van het meest talrijk Kerkgenootschap in Nederland, waarbij de Kweekelingen zijn aangenomen, niet mogt instemmen met sommige leerbegrippen van andersdenkenden; wie zou zich deswege als regter, niet zonder ijdelen waan, mogen opwerpen over den naasten? - wie zich niet
veelmeer hartgrondig verblijden, dat, gelijk hij zelf, zoo ook deze Doofstommen hunnen roem en heil stellen in Jezus te kennen, en dien gekruist? Wij, ten minste, de twisten der Schole daarlatende, vermeenen, dat het te dezen althans onze taak niet is, over de gedane Belijdenissen iets te zeggen, dan met Paulus, ‘dat elk Geloovige staat of valt zijnen eigenen heere;’ naardien de opregtheid des harten bij ons hoogere waarde heeft, dan eenig begrip of denkwijze wegens duistere geschilpunten onder de Genootschappen of leden der Kerke. Maar het dertigtal vragen, hun voorgelegd, is door bouwe sijtses sijtzema, henricus wilhelmus heldring, margaretha hesse, en lena vreeswijk, (wier namen wij ons verpligt rekenen te vermelden (†)) met zulk eene vaardigheid,

{==348==} {>>pagina-aanduiding<<}
duidelijk begrip van derzelver inhoud, kunde van zaken, opregt geloove, en gevoel van zedelijkheid of vromen ernst, ja ook met zulk eene blijkbare bedrevenheid in de H. Schrift, en goeden redeneertrant, beantwoord, als geenszins missen kan, onze goedkeuring, en die van elk' onzijdigen, van hunne Geloofsgenooten meer bijzonder, volkomen weg te dragen. En, wat meer is, dit werk dier Kweekelingen des Heeren guyot heeft zoodanige innerlijke waarde, dat wij meermalen onder het lezen ons van verwondering opgetogen gevoelden, dan wederom van schaamte bloosden over die menigte onzer Medechristenen, van gelijken, en ook meer aanzienlijken, stand en geboorte in de maatschappij, bij verre na niet in staat eene belijdenis van hun geloove op het papier te brengen, zoo goed bewerkt, als dezen van vier der Doofstommen. En hoe vereert het dezen al verder, dat bij hen de gevoelens van vaderlandsgezindheid en hartelijke dankbaarheid met waren eerbied voor God ten naauwste vereenigd zijn, en gewis eene der schoonste plaatsen uitmaken in hunne Belijdenis, welke wij, aan onze Lezers eene proeve verschuldigd van het geheel, hierom te liever overnemen. Na opgave der algemeene bewijzen van Gods Voorzienigheid, door den Leeraar gevraagd naar een ander of meer bijzonder, bekwam deze ten antwoord van sijtzema:
‘Een groot bewijs vinden wij in de jongste gebeurtenissen van ons vaderland, hetwelk God van de overweldiging zoo wonderbaarlijk gered heeft en wij onze geliefde Vorst weder gekregen hebben, onder wiens regeering den ouden luister en bloei van ons vaderland begint terug te keren.’ - En van heldring: ‘Ik bewijs dit ook uit het bestaan van verschillende zoorten van Gods of weeshuizen, beroemde en weldadige gestichten, waardoor het lot van zo veele ongelukkigen verzacht wordt. bij voorbeeld, het Instituut, waarop wij zijn, hetwelk God door zijne bijzonder bestiering door den Heer guijot heeft laten oprichten en in stand houden, waarop wij beschaafd worden en van alles en wel voornamentlijk van den Godsdienst kennis gekregen hebben.’

{==349==} {>>pagina-aanduiding<<}

Geen wonder, voegen wij hierbij, dat, terwijl napoleon, die al het goede, nuttige en roemwaardige in ons Vaderland te verdelgen zocht, en metderdaad, vooral door zijne velerlei verdrukking, daaraan groot nadeel toebragt, echter, dank zij den Hemel! niet geheel slagen mogt in zijn verfoeijelijk doel; de invloed, daarentegen, en het voorbeeld van onzen waardigen Koning, en van het Koninklijk Huis, Begunstigers van vaderlandsche en weldadige Inrigtingen, en alzoo mede van het Instituut te Groningen, onder den zegen der Voorzienigheid, krachtig belooft mede te werken tot Neêrlands roem, van ouds gezocht in het aankweeken van godsdienstige kennis, goede zeden en menschlievende stichtingen, welk alles gedachte Instituut in zich op het schoonste vereenigt. De Nederlander daarom, wie hij zij, die voormaals, (en, helaas! het is waarheid) onder een opgeraapt of nietig voorwendsel, zich onttrok, of wel geen deel ooit nam, aan het ondersteunen van eene zoo heilrijke Stichting met eenige voor zijn vermogen of stand in de maatschappij pas noemenswaardige bijdrage, schame zich des voortaan onder zijne meer liefdadige Christen-medeburgeren, en meer nog voor het alwetend oog van God, uit wraakbare onverschilligheid, of gehechtheid aan den Mammon, geenen naam of titel te hebben onder de begunstigers dier Kweekschole van Ongelukkigen, aan wier hoofd de koning staat. Maar neen! de gestrengheid des oordeels, vooral over de drijfveren van anderen, aan den Regter der menschen overlatende, vertrouwen wij, dat zoodanige dankbaarheid wegens onze verlossing van Volk en Vaderland, als wij met verrukking in de Belijdenis der Doofstommen opmerkten, onder alle onze Medechristenen, en hunne vroomheid, die het inboezemen van godsdienstige en zedelijke gevoelens aan ongelukkig van de Natuur bedeelde medemenschen op hoogen prijs stelt, eenen wedijver ontvonken zal, om een penningsken, van andere min nuttige uitgaven,
jaarlijks uit te zuinigen, tot bevordering van den verhoopten en duurzamen bloei en uitbreiding van meergezegde Instituut.
Overtuigd, dat het aanslaan veler handen allen zwaren arbeid ligt maakt, en ontwarende, hoe de uitgave dezer Belijdenissen almede ten doel had tot deelneming op te wekken, door openbaarmaking van het goede, hetwelk deze gezegende Stichting bij Doofstommen, van Gods- en Godsdienst-kennis

{==350==} {>>pagina-aanduiding<<}
buiten zoodanig onderwijs geheel verstoken, en ten last der maatschappije levende, uitwerkt, hebben wij vermeend, bij ons verslag van dit werkje, een woord ter aansporing van hen, die traag zijn in Christelijke liefde, te moeten voegen; waarna wij de pen nederleggen, en dit kleene boeksken onzen Landgenooten ter meest algemeene lezing aanprijzen.




Noodig Berigt voor den Nederlander, wegens eene nieuwe verbeterde wijze van Kunstverlichting, door middel van vlamvatbaar Gas uit Steenkolen. Voorgedragen bij wijze eener Verhandeling door B. Koning, V.D.M. te Akersloot, Lid van de Orde van den Nederlandschen Leeuw, enz. Te Amsterdam, bij J. van der Hey. Mei 1816. In gr. 8vo. 54 Bl. f :-16-:

Wij hebben, in ons Mengelwerk, bij herhaling gesproken over het nieuwelings uitgevonden Gaslicht (*), een en andere stukken, daartoe betrekkelijk, uit het Engelsch vertalende (†). Dit onderwerp is hier ter stede onlangs meer ter sprake gekomen, door de proeven van den Eerw. Heer b. koning, in het Oude Vrouwen-huis, met dit licht genomen. Dezelven schijnen, over het geheel, tot voldoening der aanschouweren te zijn afgeloopen. Doch, geheel zonder bedenkingen, door vooroordeel, onkunde, eigenbaat krachtig geruggesteund, komt zelden iet ongewoons tot stand.
Hoe dit zij, het Noodig Berigt, dat de Heer koning ons in deze soort van Verhandeling wel wil geven, is verre van overtollig of onbelangrijk te zijn. De Lezers van het door ons medegedeelde zullen daarin veel minder eene herhaling van het reeds bekende, dan wel uitbreiding, verbetering en gewenschte toepassing op onze bijzondere omstandigheden, enz. vinden.
De Heer koning was, tot voor korten tijd, geheel onbekend met de manier der bereiding en aanwending van het gas tot licht, bij de Engelschen in gebruik. Hij had, echter, voor zichzelven eenen geschikten weg gevonden, en

{==351==} {>>pagina-aanduiding<<}
daarvan nu en dan, als ter proeve, gebruik gemaakt. Bij vergelijking vond hij, daarna, dat zijne behandeling veel grootere voordeelen opleverde, dan die der vreemden. En ziehier dus eene natuurlijke aanleiding, om, van hooger hand bemoedigd en gesterkt, verder voort te gaan met deze zaak, en dezelve, zoo mogelijk, algemeen nuttig voor den Landgenoot te maken.
De grond van alles is, dat bij de verbranding, op onze haardsteden als anderzins, vele bruikbare stoffen nutteloos ten schoorsteen uitgaan, ook de lichtgevende; dat het mogelijk is, door gloeijing, in een besloten werktuig, van steenkolen, turf enz., als bij wijze van distillatie, die lichtgevende stof afzonderlijk te verkrijgen; dat de waarde der brandstoffe hierbij niets verliest, vermits gedoofde turf-, hout- of steen-kolen nog meer waardig zijn dan ongebrande, en de steenkool in het bijzonder nog andere stoffen afscheidt, die eene ontzaggelijke winst, in plaats van verlies, opleveren. Deze stoffen zijn steenkolen-teer (van welke geroemd wordt, dat zij boven de gewone het voordeel bezit, niet slechts om het hout, onder water, ijzerhard te doen worden, maar ook om den paalworm te dooden; welk laatste voor de scheepvaart, en vooral voor ons dijk- en haven-werk, onberekenbaar gewigtig zou zijn) en ammoniac.
De Heer koning houdt zich inzonderheid bezig, om het gebrekkige en tevens kostbare in de verlichting, tot hiertoe door ons gebruikt, te doen in het oog loopen, en daarna te doen zien, hoe het Gaslicht, vooral naar zijne inventie, aan geen dezer ongemakken en gevaren onderhevig is. Het brandt, helder, stil, gelijkmatig, niet altijd naar boven, maar in zoodanige rigting als men verkiest; het is, naar willekeur, te vermeerderen, te verlengen, of tot beneden de mate van een gewoon nachtlicht te verminderen; het is overal aan te brengen, midden op den vloer, aan den muur, enz. met zoo veel of weinig toestel, en zoodanigen vorm en pracht, als verkozen wordt; het veroorzaakt geenerlei moeite van schoonmaken, snuiten, ophalen der pit, en, des verkiezende, zou eene geheele menigte dezer lichten te gelijk en in ééns kunnen worden aangestoken; het mist alle onzindelijkheid van vet, van snuitsel, van damp, of dergelijke; geene vonken of spatten van zich gevende, kan het ook niet ligt brand veroorzaken.
Allerbijzonderst wordt het ook hier aangeprezen tot groote

{==352==} {>>pagina-aanduiding<<}
inrigtingen - straatverlichting, van fabrijken, bureaux, koffijhuizen, kerken, oorlogschepen, enz. - ook tot vuurbakens, doordien men inzonderheid de vlam zoo uitgebreid, hoog en sterk kan maken, als men verkiest, - desgelijks tot seinlichten, tot soldeerlampen en dergelijke. Eene stad zou, op deze wijze hare straten verlichtende, en tevens elkeen, die het verkoos, in zijn huis van hetzelve dienende tegen billijke betaling, op eene hoogst onkostbare, ja bijna kostelooze wijze, oneindig beter dan tot hiertoe aan het oogmerk voldoen.
Dan, de Heer koning schijnt tevens op het spoor te zijn van eenen toestel, niet slechts voor een of twee vertrekken, maar voor een geheel huis, in diervoege, dat de verlichting uit dezelfde bron met de verwarming voortvloeije, en beiden hand aan hand gaan.
Bij dit alles vinden wij geene uitvoerige beschrijving van den toestel, en de verandering en verbetering, door den Heer koning tot stand gebragt; maar, hetgeen veel belangrijker is, eene naauwkeurige berekening van uitgave en opbrengst, aan het slot zelfs in eene tafel daargesteld, en eene verantwoording tegen de klagten, welke bij het nemen der proeven in het Oude Vrouwen-huis, over onaangenamen reuk, waren gerezen. Wat het eerste betreft: 1 hoed steenkolen a f 36, benevens nog een half ter stoking a f 18, te zamen f 54, geeft een en een half hoed uitgedoofde steenkolen (de massa zich een derde uitzettende) waardig f 50:-, 180 pond teer ter waarde van f 13-10-:, 240 pond liquor ammoniac waardig f 3-15-:, benevens 22400 cubiek-voet gas ter verlichting (bij naauwkeurige vergelijking van deszelfs werking met die eener zekere hoeveelheid kaarsen) waardig f 245-:-; zoodat er eene zuivere winst komt van f 258-:-, waarmede renten en hoofdsom, tot den toestel vereischt, spoedig is betaald.
Wat den onaangenamen reuk betreft, dezelve komt voort van het onverbrande gas, dat vóór en na de ontsteking ontsnapt. Dit ontsnappen, echter, is een gevolg, deels van het proefnemen, waarbij, om de werking te doen zien, de lichten meermalen gedempt, en dan weer opgestoken worden, in welk geval kaarsen het nog veel erger zouden maken; deels ontstaat het uit de eenigzins gebrekkige inrigting, waarmede men zich voor eene proefneming te vreden houdt: elk deskundige, althans, ziet gereedelijk in, dat dit ongemak bijna tot o kan gereduceerd worden.

{==353==} {>>pagina-aanduiding<<}

Ziet daar, Lezers, het kort verslag van een stuk, dat waardig is door u gekocht te worden. De nationale eer, bij de aanmerkelijke verbetering eener zoo schoone uitvinding, en het openbaar en bijzonder belang, sporen daartoe even krachtig aan. Mogt alles hier eenmaal aan de billijke verwachting voldoen!

De Geheimen der Magnétiseurs en Somnambules ontmaskerd voor weldenkende en deugdgezinde Menschen. Ad majorem gloriam Dei. Naar het Fransch. 1816. In gr. 8vo. 88 Bl. f :-15-:

Wij gevoelen weinig lust, om een eigenlijk beoordeelend verslag van dit blaauwboekje te geven. Het is alreeds in een ander Maandwerk (Rec. der Rec. 1816. No. IV.) naar waarde geschat, en wij willen er alleen melding van maken, om onzen Lezeren, die wat nieuwsgierig vallen, kort en zakelijk te zeggen, waarin de geheimen der Magnetiseurs enz. bestaan. Het zijn duivelskonstenarijen; en zijne helsche Majesteit heeft zich van dit middel bediend, om zijn op aarde vervallen rijk te herstellen. Wij weten ondertusschen niet, hoe de Schrijver, die in Frankrijk schijnt te leven, dat rijk als zoo vervallen kon beschouwen, vooral met den bril, waardoor hij kijkt, en dien hij zeker van een' grootvader uit de laatste dagen van lodewijk XIV heeft geërfd: Ten minste de geest van elke bladzijde ademt duisternis; dweepzucht en onkunde schijnen de pen bestuurd te hebben. Het ergste is, dat men in het lezen nog niet eens zijnen lachlust bot kan vieren, en dat de laffe onzin te veel ergernis verwekt, om in elk, niet geheel verblind, Lezer den geringsten zweem van vrolijke luim over te laten.

Vrijmoedige Bedenkingen, over de opterigtene Nederlandsche geoctroijeerde Maatschappij, voor den Chinaschen Theehandel. Te Amsterdam, bij J. ten Brink, Gz. 1815. In gr. 8vo. 32 Bl. f :-11-:

Deze vrijmoedige Bedenkingen zijn eene soort van revisie van een vroeger Iets; stemmende onze Schrijver wel in het

{==354==} {>>pagina-aanduiding<<}
algemeen met den anderen in, doch zoo, dat hem voorkomt hier te weinig bewijs gevoerd, daar te veel gesteld te zijn. Het andere stukje is ons niet in handen gekomen. Dit staat den genomen maatregel voor, en staaft dien met vele bewijzen; schoon het de meening bevat, dat enkele bepalingen anders hadden behooren te zijn. De Schrijver - blijkbaar zelf handelaar, en met vele kundigheden, tot de zaak betrekkelijk, uitgerust - pleit voor de monopolie in het bewuste artikel, omdat ze elders bestaat, in China zelve bestaat, omdat dus anderen bij ons een voordeel zouden genieten, dat wij bij hen missen, de Chinezen ons in de magt zouden hebben, onze scheepvaart, bij vreemden toevoer, zou lijden, enz. behalve dat de onderlinge naijver der particulieren de markt zeer onbestendig zou maken, waarmede wederom de vreemden hun voordeel zouden doen. Doch hij is tegen het gebruik van eigene schepen der Maatschappij, omdat de reederij te veel eigen beheer en bijzondere kundigheden vordert. Hij staat bij nog andere bijzonderheden stil. En het is ons voorgekomen, dat hij zoo wel zijne denkbeelden vrij grondig staaft, als de tegenwerpingen oplost en de uitvlugten afsnijdt. Wij prijzen het dus den belanghebbenden aan, en wenschen hartelijk, dat ook deze maatregel van het Gouvernement tot algemeen genoegen en voordeel verstrekke, en alle meer of min gegronde bedenkingen, het zij door de ondervinding, het zij door beter inzigt en noodige verandering, worden opgeheven. - Eene letterkundige bedenking vergeve men ons! Wij vorderen vooral van eenen koopman geene stijve gehechtheid aan het zuivere der taal; maar moeten toch wenschen, dat zoo bekwame pennen, als die van den Schrijver, het tot geene mode en zeker air verhieven, om er hier en daar, geheel noodeloos, vreemde woorden onder te werpen.

Vindicat atque polit. Mengelingen door de Groninger Studenten. Te Groningen, bij J. Römelingh. 1816. In gr. 8vo. 188 Bl. f 2-4-:

Deze jonge Heeren beginnen hunnen letterarbeid met ons den handschoen toe te werpen; maar wij nemen dien niet

{==355==} {>>pagina-aanduiding<<}
op; - met jonge Dames hebben wij gaarne eene onschuldige grap; maar als wij eenen bok rieken, treden wij aanstonds terug, ten zij een zeer eerwaardige baard onze meer bijzondere oplettendheid tot zich trekt.
Wij kunnen inmiddels, uit innerlijke kenmerken, den Lezer gerust verzekeren, dat geheel dit werkje het eigen opstel dezer jonge Heeren is, en dat geen Professor, of ander kundig man, er regtstreeks of zijdelings de hand in had. Deze Heeren Groninger Studenten, of Studenten te Groningen, schijnen zich bij voorkeur toe te leggen op de Cynische wijsgeerte. Niet alleen blaffen zij, in den quasi aan hen geschrevenen brief, den zoogenoemden Letteroefenaar wakker aan; maar reeds in het voorwerk wagen zij, indien wij hen wél begrijpen, eenen even ongepasten als schandelijken aanval op de studerende jeugd, die, den uil van Pallas voor eenigen tijd verlatende, het zwaard dier Godin ter hand nam, toen het vaderland in nood was. Ook hebben zij het vrij ver gebragt in den terugstuitenden trots, welke die mannen der oudheid, die zij zich ten voorbeeld nemen, bijzonder kenmerkte; blijkens den doorgaanden toon in hunne opstellen, en vooral ook hunne lettre d'excuse, dat zij niet alle hunne Professoren aanmelden en door hunne lofspraken vereeuwigen, bl. 181 en 182.
Intusschen, hetgeen men den wezenlijk geleerden Zonderling, den man van zelfverzaking en harding, toegaf, geeft men niet even gereedelijk toe aan den jeugdigen aanvanger, die eeniglijk eenen meesterlijken aanleg toont tot bijten en blaffen, wanneer hem de tanden zullen zijn uitgegroeid; en wij verzoeken de Hoogleeraren te Groningen, zich in dezen niet geheelenal aan deze jonge lieden te onttrekken, die zich vooralsnog maar schijnen bezig te houden met het beoefenen van de partes pudendae der Cynische wijsgeerte, en van wie wij, gaan zij zoo voort, wanneer zij mannen geworden zijn, misschien wel een soortgelijk publiek spektakel, als dat van crates met de schoone hipparchia, te wachten hebben; veel eerder althans, dan dat van eenen diogenes in de ton: zij houden ten minste wel van een goed souper bij eene ontgroenpartij, en konden, aangaande het huwelijk, hunnen stelregel; abusus non tollit usum, wel eens overdrijven. Wij zeggen dit echter geenszins om de jonge Heeren van deze hunne oefeningten terug te roepen; integendeel, wij willen hen aanmoe-
{==356==} {>>pagina-aanduiding<<}
digen, maar verlangen alleen voor hen teregtwijzing en onderrigt, opdat zij het stelsel in geheel deszelfs omvang leeren kennen en aannemen: want het zou ons jammeren, zoo zij, die, naar het schijnt geheel door eigene oefening, reeds zoo veel beloven, eindelijk ten voorschijn kwamen als halfbakkene kweekelingen der Cynische school, welker wijsgeerte wij geenszins geheel verachten, daar wij het volkomen eens zijn met het bovenschrift der hier voorkomende Verhandeling, over de nuttigheid der Wijsgeerte voor den Godgeleerden: Ars non habet inimicum, nisi ignorantem.
Hetgeen de jonge Heeren hier leveren, is proza en poëzij; en, om over de waarde van beide te oordeelen, ware de lezing der twee eerste stukjes bijkans voldoende. No. 1 is eene Zamenspraak tusschen twee Vrienden, en voldingt de nuttigheid van eene Studenten-Societeit, eenen Studenten-Senaat, en de Ontgroen-partijen, welke thans te Groningen eene schoone, edele, en voor den jongen aankomeling heilzame, strekking hebben, en waarbij de vereischte plegtigheden met een souper besloten worden.
No. 2 is een dichtstuk: De Nacht. Wij kunnen het niet geheel afschrijven, maar geven er gaarne een proefje van.

't Is winter en 't wordt nacht - 'k voel, door den somb'ren luister 
Mijn harte diep geroerd, en treed in 't ak'lig duister 
Voor uit met trage schreên. 
De Maan, gewoon den mensch tot eerbied op te wekken, 
Door wolken niet gestoord, die 't blaauw verschiet bedekken, 
Glanst helder naar beneên. 

(NB. Een Groninger nachtje: akelig duister en helder maanlicht! - De drie volgende coupletten berigten ons, hoe de maan door de zon beschenen wordt, en beschrijven den starrenhemel.)

De wind, die mij in 't oor met somb're toonen fluistert, 
Die zich des winters aan 't verkleumde noorden kluistert, 
Door geen bedwang getemd, 
Ruischt huiv'rend om mij heen; het zoet gevoel van smarte, 
't Welk in mij woont, vergroot ze, 

(de wind? of wat anders?)

{==357==} {>>pagina-aanduiding<<}


en maakt nog meer mijn harte 
Tot treurigheid gestemd. - 
 
Nu treft het dorre veld, van graan ontbloot, mijn zinnen, 
En roept den zomertijd mijn weenend hart te binnen: 
Zoo snelt het alles heen! 
Ik hoor de kille sneeuw mij schor in de ooren kraken, 
Zoo vaak mijn voeten hierin haren afdruk maken 
Bij 't langzaam voorwaarts treên. 

(Het is verschrikkelijk! - maar welk eene schoone versmaat! en hoe aandoenlijke epitheta! weenend hart, - kille, schor krakende sneeuw!)

Dan waar 'k in 't eenzaam woud. Hier zie'k ontblaarde boomen, 
In plaats van 't lief'lijk groen, het welk in schoone droomen 
Den Jong'ling als versmelt. - 

(Zoodat de Groninger Studenten des zomers als 't ware half versmoltene jongelingen zijn!)

Ik hoor den walglijke' uil zijn somber nachtlied knallen, 
En in dien toon de raaf verschriklijk krassend vallen, 
Met minder schor geweld. - 

(Ja! ja! de uil knalt, de raaf krast; dat heeft de Dichter uit het spelboek goed onthouden.)
In de volgende verzen bruist de wind door de kale takken, enz.; het wordt nu ook den Dichter al te bang om 't hart; gelukkig gloort hem door het schijnend manelicht de vergulden spits van een' kerktoren flaauw in de oogen; nu treedt hij ook niet meer langzaam voorwaarts, maar spoedt er zich heen. Had hij het maar niet gedaan, die arme Student, door de vroegere schokkende tafereelen reeds zoo diep geroerd! want hoor het vervolg:

- voor dat ik het dorp, 't welk voor mij ligt, kan naken, 
Moet ik eerst mijnen weg dwars over 't kerkhof maken; 

(Is 't niet wat te zeggen, Lezer?)

'k Genaak dit a'klig dal, 
En zie 

(o wonder boven wonder!)

{==358==} {>>pagina-aanduiding<<}


den ingang van der dooden rustplaats nad'ren; 
Dan 'k voel, het stroomend bloed stoltijlings mij in de ad'ren; - 
Ik sta verblekend pal. - 

En (hoe kon het ook zoo komen!)

Het midder-nachtlijk uur doet juist zich kleppend hooren; 
Dit klinkt mij 'k weet niet hoe zoo akelig in de ooren, 
Als of mijn doodsuur slaat: 
Ik blijf geheel ontroerd nog voor den ingang peinzen 
Of 'k binnentreden zal, of, door terug te deinzen, 
Dit schriklijk oord verlaat. - 

Nu, het was er ook waarachtig niet pluis! de graven splijten ijlings open, de schimmen ontrijten zich aan 't zand, staan dreigend voor den Student, geheele monst'ren tallen waren rondom hem, en een ijzingwekkend spook komt snellend op hem af, grijpt hem plotseling aan, en de schimmen slepen hem wreedaardig voorwaarts, naar 't ijslijk gapend graf! - Dan, het liep nog al wel af: want een weinig verder zingt de verschrikte Heer Student weer:

't Was slechts een droombeeld, 't welk mijn' ziel zoo fel beroerde, 
En mijn geslingerd brein 

(Ja, dat is het regte woord; een geslingerd brein!)

En mijn geslingerd brein zoo gansch aan de aarde ontvoerde 
Met onweerstaanb're kracht. - 
Foei, sterveling! wat deed u toch zoo angstig vreezen? 
Stelt gij dan geen geloof in een besturend Wezen, 
En Goddelijke magt? enz. enz. 

Dit nacht-lied kan wel na den afloop eener straks gemelde, schoone, edele, en voor den jongen aankomeling heilzame strekking hebbende, ontgroenpartij vervaardigd zijn!
Vraagt men inmiddels, of alles van denzelfden stempel is? zoo moeten wij grootendeels ja antwoorden. - Wat de poëzij betreft: Het Fragment, met het bovenschrift: qui capit capiat! schijnt eene personele, den Lezer onbekende, bedoeling te hebben, en is laf. De Marseilliaan en de Leeuw, naar St. Didier, in de Contes van voltaire, en De Adel, volgens de 5de Satire van boileau, bewijzen, dat de Hee-
{==359==} {>>pagina-aanduiding<<}
ren Studenten eenigzins beter slagen in het navolgen, dan in eigene vinding; terwijl in het staartstukje tot het laatste (er denkelijk bijgevoegd om het oorspronkelijke zoo wat te vergoelijken) het een en ander voorkomt, dat ons onverstaanbaar genoeg is. Adolf en Klara, en Graaf Otto, beide Romances, kenmerken de jeugd der opstelleren door platheid en nietsbeduidendheid; hoewel het laatste, dat echter den ouden riddergeest gansch niet volhoudt, een eenigzins gunstiger oordeel zou verdienen, zoo niet de jonkvrouw in een wit gewaad, die voor 't ontsloten venster staat, een zoo zot figuur maakte, daar zij verder geene rol speelt. De Vriendschap is meermalen oneindig beter bezongen. Het Aan de Groninger Studenten (eene soort van apologie misschien van een' achterblijver) houdt eeniglijk in, dat Studenten niet ten krijg moeten trekken. De lofdichtjes op de beeldtenis van j.f. helmers, Prof. van swinderen, Prof. ypey, in het Hollandsch en in het Latijn, ook (in het Latijn) op Prof. muntinghe, hebben meer van rijmpjes, dan van het punt- of puikdicht; de Latijnsche zijn echter de beste, en een Hollandsch stukje op Prof. bakker verdient eene eenigzins gunstige
onderscheiding, in hetwelk ook de Hooggel. thuessink, driessen en stratingh een pluimpje krijgen. De Descriptio Rundrorum is een half uit Latijnsche, half uit Fransche woorden zamengeflanst vers van 58 regels, hetwelk wij, om de eigene woorden des Dichters te gebruiken, een jocus laffus noemen, en dan zeker geen onregt doen. Met het dichtstuk De Hoop loopt de maker zelf ook niet hoog, daar hij zegt of zingt: met doffen dooden klank gaf ik mijn boezem lucht. De Vrijheid is mede wel beter bezongen, en schijnt eeniglijk gemaakt ten behoeve der op zichzelve niet onaardige wending aan het slot, dat 's Vrijheids bloem thans bij ons blijkt ook in 's Vorsten tuinen te bloeijen; echter is het gezegde, dat willem ons met zachter banden, dan die van bonaparte, boeit, niet vereerend genoeg voor onzen beminden Vorst. Het kleine versje, Het Boschje, is, in ons oog, van al de gedichten het beste; behalve, onder de zeven bladzijden varia, (waarin Hollandsch, Fransch, Hoogduitsch en Latijn voorkomt) het schoone vers van schubart auf die Messiade von klopstock, dat in het oorspronkelijke wordt medegedeeld.

{==360==} {>>pagina-aanduiding<<}

Dusverre de poëzij; wat het proza betreft: twee Studenten-Brieven zijn beide weinig meer dan paskwil; houdende de eene, dat vlijt en gezette studie de weg niet is tot fortuin, maar men daartoe opzettelijk onderrigt hebben moest, hetwelk best bij wijze van eene liefhebberij-comedie kon gegeven worden; en zijnde de andere van een groentje, die het dictéren en dictata-schrijven hekelt, (waartegen zeker door een' deskundigen ook wel wat gezegd kon worden:) het ontgroenen wordt hier in het voorbijgaan pligtmatig geprezen. De vlugtige Gedachten bewijzen, dat de Groninger Studenten het coelibaat niet voorstaan, en dat het abusus non tollit usum, ten aanzien van het huwelijk, hun credo is. Hetgeen onder den titel Gewoonte voorkomt, is iets, dat de minste Student weet, en ook schrijven kan. Het oppervlakkig en belagchelijk stukje, Over de nuttigheid der Wijsgeerte voor den Godgeleerden, mogt het: Stulte! quis dubitat? wel ten opschrist hebben. De Ring, eene Allegorie, is de reeds gemelde verontschuldiging, dat de Heeren alle hunne Professoren niet bezingen. Het opstel: Duval en reiske, (denkelijk van elders overgenomen) doet aan deze Geleerden regt, en de Studenten doen wel, dat zij op zoodanige mannen zien, en hun voorbeeld in eere houden: dan, het bevat teveus de laaggeestige verdenking, dat Prof. schultens aan reiske het Doctoraat in de Medicijnen gratis zou bezorgd hebben, uit vrees dat deze hem ten eenigen tijde in het licht zou staan; en het strekt de Groninger Studenten tot schande, door dit hun schrijven deel genomen te hebben aan dezen laster. De Gedachten bij het graf van eenen
Student zijn den steller zoo wel, als den overledenen tot eer; ook het stukje: Christophorus (eene aanwijzing, dat deze Heilig nimmer bestond, maar dat men eene zinneprent in eenen persoon verwisselde) is niet kwalijk geschreven, noch onbelangrijk; maar van alles beviel ons nog het best het uitvoeriger opstel: Deze Aarde uit twee zeer verschillende oogpunten beschouwd, (als het verblijf van ellende en van vreugd) en van den steller van hetzelve verwachten wij, bij rijperen leeftijd, met eenig vertrouwen, goede voortbrengselen. Eene Anekdote was ons bijna ontslipt; zij laat eenen Professor (te Groningen?) zich bij eenen zwijnenmester vergelijken, die de meesten afscheept eer zij behoorlijk vet zijn. Ook komt er nog een nietsbeteekenende Droom

{==361==} {>>pagina-aanduiding<<}
voor, waaruit wij de geleerden leeren kennen, die (doorgaans, of ook wel eens?) van het geld hunnen God maken.
Een brief aan de Heeren Redacteurs van Vindicat atque polit kroont het werkje; hier geldt het de Letteroefenaars, die er steeds op uit zijn, om juist de Groninger werken zouteloos door te halen, blijkens onder andere de recensie van de Zedekunde voor Meisjes door j. glasz, (lees glatz) waarvan de steller zekerlijk deze Heeren Studenten dank verschuldigd is voor hunne malsche en vriendschappelijke teregtwijzingen; zoodat deze Heeren, wier hoofdwerk aan de Akademie het ontgroenen is, onze Letteroefeningen daar denkelijk hebben aangezien voor een aankomend groentje, misschien omdat, daar dezelve eenigen tijd tot een Tijdschrift verfranscht werden, die Heeren geene kennis droegen van haar reeds vroeger Burgerregt; weshalve de Studenten-senaat het pligtmatig vond zich onzer aan te trekken, daar wij sinds 1814 ons wederom als Letteroefenaars hebben aangemeld.
Wij hebben, zoo wij meenen, nu alles aangestipt; schoon wij, op het voorbeeld der Heeren Studenten, ons maar weinig aan orde bonden. Wij wilden ons daartoe, voor ditmaal, wel eens verledigen, ten einde aan het verlangen der jonge Heeren te voldoen, dat een Recensent het geheele werkje niet in ééns, maar stuk voor stuk, zou beoordeelen, daar het toch niet éénen, maar vele Schrijvers heeft. Wij mogen echter onze Lezers deswege wel verschooning vragen; daar wij inderdaad gelooven, hun te veel eere te hebben gedaan. Wij herinneren ons den jeugdigen arbeid van eenige Studenten aan de Utrechtsche Akademie, vóór ettelijke jaren, onder den titel van Proeven voor het Verstand, den Smaak en het Hart, welke proeven nog in aller handen zijn; maar twijfelen zeer, of dit Groninger Studentenwerk wel zoodanig eenen ouderdom bereiken zal: en, als wij de mogelijkheid eens toegeven, dat één dezer Groningsche Schrijvers en Dichters nog wel tot eenen bellamy, eenen rau, enz. enz. zou kunnen opgroeijen, moeten wij er echter (om met Vader hellenbroek te spreken) bijvoegen, dat dit meer een wenschen dan wel een dadelijk gelooven is.


{==362==} {>>pagina-aanduiding<<}

Angelion de Toovenaar, in het Landschap Elis. Eene zonderlinge Geschiedenis. Door C.F. Benkowitz. II Deelen. Met Platen. Te Haarlem, bij F. Bohn. In gr. 8vo. Te zamen 520 Bl. f 5-12-:

Deze roman onderscheidt zich door vele verschillende bedoelingen. Het landschap Elis is bij uitstek merkwaardig: daar moeten nog de meesterstukken der oude Grieken in grooten getale voorhanden, maar voor de kunst verloren, en nu reeds zoo vele eeuwen met puin en aarde bedekt zijn. Waar men in Griekenland ook naspoorde en zocht, hier drong nog geen kunstkenner door; en echter kan men juist hier den grootsten schat verwachten. Dit verzierd verhaal moge den lust tot zoodanige reize opwekken! Angelion heeft zich daar gevestigd; het vermoeden, dat hij een toovenaar was, maakte, dat hij daar lang en onbelemmerd zoeken kon; hij vond ook onnoemelijk veel, en, een echt kunstkenner zijnde, zoo zijn zijne berigten uitnemend geschikt om het kunstgevoel op te wekken en te scherpen. Ziet daar reeds twee bedoelingen van dit boek. Eene derde is: eene aaneenschakeling van de zonderlingste en ongerijmdste gebeurtenissen, die volstrekt naar tooverij zweemen, en zich eindelijk alle natuurlijk oplossen, ten bewijze, dat er niets zoo wonderbaar is, waarvoor men geenen sleutel vinden kan. Deze soort van roman is niet nieuw, en wordt nog al gretig gelezen. Te dezen aanzien is de schrijver het minst met zijn werk te vreden; en wij moeten hem gelijk geven, - niet, dat er niet al, wat maar vreemd en ongeloofelijk is, wordt opeengehoopt, - maar de eindelijke natuurlijke ontknooping heeft, denkelijk, in het oog van den schrijver, even als in het onze, nog wat al te veel onwaarschijnlijks. Eindelijk was ook het doel van den schrijver, gelijk dat van iederen romanschrijver, den lezer te onderhouden. En ook hier zijn wij met hem te vreden, en twijfelen zelfs geen oogenblik, om het werk te dezen aanzien boven een aantal romans te stellen, die druk gelezen worden. De liefde, dit spreekt van zelve, speelt onder alles ook eene aanmerkelijke rol. Wij vonden, en dit is mede eene goede aanprijzing, niets, waarbij de onschuld blozen moet.


{==363==} {>>pagina-aanduiding<<}

Walther, of het Kind van het Slagveld. Door A. Lafontaine. Met Platen. IIde Deel. Te Haarlem, bij F. Bohn. In gr. 8vo. 304 Bl. f 3-:-:

Wij willen nooit meer op den titel afgaan; want nu moeten wij onze woorden intrekken. Wij meenden zeker, dat het kind van het slagveld eene hoofdrol spelen zou; maar, lieten wij aan het eind van het eerste deel dien held nog nagenoeg in de rokken, ook bij den afloop nu der geschiedenis hebben wij er niets naders van vernomen, dan dat deszelfs ouders dit kind gelukkig wedervonden, en wel door de werkzame bemoeijingen van de Signora Actrice, waarvan wij reeds zoo loffelijke melding maakten, en die dan eeniglijk schijnt geboren te zijn om ieder braaf mensch te vervrolijken, en den grondslag te leggen tot eens ieders geluk. Zij is inderdaad de ware heldin dezer geschiedenis, en verdient elks hoogachting, liefde en lof. ‘Ik wenschte wel eens te weten,’ zeide zij, ‘wat zotskap het geloof in de wereld heeft gebragt, dat de Duivel alleen het regt zoude hebben, om de bevalligheid, de schoonheid, eene schoone stem, een' lossen dans, aangename woorden, en de hartstogten, tot valstrikken en netten voor de arme deugd te gebruiken; en niet de dankbaarheid en de deugd, om goed te doen.’ Zij betwistte den Duivel dit regt, en deed dit met het uitmuntendst gevolg. Wij verblijden ons zeer, dat zij niet alleen die zaligheid van weldoen in eene ruime mate genoot, maar ook uitwendigen voorspoed en eenen man bekwam, die harer volkomen waardig was. Het meesterstuk harer kunst is de volkomene genezing eens edelen mans, die door grievende teleurstelling en ongeluk tot menschenhaat en wanhoop aan menschelijke deugd en aan God vervoerd was. Op dit ééne komt eindelijk alles neder, en is alzoo een schoon geheel; en alles is zoo natuurlijk geschreven en uitgevoerd, dat men, bij het lezen der vele onwaarschijnlijkheden, al het onwaarschijnlijke te eenemale vergeet. Wij zien alle onze waardige vrienden, met welke wij in het eerste deel kennis maakten, nu aan het slot des verhaals in het vol genot van aardsche
zaligheid, en op het toppunt van alle hunne wenschen. Meer behoeven wij hier met bij te voegen, daar de lezers van het eerste deel zeker

{==364==} {>>pagina-aanduiding<<}
deze onze beoordeeling niet hebben afgewacht, en wij reeds eene proeve gaven van de geheel zedelijke strekking der uitmuntende verdichting.

Kopijen uit de groote Menschengalerij. Naar het Hoogduitsch. Hominem - pagina nostra sapit. Te Leeuwarden, bij Steenbergen van Goor. 1815. In gr. 8vo. 312 Bl. f 2-16-:

Wij gaven den moed reeds op, dat in de papieren van de bruine Soubise, waarvan wij in 1810 eene proeve ontvingen en met welverdienden lof aanmeldden, nog het een of ander zou gevonden zijn, voor het lezend publiek geschikt; het eerste en derde verhaal, ons hier aangeboden, heeft intusschen denzelfden oorsprong, en het voorberigt doet ons nu den Deenschen Hoogleeraar knud lyne rahbeck als den schrijver kennen.
Adolf van H***, door een' voortreffelijken oom opgevoed, werd een uitmuntend man, en bewees zijn land de uitstekendste diensten; maar, daar hem kennis der menschen uit de werkelijke wereld ontbrak, werd hij het slagtoffer der boosheid. Dit verhaal is onderhoudend en leerzaam. - De Baron van Wahlheim verdient denzelfden lof. De waardige man had zich, bij het grievend opdoen van wereld- en menschenkennis, der wanhoop ontworsteld, zich boven de verstrooijing verheven, en zijne menschlievende beginselen volkomen gered. - Het tweede en vierde verhaal zijn van wijlen den Hofraad w.g. becker. Het beroep naar de Stad mogt den waardigen en vergenoegden Predikant, tegen zijne vroegere verwachting, in zijne keuze doen wankelen, hij sloeg het toch af, en dat onder de genoegelijkste uitzigten; waartoe het gelukkig huwelijk zijner dochter (welker geschiedenis het verhaal verlevendigt en verfraait) zeer veel bijdroeg. Geheel dit welgeschreven stukje drukt zijne les diep in het hart: ‘Laat ons, wanneer wij gelukkig zijn, toch niet naar een grooter geluk trachten! Bijna zou ik, in dit opzigt, mijzelven bedrogen hebben. Thans ben ik volkomen overtuigd, dat het ware levensgeluk in huisselijke genoegens en in eenen vreedzamen werkkring bestaat.’ - Dorner's Verjaardag geeft ons het zeldzame schouwspel van eenen welverdienden hemel op aarde.
Wij kunnen alzoo dit werk ruimschoots aanprijzen.





{==365==} {>>pagina-aanduiding<<}

Boekbeschouwing.

De voortref(fe)lijkheid van de Leer der Roomsch-katholijke Kerk geschetst, door J.G. leSage ten Broek, Notaris te Naaldwijk.

(Tweede Verslag.)

Indien wij ons de vorige maand niet verpligt hadden ter voortzetting onzer beoordeeling van het maakwerk van den Naaldwijkschen Notaris, zouden wij nu onze pen terughouden, daar wij uit de Nieuwspapieren zien, dat, behalve andere bekwame Schrijvers, een der uitmuntendste Protestantsche Leeraren (de President van het Kerkbestuur van Noord-Braband) de pen tegen het Schrijvertje heeft opgevat; maar wij kunnen ons echter, en om die reden, en van wege den aard der zaak, nu eenigzins bekorten. Het tweede en grootere deel van het kleine boekje moet eene korte ontwikkeling zijn van de leer der Roomsch-katholijke Kerk, ten betooge van derzelver schoonheid en beminnelijkheid. Het spreekt van zelve, dat, in zoo ver het Christendom in het algemeen hier wordt aangeprezen, wij evenzeer, ja veel overvloediger, en met al ons hart, kunnen uitweiden over deszelfs schoonheid en beminnelijkheid; dan, wat het eigendommelijke van de leer der Roomsch-katholijken betreft, bij hetwelk zich de Schrijver eeniglijk had behooren te bepalen, hieromtrent verschillen wij zeer, en zouden meer genegen zijn, met zekeren vroegeren Leeraar der Engelsche Kerk, dan met dezen Notaris, in te stemmen, als hij zegt: ‘dat de Roomsche Kerk het middel gevonden heeft om de menschen ongelukkig te maken in weerwil van hun eigen hart en der tijdelijke middelen, waarmede God hen gezegend heeft.’ Hij, de bedoelde Leeraar, beroept zich op de toenmalige gesteldheid in vele landen, waar het Pausdom heerscht,

{==366==} {>>pagina-aanduiding<<}
en vooral op dat gedeelte van Italië, waar hetzelve zijnen troon heeft gevestigd, en waar de bestuurders der conscientie zoo gelukkig geslaagd zijn in het besnoeijen van de zegeningen des Hemels door de gelukkige ligging en grond, dat zij het middel gevonden hebben om die te verminderen, zoo al niet, onder het een of ander voorwendsel, geheel te vernietigen. ‘Zij zijn,’ zegt hij, ‘altoos zeer gedienstig om eens ieders drinkbeker bitter te maken, ten beste van zijne ziel, zoo lang tot dat het geheele oogmerk der Natuur en der Voorzienigheid vernietigd is. Het is niet te verwonderen, dat overal, waar zoodanige onnatuurlijke gestrengheden geoefend, en door andere dwangmiddelen in top gevoerd worden, de vruchtbaarste landen woest en verlaten blijven liggen, en niets dan het droevig gelaat van armoede en jammer vertoonen; - of dat duizenden van menschen, gelijk men gezien heeft, de wreedheid van zoodanig eene regering ontvlugten, en veel liever verkiezen eene schuilplaats te zoeken in het diepst van onbewoonde rotsen en woestenijen, dan zich langer te onderwerpen aan de dwingelandij van zulke onbillijke taakgevers, van welker opzigt zij nimmer eenige belooning voor hunne nijverheid kunnen verwachten, dan die van eene harde slavernij, welke nog verergerd wordt door de smart van onnoodige tuchtigingen.’
‘Wanneer het grootste gedeelte van den Godsdienst gesteld wordt te bestaan in godvruchtige zotheden en dwaze penitentiën, gelijk zulks plaats heeft in de Roomsche Kerk, (schoon zulks al eens geene ergere gevolgen had) zoo kan men, dewijl dit den Godsdienst in eenen kwaden reuk brengt, door denzelven meer te gronden op deze beuzelingen, dan op de inwendige zuiverheid en opregtheid van het hart, niet genoeg op zijne hoede zijn tegen dit, zoo wel als tegen alle andere misbruiken, welke den Godsdienst doen bestaan in onnoodige bijhangselen. Hoe zoodanig eene zotternij eerst een gedeelte van den Godsdienst geworden is, of op welke gronden dezelve eerst gehouden is als een' Gode aange-
{==367==} {>>pagina-aanduiding<<}
namen dienst, hiervan kan men niet wel eene betere reden geven, dan dat lieden van eenen droefgeestigen en gemelijken aard, zich verbeeldende, dat God, even als zij, een vadzig, onvergenoegd en droefgeestig wezen was, geloofden, dat Hij behagen schepte in eigenzinnige en kwellende godsdienstoefeningen; en uit dien hoofde deden zij hunne eerbewijzingen bestaan uit harsenschimmen, even wild en ongerijmd als hunne eigene droomen en zotte inbeeldingen. Hetgeen onkunde en dweeperij eerst hebben ingevoerd, wordt nu door dwingelandij en bedrog staande gehouden. In zoo verre, dat de staatkundige verfijning van deze bedriegerijen langzamerhand een der sterkste pilaren geworden is, die het gebouw der Roomsche Kerk onderschragen; - want, schoon zij staande houdt, dat dit een blijk is van meerder tuchtiging en heiligheid, bevindt men echter bij nader onderzoek, dat het niets is dan eene uitvinding om geld bijeen te schrapen. En waarlijk, de beste beschrijving, die men van het Roomsche leerstelsel kan geven, is, dat het een listig bedrog is, uitgedacht om over de zwakheid en driften der menschen te heerschen, en door dien weg hunne beurzen te ligten, en hen blindelings aan zijne willekeurige bedriegerijen te doen gehoorzamen.
Ook is deze Kerk voorzeker niet ondankbaar geweest voor de goede diensten van dezen aard, welke het Leerstuk der Penitentie haar gedaan heeft; want, uit erkentenis voor dezelve, heeft zij het geplaatst boven de zedelijke pligten, en het ten laatste aangenomen onder het getal van hare Sakramenten, en verheven tot den rang van een der hoofdzakelijke stukken der zaligheid (*).’
Maar, wij willen deze harde woorden ter verantwoording laten van den Engelschman; hoewel het grootelijks van nut kan zijn, den Heer Notaris en anderen te

{==368==} {>>pagina-aanduiding<<}
herinneren, dat het weinig moeite kost, zijne Kerkleer te stellen in een geheel ander licht, en te doen kennen van eene geheel andere zijde, dan hij goedvond; en dat, als hij dan den standaard plant voor de onverdraagzaamheid zijner alleen zaligmaken de Kerk,de echte Protestant, bij al zijne verdraagzaamheid, ook warm wordt, en, wel goed en toegevend, maar geenszins mal, zich door 's mans: ‘Broeders! Hervormde Vrienden! Lieve Protestanten!’ enz. enz. niet laat bedotten.
Wij willen nu, met een enkel woord, de schoonheid en beminnelijkheid zijner leer, zoo als de Schrijver die opgeeft, aanstippen: 1) Vrij mager is de anderhalve bladzijde, die den Doop behandelt; trouwens, wij moesten ook eeniglijk daarbij onderrigt worden, dat onze voorouders door Pater willebrordus (den Apostel van Nederland) gedoopt zijn, en dat wij juist daarom alles, wat die Pater en onze voorouders geloofden, moesten blijven gelooven. Dit is (helaas!) nu het geval niet; naderhand is ons een ander Evangelie gepredikt, hetwelk wij van willebrordus niet ontvangen hadden! en, als wij dan nu bij geval eens door eenen anderen dan eenen Roomsch-katholijken gedoopt waren, mogten wij zeker van diens leer ook niet afwijken? Het schijnt, dat de Notaris meent, dat, hetgeen men van het Evangelie gelooven moet, onveranderlijk afhangt van de gevoelens van hem, die in eenig land het eerst den Doop bedient. - 2) Het Vormsel tracht de man uit 2 Cor. I:21, 22 en Hand. VIII:14-17 te bewijzen. Dat wij Protestanten nu hierin geen bevel onzes Heeren tot zoodanige uitwendige plegtigheid, als de Roomschen bedienen, kunnen vinden, komt, meent de Notaris, daar van daan, dat men bij ons de volmaakte leer der Apostelen heeft willen hervormen. - 3) De Brood- en Wijn-verandering is, bij den Schrijver, boven alle bedenking verheven; want Jezus heeft die (dat hadden wij Protestanten over het hoofd gezien!) met een dubbel voorwaar bevestigd. Jo. VI wordt hier vooral te hulp geroepen en gedrukt. Het is er aardig op uit-
{==369==} {>>pagina-aanduiding<<}
gedacht, dat, als Jezus oneigenlijk spreekt, Hij, of de Evangelist, het dan altijd er bij meldt, ter voorkoming van misvatting; b.v. Luc. II:50. Jo. VIII. II:19, 20, 21. Matt. XVI:2; waaruit dan ontegensprekelijk volgt, dat de Heer Notaris, gelijktijdig met zoo vele honderdduizenden goede Katholieken, het
ligchaam van zijnen Zaligmaker opeet, en daarna.....! Wij mogen het niet uitspreken. Voorts, dat Jezus, bij zijne omwandeling op aarde, ook eigenlijk en letterlijk eene deur, een wijnstok enz. was. Hoezeer wij den oordeelkundigen Schrijver niet gaarne tot verder geschrijf wilden uitlokken, wenschten wij echter wel, dat hij ons wilde onderrigten, hoe men de woorden van Jezus bij de instelling verstaanbaarder in het Grieksch had kunnen uitdrukken, als Hij met de woorden der instelling (gelijk wij Protestanten meenen) eens niet anders had willen zeggen, dan: dit beteckent mijn ligchaam; of ook in eene andere taal werkelijk gezegd had (*). - 4) Bij de

{==370==} {>>pagina-aanduiding<<}
Biecht, of belijdenis der zonden, hindert het de Protestanten, dat de Priester de zonden vergeeft; maar dit komt daar van daan, dat wij niet opmerken, dat hij een daartoe gemagtigde van Jezus is. Wij verzoeken die volmagt te zien, en tevens, kan het zijn, het tarief der daarop vallende kosten. - 5) De Zalving der zieken, of het Oliesel. Het is maar jammer, dat de Protestant alleen aan het gebed des geloofs kracht toeschrijft, en geene blijvende instelling vindt eener van de Joodsche meesters ontleende en ons vreemde gewoonte, die Jacobus aanvoert en voor de Christenen wijzigt, en geene kracht hoegenaamd in eene wonderolie opmerkt. Dan, men ga maar eens bij een sterfbed; hoe rijk is de Priester bij den kranken! hoe gerust doet hij sterven! Hoe arm is, daarentegen, de Protestantsche Leeraar! hij kan slechts vermanen tot geduld, tot berouw, tot onderwerping, tot vertrouwen op de vergevende genade door Jezus, en daar om bidden. Dit alles is niets! ‘Kunt ge bij deze krankbedden de liefderijke moeder niet van de vreemde, den herder niet van den huurling, den magthebbenden Priester des Heeren niet van de genen, die zich niet ontzien sekten in te voeren, onderscheiden?’ Kunt gij, Protestant! den geest der waarheid en der leugen hier niet onderscheiden, vooral ook als gij hier leest, dat een Protestant, als hij arm is, geenen Leeraar, maar slechts eenen vaak nietswetenden Krankbezoeker, durft roepen? - 6) Het Priesterschap. Al wederom, arme Protestanten! Uwe Leeraars leggen ook wel eenen Proponent de handen op, maar kunnen den H. Geest niet mededeelen. Dit kunnen de Roomsch-katholijke Bisschoppen, en de door hen geordende Leeraars. Vol des Heiligen Geestes, prediken zij daarom niet zelden - er-
{==371==} {>>pagina-aanduiding<<}
barmelijk slecht! - 7) Ten aanzien van het Huwelijk schijnt de Schrijver in de, voor eenen Notaris althans zeer onverschoonbare, dwaling,
dat hetzelve voor de Protestanten niets anders zou zijn, dan eene verbreekbare burgerlijke overeenkomst, en dat de Roomsche Kerk alleen hetzelve voor eene heilige en onschendbare verbindtenis houden zou. - 8) Het Vasten, en de onthouding van Spijs en des Huwelijks. Hier beroept zich de Schrijver op Luc. V:33-35 en der Apostelen voorbeeld Hand. XIII en XIV, en schijnt te meenen, dat het vasten bij de Protestanten eene misdaad is, omdat zij het niet, uit hoofde van het bevel eener magthebbende Kerk, voor noodig houden. De Roomsche Kerk begeert het onthouden van sommige spijzen, op zekere tijden, om de begeerlijkheden te leeren dooden; hoewel, zegt onze Engelschman, ‘de vasten doorgaans door de rijken onderhouden worden met zoo vele smakelijke en wellustige geregten op hunne tafels, en met zoo veel toegevendheid aan hunnen verlekkerden mond, dat een maaltijd op eenen vastendag veeleer geschikt schijnt om eene ziekte door overlading der maag te weeg te brengen, dan om door onthouding eene verootmoediging in het hart te doen ontstaan.’ ‘En over het geheel valt het goede werk van de vasten te onderhouden, of anders gezegd op zekere dagen geen vleesch te eten, niet zoo hard, als zich altoos van de werken des vleesches te onthouden; gelijk het ook veel ligter voor een' blinden ijveraar valt, zijne gewone gebeden te lezen, dan voor een' ootmoedig godvruchtigen, de driften van toorn, ongebondenheid, wreedheid en wraakzucht te bedwingen, ten einde voor zijnen Schepper te verschijnen in zoodanig eene gemoedsgestalte, als Hem aangenaam is. Het is minder moeijelijk, zich te laten besprengen met gewijd water, dan alles aan te wenden om kiesch en vlekkeloos van hart e worden. Het is veel gemakkelijker weg, bij een' biechtstoel neder te knielen, en de absolutie te ontvangen, dan zoodanig te leven, dat men zulks verdient, -
{==372==} {>>pagina-aanduiding<<}
niet uit de handen der menschen, maar uit de handen van God, die het hart
kent, en dien men niet bedriegen kan.’ - De Roomsche Kerk houdt het huwelijk voor een door Christus ingesteld Sakrament, en vereert hetzelve dus hooger dan de Protestant; maar zij begeert, dat de bedienaars der heilige dingen ongehuwd blijven, uit hoofde van 1 Cor. VII:32. (want vs. 26 en geheel het verband te vergelijken, zal onnoodig zijn;) doch de Kerk gebiedt niemand, den geestelijken stand aan te nemen: en wat de onthouding van beide de seksen (de Monniken en Nonnen, en geheel het heilige Kloosterleven) betreft, dit is eene niet voor elk bevattelijke poging om het rijk der Hemelen te bekomen. Matt. XIX. Openb. XIV:4. 1 Cor. VII:8. (Eene poging, echter, die door der Apostelen en Bijbelheiligen voorbeeld niet zeer nadrukkelijk is aangedrongen.) - Ten aanzien, 9) van de Heiligen, hunne overblijfsels en beelden, worden wij hier onderrigt, dat de Roomschgezinde slechts aan de Heiligen verzoekt, voor hem te bidden; dat men dit ook overledenen verzoeken kan, omdat zij zich verblijden over eenen zondaar, die zich bekeert; dat de kracht der reliquien duidelijk blijkt uit het ontwaken van eenen dooden bij het aanraken der beenderen van Eliza, de genezingen door het aanraken van Jezus kleederen, de zweetdoeken van Paulus, en de schaduw van Petrus. Daarbij, ubi rerum testimonia adsunt etc.; er geschieden heden nog vele wonderen door die reliquien, en deze zouden nog overvloediger zijn, indien men er maar meer geloof aan gaf!! (Een der noodlottige gevolgen alzoo van de hedendaagsche verlichting!) Men mag eene beeldtenis van zijne vrienden hebben; de Roomschgezinde aanbidt het beeld niet, maar den verheerlijkten Heilig; dit weet en begrijpt tegenwoordig ieder Protestant, (inzonderheid bij het jaarlijksch naar Kevelaar optrekken, enz. enz.) - 10) De plaats der Zuivering. De eeuwige straf wordt op eene boetvaardige biecht wel kwijtgescholden, edoch in eene tijdelijke veranderd,

{==373==} {>>pagina-aanduiding<<}
blijkens 2 Sam. XII:1-14, Matt. XII:32 en 1 Cor. III:13; alzoo bestaat er (onwedersprekelijk) daartoe eene strafplaats na den dood. Dit is een leerstuk, dat de Zaligmaker door zijne Kerk (buiten het Evangelie) heeft geopenbaard. In die strafplaats kunnen de zielen wel voldoen, maar niet verdienen; doch zij worden geholpen door de gebeden der Heiligen. - 11) Ten aanzien van de goede Werken gelooft de ongelukkige Protestant niet, dat een geloof zonder de werken dood is; de goede werken zijn wel degelijk verdienstelijk, doch niet anders dan uit kracht der voldoening van Jezus, enz. (dit is dan de Roomsche leer?) en er bestaan geene goede werken, welke niet verzeld zijn van gehoorzaamheid, liefde en dankbaarheid. Hoe vele mag dan niet menig verdienstelijk Klooster van die overtollige, die ten behoeve van anderen en voor klinkende munt verrigt werden, van de rekening wegdoen! - Door 12) de Overleveringen weet de Katholiek met zekerheid den waren zin der H. Schrift, en hoe de Apostelen hunne woorden en brieven zelve hebben uitgebreid en verklaard. Het Opperwezen heeft opzettelijk gewild, dat een gedeelte van de leer der zaligheid onbeschreven zou blijven, een gedeelte moeijelijk te verstaan zou wezen zonder het onbeschrevene; en van dit laatste is de Katholijke Kerk door den H. Geest tot éénige en wettige bewaarster aangesteld, gelijk men Jo. XIV:26 (letterlijk en duidelijk?) lezen kan. De verblinde Protestant heeft nu zoo lang maar niet willen opmerken, hoe de onfeilbare Kerk altijd en onveranderlijk, door den H. Geest geleid, hetzelfde leert. (Den ouden deun, namelijk, van overleveringen en onfeilbaarheid.) - 13) De Ketterijen maken, dat het licht der waarheid met nieuwen glans schittert; (gelijk zij nu aanleiding gaven tot dit voortreffelijk werkje van den Heer Notaris.) ‘o Hoe troostrijk en bevestigend voor ons geloof,’ roept de Schrijver in verrukking uit, ‘door alle
tijden heen eene zigtbare Kerk te zien vonnissen, en haar te mogen hooren! Te zien, dat het laatste Concilie met dezelfde

{==374==} {>>pagina-aanduiding<<}
overtuiging, met hetzelfde vertrouwen, en met een gelijk gezag, als de eerste Apostolische Kerkvergadering te Jeruzalem gehouden, zegt: het heeft den H. Geest en ons goedgedacht!’ enz. Welk eenen allezins zekeren weg hebben des Schrijvers lieve Protestantsche broeders verlaten! - 14) De Verdraagzaamheid is, buiten de Katholijke Kerk, nu overal ten top; maar Deze zal nooit verdraagzaam worden; want dit is haar, Matt. XVIII:17 en Tit. III:10, verboden. Als luter en kalvijn nu eens opstonden, met de Dordsche Vaders, zij zouden het anathema uitspreken over de tegenwoordige Protestanten, (en, door dezen Schrijver gewonnen, dadelijk terugkeeren tot de alleen nog onverdraagzame, en alzoo alleen zaligmakende, Kerk?) Het zal op eene algemeene verbroedering van alle Protestanten nog eens uitloopen! Dat komt van de Zendeling- en Bijbel-genootschappen! Wij moeten dan maar, hoe eerder hoe beter, tot de barmhartige Moeder, de Roomschkatholijke Kerk, terugkeeren, die den terugkeer van alle dwalenden verlangt, maar welker schoot te rein is om de dwalingen zelve te koesteren. Protestanten! gij hebt immers Liberté en Egalité genoegzaam leeren kennen; zoekt die bij de barmhartige Moeder voor altijd te ontvlugten; daar wordt u het brood des levens, en alles, alles beloofd. - 15) Het Geloof, dat de Kerk gelooft, tot welke Jezus gezegd heeft: ‘die u hoort, hoort mij,’ is het éénige zaligmakende, enz.
Wij hebben ons wel willen verledigen tot eene zoo uitvoerige aanmelding van dit nietsbeteekenend geschriftje, niet omdat wij, aan het gezond verstand der Lezers onzer Letteroefeningen twijfelende, dit voor dezelve bijzonder noodig hielden, maar omdat men zoo veel ophef maakt van het geschrijf van dezen armhartigen kampvechter, wien wij hartelijk wenschen, dat nu zijn Roomsch geloof aan hetgeen de Kerk gelooft beter terughoude van het geven van ergernissen, dan, gelijk hij in de voorrede schijnt te kennen te geven, zijne Protestantsche belijdenis heeft kunnen doen, en wien

{==375==} {>>pagina-aanduiding<<}
wij welmeenend raden, zijn hart en wandel gedurig zelf en met ernst voor God te beproeven, in zoo ver hem dan de Roomsche Kerk zulks veroorlove. Want (en ook dit nog willen wij, als een werkzaam tegengift voor den zoodanigen, wien dit boekje eenigzins mogt gevaarlijk zijn, van meergemelden Engelschen Geestelijken overnemen:) ‘duizenden welmeenende zielen in de Roomsche Kerk worden verleid om den pligt van zelfbeproeving aan anderen over te laten; zij worden daartoe verleid door de leerstellingen van de biecht, van overtollige werken, en van alle de winstgevende uitvindingen, die uit dit Kapitaal Fonds voortvloeijen. En deze koophandel wordt’ (werd immers voorheen, en die Kerk is zichzelve steeds gelijk!) ‘zoo sterk gedreven in de Roomsche landen, dat, wanneer wij te Rome of Napels’ (of in Spanje) ‘woonden, en genegen waren om onze eigene werken te beproeven, het zeer hagchelijk zou zijn, of men ons zulks zonder verhindering zou laten doen, en dat wij het voor een geluk zouden mogen rekenen, wanneer de eerste persoon, dien wij daarover raadpleegden, ons niet dit voornemen, en te gelijk misschien ons gezond verstand, deed verliezen. - Wat! uwe eigene daden te beproeven! om Gods wil, zie toch van dit voornemen af! - hoe! zoudt gij uw eigen verstand en oordeel betrouwen in eene zaak van zoo veel gewigt, daar er zoo veel menschen zijn, welker beroep dit medebrengt, die hiervan meer kennis hebben dan gij, en die dit zoo veilig en zoo voordeelig voor u kunnen doen?
‘Indien onze werken eenige beproeving noodig mogten geoordeeld worden, zou men ons raden, dezelve vooral op te geven aan iemand, die daarvan kennis heeft, hetzij dan aan den eenen of anderen ervarenen en bekenden biechtvader, - of aan het een of ander klooster of godvruchtig genootschap, die een' grooten voorraad van alle soorten van goede werken bezitten, uitgevoerd door Heiligen en belijders, daar wij naar onzen zin konden uitzoeken, - en of ons eigen

{==376==} {>>pagina-aanduiding<<}
gebrek invullen, of met nieuwe goede werken voorzien worden, die men daar schielijk kan klaarmaken, en als zoodanig laten teekenen en zegelen door den Pauselijken Secretaris en de notarissen van het geestelijk hof. Daar is niets meer noodig om deze noodlottige doling aan te toonen, dan alleen dezelve open te leggen: derhalve zal ik enkel eene korte aanmerking daarbij voegen; dat, namelijk, de genen, die overtuigd zijn van dus deugdzaam te wezen bij procuratie, en de goedheid van hunne daden enkel door gedeputeerden kunnen aantoonen, geene reden hoegenaamd kunnen hebben om over Gods regtvaardigheid te klagen, wanneer die hun ook op zoodanig eene wijze de zaligheid schenkt, te weten bij procuratie.’
Het blijkt iederen Lezer voorzeker, dat de Heer Notaris in de opgave der eigendommelijke schoonheid en beminnelijkheid der Roomsch-katholijke leer niet zeer gelukkig, noch ook volledig is.




Bijzonderheden uit de tijden der Hervorming, betreffende de daden, lotgevallen, gevoelens en het karakter der Hervormers; door W.N. Munting, Predikant te Wageningen. Te Utrecht, bij J.G. van Terveen. 1815. In gr. 8vo. XXII en 280 Bl. f 2-4-:

Gelijk men de nieuwe Geschiedenis, in tegenoverstelling der oude, van de algemeenwording des Christendoms kan dagteekenen, hetwelk voor de wereld geheel nieuwe oogpunten, nieuwe denkbeelden, nieuwe gevoelens, en voor het hart eene geheel nieuwe wereld ontsloot, - zoo wordt de nieuwere Geschiedenis, in tegenoverstelling van die der Middeleeuwen, van de Hervorming gedagteekend. Ook van haar begint een geheel nieuw tijdvak voor den menschelijken geest; en het is deze opbeuring der beschaafde wereld uit het diepste zedebederf en de grofste onkunde, gelijk van het

{==377==} {>>pagina-aanduiding<<}
Christendom uit de grootste verbastering, waaraan ook de oude Kerk zelve de grootste verpligtingen heeft. Immers, wat zou er van haar geworden zijn, indien zij, zonder tegenwigt, in dat Heidendom onder Christelijke namen ware gedompeld gebleven, waarin het Monopolie over den geest, hetwelk zij zich aanmatigde, haar allengskens terneêrstortte? In de worsteling met de ontluikende klassieke verlichting en beschaving, die met zoo veel magt doorbrak, had zij eindelijk gezegevierd, of ware bezweken. In het eerste geval ware doodslaap des geestes, en de duisternis der tiende Eeuw, voor altijd het lot der Europesche menschheid geworden: in het tweede had een beschaafd Atheïsmus ('t welk in de vijftiende en zestiende Eeuwen reeds sterk bij de Grooten in het zuidelijk Europa regeerde) een tijdlang onder de vormen van het oude Kerkgeloof geregeerd; doch zou eindelijk gewis die lastige kluisters verbroken, en, terwijl het allengs de zedelijkheid vergiftigd en vermoord had, zich nu ook uiterlijk in zijne volle afzigtige gedaante vertoond hebben, zoo als onder Rome's eerste Keizers. Thans, daarentegen, riep de Hervorming den Bijbel te hulp; dit nog niet geheel vergetene hoofdboek der Christenheid moest de oude Kerk nu ook als op nieuw leeren kennen en beoefenen; zij moest de godgeleerde kundigheden aankweeken; zij moest, om niet te zeer bij de reine zeden der Hervormers af te steken, hare kerkelijke tucht verbeteren, hare kloosters en seminariën reinigen: en zeggen wij dan wel te veel, wanneer wij eenen fenelon, eenen calmet, eenen massillon, eenen oberthur, sailer, en zoo vele anderen, als middellijke gewrochten der Hervorming erkennen? gelijk de geheele, thans zoo luisterrijke, toestand der
Roomsche Kerke in Duitschland, het Vaderland der Hervorming, haar in een licht vertoont, waarbij het Catholicismus der vijftiende Eeuw in eene laagte terneêrzinkt, die gewis den gemoedelijken en kundigen aanhanger dier leere huivering aanjaagt. En zoo wordt het begrijpelijk, hoe zelfs

{==378==} {>>pagina-aanduiding<<}
Roomschgezinden, gelijk ch. villers, zonder hun geloof te verzaken, met dankbaren ophef van de weldaden der Hervorming kunnen spreken; weldaden, die gewis nog grooter en algemeener zouden geweest zijn, zonder den openlijken en bedekten tegenstand der lichtschuwende Jezuiten, het heilloosste eedgespan tegen rede en menschengeluk, hetgeen immer bestaan heeft.
Hoe belangrijk is het dus niet voor de belijders der oude zoo wel, als der Protestantsche Kerken, deze groote gebeurtenis te leeren kennen, en wel uit de bronnen, de geschriften der Hervormers zelven! Voor eenige jaren heeft de Heer muller van Schaffhausen, broeder des grooten Geschiedschrijvers, ons uit min bekende stukken vele kostbare, en grootendeels nieuwe, aanvullingen tot die Geschiedenis geleverd. De Eerw. munting biedt ons hier andere, mede zeer welkome, bijdragen tot dezelve, die echter meer uit de reeds bekende geschriften der groote Hervormers, en van hunnen tijdgenoot erasmus, geput zijn. Doch ook deze hebben voor den algemeenen Lezer geene mindere nuttigheid. Wie toch leest tegenwoordig nog de Latijnsche folianten van luter en zwinglius? Hoe weinig zelfs is erasmus in handen van den geleerden stand! Het is dus allezins prijzenswaardig, uit dezen ruimen voorraad als 't ware eenige proefjes te geven, tot staving van de goede oogmerken en het edele hart der eerste Hervormers; doch ook tevens van hunne zwakheid als menschen, en van den onzaligen kerktwist over beuzelingen, die de Protestanten tot op dezen dag, althans in den uiterlijken kerkvorm, heeft verdeeld gehouden, en daardoor aan hunne zaak onbegrijpelijk veel nadeel gedaan.
Het voor ons liggende geschrift belooft en bevat echter geenszins eene volledige, doorloopende Geschiedenis der Hervorming; deze is (uitvoerig, doch niet kritisch genoeg) reeds door seckendorf geleverd; haar beloop, strekking en gevolgen in 't groot zijn met weinige, doch fiksche trekken door robertson en

{==379==} {>>pagina-aanduiding<<}
roscoe (eenzijdiger en gebrekkiger door hume) geteekend. De Heer munting, daarentegen, geeft slechts Fragmenten, met de loffelijke bedoeling, (die hij in de voorrede opgeeft) om aan de hoogachting, die de Hervormers bij Protestanten vooral waardig zijn, bevorderlijk te wezen. In het eerste Hoofdstuk worden de aanleidingen, of medewerkende oorzaken, tot de Kerkverbetering, in het tweede het algemeen beloop van luter's Hervorming in Duitschland, tot op zijne volkomene scheiding van den Paus, afgeschetst. Het derde Hoofdstuk, getiteld: luter en erasmus, is zeer merkwaardig, daar het uit de brieven van erasmus menige opheldering geeft omtrent de denkwijze van dezen grooten man. Het blijkt daaruit, dat erasmus, hoezeer in den beginne der Hervorminge geenszins ongenegen, en zelfs, door zijne hekelschriften op de Monniken, dezelve grootendeels in de hand gewerkt hebbende, naderhand geheel afkeerig werd van de zaak der Hervormers; gewis uit hoofde van dien grondtrek in zijn karakter, welken luter (zie bl. 96.) zoo juist treft, wanneer hij zegt: ‘dat het hem aan kracht ontbrak, om zich openlijk voor de groote zaak te verklaren; dat hij in zijnen kring moest blijven, en zich bezig houden met het ophelderen der wetenschappen.’ Rust was het groote verlangen van erasmus, die daaromtrent (in den beteren zin) een Epicurist was, en zich met staats- en kerkgeschil zoo min mogelijk te bemoeijen, maar liever in de vreedzame letteren zijne dagen door te brengen zocht. Daarom hinderde hem ook de voortvarendheid van luter, en deszelfs driftig karakter, zoo zeer.
Daarenboven is het niet te ontkennen, dat luter, om de verdiensten, welke de Roomsche Kerk in hare uiterlijke werken stelde, te gereeder te kunnen vernietigen, ook de wezenlijke waarde der Christelijke deugd te na kwam; hetwelk erasmus, die de prediking van deugd en goede werken boven alles wilde gesteld hebben, geweldig hinderde, en misschien het voorname struikelblok

{==380==} {>>pagina-aanduiding<<}
was, hetwelk zijne vereeniging met luter in den weg stond; gelijk de onverzettelijkheid, of (om het regte woord te gebruiken) onverdraagzaamheid, van luter zijne overeenkomst met zwinglius hinderde, waartoe deze met zijne medehelpers zich gereedelijk zou hebben laten vinden. Hoe jammer, dat die zelfde voortreffelijke eigenschappen, welke luter zoo geschikt maakten tot Hervormer, - openhartigheid, moed en standvastigheid, - meer dan eens in ruwheid van taal, onbedachtzaamheid en hardnekkigheid ontaardden! Wij zouden aan de gemelde redenen de verwijdering van erasmus van het groote werk der Hervorming liever toeschrijven, dan aan de verzoekingen van eer, aanzien en achting bij sommige Grooten en Aanzienlijken van zijnen tijd, (zoo als de Schrijver zegt, bl. 103) daar zulks ons voorkomt eene dubbelhartigheid te zijn, waarvan men den grooten man niet zonder de sprekendste bewijzen mag beschuldigen, en daar de Heer munting zelf bewijzen genoeg te berde brengt, dat erasmus aan den eenen kant een ongemeen groot voorstander was van Christelijke werken, welke de toetssteen der godzaligheid zijn, en die luter in de Theorie misschien wat te laag stelde, en aan den anderen kant te veel van de Roomschgezinden, met name van de Monniken, moest lijden, om belangshalve hunne zaak aan te kleven.
Van het onderwerp des vierden Hoofdstuks, luter en zwinglius, hebben wij zoo even in 't voorbijgaan reeds iets gezegd. Ten opzigte van laatstgenoemden Hervormer treft men hier vele merkwaardige bijzonderheden, uit zijne werken, aan. In het vijfde Hoofdstuk worden luter's groote verdiensten omtrent de vertaling des Bijbels uiteengezet; schoon er van de ‘Latijnsche overzetting vóór de Hervorming wel veertien Duitsche vertalingen in omloop waren, maar die zeer groote gebreken hadden, en niet geschikt waren voor het volk, om het den regten zin der H. Schrift uit op te maken, (bl. 151).’ Sec-
{==381==} {>>pagina-aanduiding<<}
kendorf telt er slechts vijf op (Hist. Luth. Ao. 1522). Op het slot Warburg, waar hij in 1521 zijne Bijbelvertaling begon, zou hij het Hebreeuwsch en Grieksch nog eerst geleerd hebben.(?) In 1522 voltooide hij het Nieuwe Testament, doch eerst in 1534 den geheelen Bijbel. Luter dacht zeer onbekrompen omtrent sommige uitlegkundige punten: 1 Jo. V:7 keurde hij onecht, en deze plaats is eerst na 's mans dood in zijne Bijbelvertaling ingeslopen; hij twijfelde aan de echtheid van den Brief aan de Hebreën, dien van judas, en de Openbaring van joannes, vooral aan de laatste. Zijn afkeer tegen den Brief van jacobus was aan zijn godgeleerd stelsel - de kleinachting der werken - toe te schrijven; naderhand, echter, kwam hij van dit gevoelen eenigzins terug, (bl. 173.) In het zesde Hoofdstuk worden eenige plaatsen over dat lievelingsgevoelen van luter te berde gebragt. Men schijnt reeds in zijnen tijd jezus als een' blooten Zedeleeraar en voorbeeld beschouwd te
hebben, waartegen hij zich sterk uitlaat, (bl. 185.) Veel goeds en nuttigs komt ook voor in het zevende Hoofdstuk: verdiensten van luter omtrent de scholen en het godsdienstig onderwijs. De groote man trachtte aan de zoo verkeerdelijk gering geschatte orde der schoolonderwijzers de verschuldigde achting te hergeven, wier gebrek hen nutteloos moet maken. Het gevoelen des Hervormers over den ongehuwden stand besluit het werk, achter 't welk nog eenige echte stukken als bijvoegsels geplaatst zijn.
De stijl is vrij wel; ook die der vertaalde stukken is redelijk, schoon het zeer moeijelijk zij, luter's krachtige taal naar behooren over te gieten. Eéne belagchelijke fout hebben wij gevonden op bl. 179, waar men leest: ‘Wanneer nu de werken der geregtvaardigden en het geloof konden gedeeld, en van elkander gescheiden worden, zoo zouden zij in waarheid ontuchtig (onbekwaam, untüchtig) zijn.’
Gaarne zouden wij, indien de plaats het ons vergunde,

{==382==} {>>pagina-aanduiding<<}
luter's krachtige verdediging van het huwelijk, ook voor den geestelijken stand, mededeelen, om als een klein correctief te dienen tegen het fraaije gezegde van den Heer châteaubriant, in den jare 1816, in eene Europesche Wetgevende Kamer gebezigd, dat gehuwde geestelijken Godsmoordenaars zijn: de Lezer kan haar vinden op bl. 217.





Lijkrede over den weleerw. zeer gel. Heere C.G.S. Begemann, in leven Hoogduitsch Predikant der Hervormde Gemeente van Amsterdam, en aldaar overleden op den 6den April 1816. In het Genootschap, Kunst door oefening beschaafd, uitgesproken door J.B.D. Wibmer, S.S. Min. Cand. Te Amsterdam, bij A. Vink. In gr. 8vo. 25 Bl. f :-5-8

Dit stukje zal de hoogachters en vrienden van wijlen Ds. begemann zeker welkom zijn, hoewel het in korte oogenblikken vervaardigd werd, gelijk de Redenaar zelf erkent, en ook allezins blijkbaar is. De reden van zoodanigen spoed, ook nu bij de uitgave, is buiten twijfel, dat de indruk van het oogenblik van 's mans overlijden der deelneminge en des aftreks moest voordeelig zijn. Bij eene herziening had evenwel het opstel, naar onze gedachten, in waarde kunnen winnen; en wij twijfelen geenszins, of, bij minder spoed, had de Schrijver b.v. het woord Godgeleerde, bl. 20, met een beter gekozen verwisseld, en eene en andere plattitude (b.v. bl. 21. ziet daar, de Held lag in het zand!) verholpen, enz. Intusschen vond de waardige begemann in dezen zijnen Lofredenaar eenen warmen vriend, die hem, als eenen bij uitstek deugdzamen man, dit aandenken wilde stichten. Wij hadden wel verlangd, dat de Redenaar wat meer had kunnen en mogen bijzonderen, en zien ook niet, dat er noodzake was, 's mans strenge zedeleer, en zijne tranen, bij het

{==383==} {>>pagina-aanduiding<<}
verlies van het zintuig des gezigts, te doen voorkomen als kleine vlekken, die men, in allen gevalle, in eene Lijkrede opzettelijk moet verontschuldigen; voor het minst had dit dan alzoo moeten geschieden, dat ook het lofwaardige in dezen wat sterker in het oog viel.
Wij verschoonen echter dit een en ander gaarne bij eenen nog jeugdigen Lijk- en Lof-redenaar, in wien wij niet alleen een hartelijk en warm gevoel voor het ware en goede, maar ook eenen goeden aanleg tot eenvoudige welsprekendheid, met blijdschap opmerken, en in wien wij alzoo den bekwamen Prediker met vertrouwen te gemoet zien.




Verhandelingen, bekroond met den prijs van het Legaat van J. Monnikhoff. VIIde Deel. Te Amsterdam, bij L. van Es. 1815. In gr. 8vo. VIII, 191 Bl. f 1-16-: Ook onder den titel van Verhandeling over de zamengestelde Lies- en Balzaksbreuken, door F.G. van Ingen, in leven Doctor in de Genees- en Heelkunde te Dordrecht, enz.

Hoewel deze Verhandeling weinig nieuws bevat, kunnen wij haar echter mingeoefende Heelmeesters zeer ter lezing aanbevelen, als bevattende eene vrij beknopte en geleidelijke ontvouwing van een der moeijelijkste gedeelten der Heelkunde. Er zijn welligt geene uitwendige gebreken, welke zoo ligt miskend en dus ook verkeerd behandeld worden, als de zamengestelde Breuken. De Schrijver dezer Prijsverhandeling brengt daarvan vele en zeer leerzame voorbeelden bij, en tracht, door de duidelijkste kenmerken der gebreken, welke hier overeenkomst hebben, en die dus gelegenheid tot dwaling geven, zijnen Kunstbroederen een zeker rigtsnoer aan de hand te geven, waarnaar zij hunne handelwijze kunnen inrigten. Daar de Ontleedkunde hier de voornaamste bron van alle kennis, de grond van alle

{==384==} {>>pagina-aanduiding<<}
redelijke behandeling is, begint hij, naar aanleiding der vraag, met eene ontleedkundige beschouwing der deelen, die de onware breuken vormen, in derzelver gezonden en zieken staat; dit laatste is echter meer eene bloote optelling en ziektekundige beschrijving der daar plaats hebbende gezwellen, dan eene ontleedkundige beschouwing der ontaardingen van de deelen zelve. Na deze ontleedkundige beschouwing, bepaalt van ingen de eigenaardige kenteekenen, waarin de onware breuken onderling en van de ware lies- en dijebreuken verschillen. Hij gaat in dit hoofdstuk alle die kenteekenen, bij elke der genoemde breuken, na, en wijst, uit de vergelijking, derzelver verschil of overeenkomst aan. De manier, waarop dit geschiedt, komt ons een weinig omslagtig voor. Telkens bij elk gebrek afzonderlijk stilstaande, ook dan, wanneer er geen zweem van overeenkomst, geen gevaar van dwaling hoegenaamd is, geeft dit natuurlijk aanleiding tot velerlei herhalingen en uitweidingen; zie b.v. §§ 56, 57, 59, 60, 66 enz. Wij weten ook niet regt, waarom, in dit hoofdstuk, in de tweede afdeeling, over het bestaan der zamengestelde onware breuken gehandeld wordt. In het derde hoofdstuk, over de oorzaken dezer gebreken, heerscht meer beknoptheid. Belangrijk is, zoo wel uit hoofde van eigene, als der hier, in een kort bestek, bijeengebragte waarnemingen van anderen, het vierde hoofdstuk, over de genezing en geneesbaarheid der onware breuken, door oplossing, of door de kunstbewerking. Hier zoude men intusschen wel wat meer uitvoerigheid verlangen, vooral ten aanzien van de mogelijkheid of onmogelijkheid der oplossing, en over de verschillende wijzen, om dezelve te verrigten; daar de Schrijver het veelal bij korte stellingen of regels laat, en het bewijs, of de verdere verklaring, schuldig blijft. Het is, eindelijk, blijkbaar, dat de vijfde of
laatste afdeeling der vraag eene onmiddellijke betrekking op dit vierde hoofdstuk heeft; de Schrijver geeft, door haar, in zijn laatste hoofdstuk, afzonder-
{==385==} {>>pagina-aanduiding<<}
lijk te behandelen, aan dit gedeelte het aanzien van een bijvoegsel of aanhangsel: want, daar de geheele Verhandeling van waarnemingen doorzaaid is, weet men niet regt, waarom daartoe nog een geheel hoofddeel moest afgezonderd worden, dat daarenboven, niet minder dan een der vorigen, even zeer redenering als eenvoudig verhaal van waargenomene daadzaken bevat.




Finland en de Finnen. Naar het Hoogduitsch van F. Rühs. In II Deelen.

(Vervolg en slot van bl. 301.)

Hetgene, daarentegen, kwalijk tusschen eene onafgebroken reeks van gebeurtenissen plaats kon vinden, maar voor den vreemdeling van aanbelang is te vernemen, - eene naauwkeurige Landbeschrijving, en opgave wegens den akkerbouw, voortbrengselen van den grond, staat der kunsten, huishouding, levenswijze, taal, spelen, dichtkunde, volksgeaardheid en zeden, zoo wel als uitvoerige plaatsbeschrijvingen, en wat van dezen aard meer is, - heeft onze Schrijver in een tweetal afdeelingen en aanhangsel meerendeels uit goede bronnen en met smaak te zamengevoegd; gelijk wij daar van reeds eenen wenk gaven. Alvorens wij evenwel over dit laatste gedeelte van zijnen arbeid iets meer zeggen, meenen wij aan onze Lezers eene proeve verschuldigd te zijn uit de hier verhaalde gebeurtenissen; en zullen wij die ontleenen uit het tijdvak onder karel den XII, door rühs met alle regt de lijdensgeschiedenis van Finland betiteld. Ziet hier dan, uit andere stalen, een kort tafereel van volksellende, hoedanig wij twijfelen, of de geschiedenis der 18de Eeuwe elders uitleverde in ons werelddeel, immers zoo men den jammer daarlaat, dien mogelijk het inlandsch woeden der Franschen op eigen bodem hier of ginds gesticht hebbe in het heete der Omwentelinge.

{==386==} {>>pagina-aanduiding<<}

‘Overal (lezen wij D.I. bl. 294) begonnen de gevolgen van den oorlog en de plundering zich te openbaren, voornamelijk in Oesterbottn: alle de visschers-gereedschappen waren vernield of onbruikbaar gemaakt: op vele plaatsen heerschte reeds hongersnood. De ruwe huiden, welke de Russen achtergelaten hadden, werden als toespijs bij brood uit boomschorsen gekookt. Gelukkig hij, die eenige van het paardenvoeder overgeblevene korrels haver bijeen kon zamelen! De dringende behoefte veroorzaakte de ijsselijkste voorvallen. Eene moeder was met hare zeven kinderen haren vervolgers ontsnapt; doch in de barre woestenij, in welke zij zich verborgen had, mangelden haar alle middelen, om haar en haar dierbaar kroost het noodige voedsel te verschaffen. Radeloos doolde zij rond, om het een of ander te vinden, waarmede zij het leven van hare lievelingen zou kunnen verlengen. Digt bij eene beek zag zij een dood paard en zeven doode menschenligchamen liggen: gretig werd eerst het paard, en vervolgens de overige lijken verteerd. Doch ook deze voorraad verminderde: twee van hare kinderen stierven den hongerdood; zij besloot ook deze tot voedsel voor haar en de nog levenden te gebruiken: echter werd hare buitendien zwakke gezondheid door deze onnatuurlijke spijs dermate ondermijnd, dat zij weldra onder hare diepe ellende bezweek, en hare jammerdagen eindigde.’ - ‘De verwoesting en verwildering van het land kenteekenden zich insgelijks in de ongemeene vermeerdering der wolven, wier stoutheid alles te boven ging: over dag, zoo wel als bij nacht, vertoonden zij zich even vermeten, loerden voor de vensters en aan de deuren op buit, verscheurden de menschen, welke zij magtig konden worden: en de zomer alleen verschafte den ongelukkigen inwoners eenige rust tegen deze rondzwervende roofdieren.’
Deze en soortgelijke onheilen, als te meermalen Finland en de Finnen beliepen, gevoegd bij de nadeelen van den grond, van een ongunstig luchtgestel in het kille Noorden, en de ongeschiktheid van dit gewest en

{==387==} {>>pagina-aanduiding<<}
deszelfs havens voor uitgebreiden uitheemschen handel, bragten eigenaardig te wege, dat de akkerbouw en kunsten bij dit Volk, gelijk mede deszelfs beschaving, over het geheel niet anders dan tragen voortgang nemen konden, en ook maar weinig vorderden. Reeds van dien kant beschouwd, verdienen alzoo de narigten, die rühs hun aangaande ons mededeelt, ten volle geloof, behalve dat zij doorgaans uit echte bronnen geput zijn. Hij laat zich daarover in zeer vele bijzonderheden uit, waarin ons bestek verbiedt, dat wij hem zelfs op grooten afstand volgen. Men vergenoege zich hierom met eenen en anderen trek, door ons uit zijn IIde Deel ontleend; terwijl wij het taal- en aardrijkskundige vooral, hoe belangrijk, wegens het dorre der stof, geheel onaangeroerd zullen laten. - Vergelijken wij des Schrijvers opgaven van Finlands oudsten toestand met die wegens den tegenwoordigen staat van zaken aldaar, wij mogen dan, de menigerlei en reeds van ons aangeduide nadeelen opmerkende, waarmede dlt Volk te kampen had, den goeden invloed der eeuwen op deszelfs vorming, beschaving en zeden, voorzeker niet miskennen. Wel is waar, als eene Europesche Natie, staan zij niet hooger, dan in den tweeden, of liever derden rang, bij vele anderen; waaronder echter, die door weelde en verfijning eerder besmet dan verbeterd werden, en mogelijk in haren trots op den bijgeloovigen en lompen Fin te schaamteloos durven smalen. Bij den regtschapen Nederlander verdient het karakter van dit Volk hoogachting, als gehecht aan zijn gegeven woord en goede trouw; waarvan de Hr. rühs, ten bewijze, hun nationaal en aloud spreekwoord inroept: ‘Aan het woordhouden erkent men den man; aan den horen den os.’ Gastvrij, daarenboven, en minzaam ontvangen zij den vreemdeling; maar niet gereedelijk schenken zij aan dezen
hun vol vertrouwen, of laten zich diep met hem in, alvorens hem genoegzaam te kennen. Eene ongeveinsde rondheid is het, die hunne koelzinnigheid doet wijken. Door beleedigingen in toorn

{==388==} {>>pagina-aanduiding<<}
ontstoken, zijn zij doldriftig, hevig, oploopend en wraakzuchtig. Weinige omgang met buitenlanders maakt hen eigenaardig van nieuwigheden afkeerig; en valt het dus geenszins gemakkelijk, den Finlandschen boer tot zelfs de geringste verandering in zijne levenswijze, akkerbouw enz. te bewegen. Zoo blijven zij, ondanks de pogingen van nieuwe huishoudkundigen, door de Regering begunstigd, gehecht aan het svedjen of afzengen van bosschen en boomstammen, ter ontginning van den grond; en zelfs het nuttelooze van dien arbeid, het schadelijke dezer vernieling van veel nuttig houtgewas, of de verwoestingen, door het onbedwingbaar vuur in zijne woede aangerigt, vermogen niet, dan langzaam en gebrekkig, hen daarvan af te brengen. Evenzeer getuigen de binnenlandsche woningen der boeren, niet te onregt den naam van rookhutten verdienende, en het slechte maaksel van hunne schepen, dat, hoewel de wetenschappen zich eenen zetel stichteden te Abo, Wiborg en elders in de steden, haar gebied nogtans zich weinig buiten hare muren uitstrekte, zoo niet binnen die der leerscholen bepaalde. Althans, hoewel het licht van het Christendom, en de vrijheid van onderzoek, die de Hervorming ademt, daar te lande zijn doorgedrongen in vroegere eeuwen, blijft evenwel dit armoedig en tevens stijfzinnig Volk in grove domheid gewikkeld, strekt ten speelbal aan schandelijk en jammerhartig bedrog van onbeschaamde dweepers, of leent het oor aan de vermetele snorkerij van bezweerders en hunne vermeende toovergrillen. Hieromtrent vinden wij verhalen aangeteekend in dit werk, die aan den eenen kant een diep medelijden verwekken, aan den anderen kant den ligtzinnigen moeten doen meesmuilen, zoo niet uitschateren; terwijl zij den nadenkenden lezer met schaamte en verontwaardiging vervullen over dit gedeelte van Europa, waar zulk eene domheid en bijgeloof nog nestelt. Overigens vertoonen zich
de Finnen, (wij beroepen ons op

{==389==} {>>pagina-aanduiding<<}
het reeds gezegde, en op hetgene wij nog hierbij zullen voegen) omtrent hunne zeden, in geen ongunstig licht. Onbekend immers met velerlei behoeften van meer beschaafde Natien, leven zij zeer matig, wordt bij hen in de noordelijke streken des zomers maar alleen op zondag gekookt, en hoort men zeer zelden van twist, krakeel, vechterijen, of grove misdaden. Aan bekwaamheden in het werktuigkundige ontbreekt het hun niet, met name in het bearbeiden van hout, dat, door de boeren vervaardigd tot de geriefelijkheden der huishouding, ook buitenlands verzonden wordt. Hunne Feestvieringen vallen veeltijds luidruchtig, en wedergalmen van gezang. Bovenal toch beminnen zij, en beoefenden oudtijds zeer algemeen, de Dichtkunst. Nog is zij onder de Finnen in hooge waarde, en eene zeer geliefde uitspanning, die echter eene verdwaasde Geestelijkheid met eene zwarte kole wil teekenen, daarom vooral gebelgd op deze kunst, omdat zij Heidensche Goden weleer bezong, zich tot tooverzangen geleend had, en aan bezweerders ten dienste stond. Wat ons aangaat, wij lazen niet zonder eenige goedkeuring, beide, de gedichten en spreekwoorden, waarvan ons de Heer rühs eene en andere proeve aanbiedt, en die, de ruwheid van dit Volk in aanmerking genomen, ons toeschijnen hetzelve niet onvoordeelig te kenschetsen. In beiden althans straalt het naïve niet onbevallig door, en in de spreekwoorden (nu anders, dan voormaals door acerbi, vertolkt) heerscht kracht en nadruk.
Wij eindigen ons verslag met eene gunstige aanprijzing van dit werk aan onze Lezers, die wij omtrent deszelfs inhoud en verdiensten genoegzaam vermeenen voorgelicht te hebben; terwijl wij, om ons oordeel aangaande de Finsche spreekwoorden te wettigen, uit den voorraad, hier aangeboden, nog ten slotte een drietal willen mededeelen. De brave man deelt ook van het weinige mede: de slechte zelfs niet van het vele. - De wijze man kent alles: de ongelukkige beproeft alles. -
{==390==} {>>pagina-aanduiding<<}
Begin het werk, en gij hebt het voleindigd: door uit te stellen, gaat de tijd verloren. (*)






Verdediging der Bedenkingen over het Hollandsche Zegelregt en het Fransche Regt van Registratie, tegen het Geschrift, uitgegeven onder den titel van: Tegenbedenkingen of Vergelijking van de Registratie met het Zegel. Te Amsterdam, bij H. Gartman. 1816. In gr. 8vo. 71 Bl. f :-14-:

Iets aan de Notarissen, Mrs. C.R.S. Toe Laer, en E.C. Bondt, te Amsterdam, door Mr. J. van 's Gravenweert, Inspecteur der Registratie in de Provintien Noord-Holland en Utrecht, over zekere bewoordingen, voorkomende in hunne Verdediging der Bedenkingen over het Hollandsche Zegelregt. Te Amsterdam, bij J.G. Rohloff. 1816. In gr. 8vo. 19 Bl. f :-5-8

Wij hadden onze beoordeeling over het eerst aangekondigd werkje gereed, toen wij vernamen, dat er een nader geschrift, tot wederlegging daarvan, ter perse was. Wij wachteden dus daarmede, tot dat wij ook dat geschrift gelezen zouden hebben. Groot was intusschen onze verwondering, wanneer wij het stukje van den Heer van 's gravenweert lazen, en bemerkten, dat het slechts een berigt of weerwraak was tegen het verhaal van zekere gebeurtenis, met den Notaris bondt voorgevallen. Wij kunnen ons met soortgelijke twisten niet inlaten; doch het verhaal van den Heer van 's gra-
{==391==} {>>pagina-aanduiding<<}
venweert heeft ons niet kunnen doen twijfelen omtrent het berigt van den Heer bondt, die sedert vele jaren bij het Publiek bekend staat voor een waarheidlievend man. De nijdige zet, dien de Heer van 's gravenweert aan den Heer Notaris toe laer toeduwt, deed ons denken aan het ex ungue leonem. Wij gevoelen met den Heer toe laer, dat het beter is en veiliger, zich aan hooger magt te adresséren, dan met onkunde of waanwijsheid telkens te moeten twisten.
Wat den verderen inhoud van het stukje betreft, gelooven wij, voor ons, dat de Heer van 's gravenweert de beste partij gekozen heeft, met aan deszelfs motto: je ne décide pas &c. getrouw te blijven, en zich niet te wagen in eenen zoo ongelijken kampstrijd. De beide Notarissen, Schrijvers van het eerstgemelde werkje, doen in hetzelve zien, dat zij de bevoegde regters zijn, om het in ons Land nimmer bekend geweest en bij het Fransch Bestuur uitgevonden middel van Registratie te ontmaskeren, en te doen beschouwen als schadelijk voor 's Lands kas en verderfelijk voor de zeden. Wij vragen met het meeste vertrouwen, (en elk Praktizijn zal dit gereedelijk erkennen) of dat regt niet duizende guldens aan 's Lands schatkist heeft onthouden, die gewillig opgebragt zouden zijn bij eene, hetzij dan oude of nieuwe, Zegel-ordonnantie? Dat zelfde Registratie-regt bederft inderdaad de zeden; want wij weten van nabij, dat het eene studie geworden is, om dat middel van belasting, tevens tot ontdekking van een ieders vermogen, op de beste wijze te ontduiken; en, hoezeer dan ook die daad in onze oogen eene heimelijke misdaad tegen het Vaderland is, kan zij niettemin daarmede verdedigd worden, dat dit Fransch middel een' even heimelijken krijg voert tegen de bezittingen der Ingezetenen, die (want de menschen hebben vele vonden gezocht) zich daartegen weten te bedienen van de menigvuldige middelen, die de Fransche stelsels en inrigtingen zoo overvloediglijk aan de hand geven. Intusschen voldingt de opgemelde Verdediging de zaak in geschil zoo geheelenal, dat welgemelde Heeren Notarissen hunne Verdediging zeer wel hebben kunnen besluiten met de verklaring, dat zij tegen allen verderen aanval de pen niet meer zullen opvatten. De anonyme Schrijvers zullen daartoe ook wel geenen lust hebben. Non tali auxilio, non defensoribus &c. Het komt hier aan op waar-
{==392==} {>>pagina-aanduiding<<}
heid en gezond verstand.
Magtspreuken doen niets af. - Wij kunnen echter niet voorbij, in het algemeen aan te merken, dat de meeste verdedigers van het Fransche ontuig, die, hetzij dan uit onkunde van onze voorvaderlijke inzettingen, of, besmet door de Fransche pestilentie, dikwerf alleen daarom voor hetzelve ijveren, omdat zij óf de kennis daarvan met den paplepel ingekregen hebben, óf onder het Fransch Bestuur in emploi geraakt zijn, niet veel anders weten, en, gelijk men zegt, eigen haard verdedigen. Voor echte Vaderlanders, die een onbesmet oud-Hollandsch hart in den boezem dragen, en de oude inzettingen gekend en geëerbiedigd hebben, is het niet te lijden, om, na de afschudding van eene vreemde overheersching, thans nog eenen Franschen geest te zien woelen, en een zoo algemeen gehaat middel, door de gebiedende noodzakelijkheid tot hiertoe geduld, naar de Fransche caprices te hooren uitleggen. Dat middel kan noch behoort immer een middel te worden, om jonge lieden tot de waarneming van ambten in 's Lands dienst op te leiden: integendeel zijn wij het met de Schrijvers en den door hen aangehaalden gagneraux volkomen eens, dat niet dan eene veeljarige ondervinding iemand tot den post, zelfs nog maar van ontvanger van dat regt, bekwaam kan maken. Zoo wij niet geheelenal dwalen, dan houden wij het daarvoor, dat eene grondige regtsgeleerde kennis vereischt wordt, om soortgelijken post naar behooren waar te nemen. Zonder die kennis moet men telkens mistasten; en dan vooral, wanneer het Fransch wantrouwen doet vermoeden, dat Notarissen, staande ter goeder naam en faam, in staat zouden zijn, om de ontvangers te bedriegen. Laat ons ronduit zeggen, zoo als het is. Vreemd geweld drong ons wetten en finantiéle stelsels op, die door niemand, zelfs niet door de uitvoerders daarvan, begrepen werden. Hinc illae lacrymae. Gelukkig is de Vorst, die Nederland regeert, een geboren Nederlander. Hoogstdezelve heeft reeds de afschaffing van het
hatelijk en verderselijk Registratie-regt besloten; en wij hebben het volkomenst vertrouwen, dat Hij eenmaal aan dat zelfde Nederland andere wetten zal geven, naar den aard des Volks ingerigt, en bevrijd van allen vreemden invloed.


{==393==} {>>pagina-aanduiding<<}

Jésus. Par D.P.G. Humbert de Superville. A Leide, chez l'Auteur. 1815.

In ons Tijdschrift voor Kunsten en Wetenschappen, 1812, No. 15, gaven wij eene beoordeeling van het Fragment, waarvan hier eene nadere bewerking verschijnt. Wij kunnen echter niet denken, dat de Schrijver daarmede bedoeld hebbe, hetgeen hij in zijn kort berigt voor het Fragment als reeds voltooid aankondigt, namelijk het geheele Drame, en eene Verhandeling, tot algemeene Noot op het werk dienende. Immers, het stuk kan nu wel, zoo men wil, als een geheel worden aangemerkt, daar het met de kruisiging, die wij door eene verschijning ontwaren, en door eenige voorgaande en volgende tooneelen, meer leven en werking bekomt; maar als een dramatisch tasereel van die rijkste, en voor de menschkunde, gelijk voor de menschheid, belangrijkste gebeurtenis - van het liden des Zaligmakers - zal deze proeve toch niet gelden kunnen. Zonder nu onze aanmerkingen op het gezegde Fragment te herhalen, (die ook gedeeltelijk wegvallen, daar de Schrijver zijne aanprijzing der Redewet, tegenover het Geluk geplaatst, gelijk mede eene soort van Hymnus op de menschelijke vrijheid, wijsselijk heeft weggelaten, en ook hier en daar andere bekortingen in de al te lange redevoeringen heeft aangebragt) zullen wij ons slechts bij de nieuwe tooneelen bepalen, en nog iets van den heerschenden geest des werks zeggen, 't geen wij niet voorbij kunnen, hoezeer het met onze vorige beoordeeling meestal overeenkomt.
In het eerste tooneel verschijnt judas volkomen in het licht, waarin hem de Dichter beschouwt, niet door goud-, maar door eerzucht gedreven; die geenszins den persoon, welken hij voor den Messias houdt, door gevaar tot aanneming zijner waardigheid wil dringen, (volgens sommige Nieuweren) maar een eerzuchtig hoveling van herodes, die, in een oogenblik van drift, den man, die zijne plans in den weg schijnt te staan, aan zijne vijanden in handen levert. Doch hij gevoelt zeer wel 's mans grootheid, wordt verteerd door wroeging, en beraamt nu een ontwerp, om jezus te bevrijden, met zekeren bezek, eenen aanhanger van kajaphas, die hetzelve aan den Hoogepriester verraadt. Barrabas en

{==394==} {>>pagina-aanduiding<<}
kedar, (de berouwhebbende moordenaar aan het kruis) mede in de zamenzwering betrokken, worden daarop, gelijk men later verneemt, vastgezet, en het ontwerp van judas spat in duigen. De uitdrukking van dit karakter, en het gesprek met bezek, loopt echter niet waarschijnlijk, niet natuurlijk af. Er heerscht eene moeijelijk te beschrijvene gedwongenheid, stijfheid, en gezwollenheid in den toon, die, dikwerf door puntjes afgebroken, meer schijnt (doch ook slechts schijnt) te behelzen, dan men er inderdaad in vindt. Somtijds wordt het gesprek een volslagen raadsel; judas ondervraagt, omtrent zijne eigene beweegredenen, bezek, die dan natuurlijk altijd mistast. Men oordeele!

judas. 
Qui donc puis-je servir? 
bézec. 
Il est tant de motifs qui peuvent faire agir. 
Aux yeux de quelques uns ce Jesus est coupable 
D'un crime. 
judas. 
Et quel est il? 
bézec. 
Un crime impardonnable. 
judas. 
En est il au-dessus du mépris de nos lois? 
bézec. 
Il en est un Jésus... il est du sang des Rois. 
Et de David un jour... 
judas. 
Bézec! Bézec! arrête. 
Crains de fonder ce caeur. 
bézec. 
Présage de tempête 
Etoit Jésus, dit-on. De l'orage naissant 
On détourne le cours. 
judas. 
Ton aeil est pénétrant. 


{==395==} {>>pagina-aanduiding<<}

(Dat was het voorzeker, daar hij in die tijden reeds afleiders van het onweder kende!)
En iets verder:

Bézec est à Judas. 
judas. 
En esclave? 
bézec. 
Et qu'importe? 
judas. 
Approche donc; écoute. 

Judas zou dus, zoo het uit deze plaats schijnt, zelf een plan op de heerschappij over Judéa gehad hebben, en de vrees, dat dit door jezus gedwarsboomd mogt worden, zou hem tot het verraad hebben aangezet. Hoe onwaarschijnlijk! Joannes of jonathas komt intusschen op het tooneel, en bezwijmt door aandoening in de armen van.... judas, die daarop met verdubbelde vastheid het besluit ter redding van jezus vernieuwt. Hierop volgt nu het voorheen reeds uitgegevene Fragment. Na hetzelve worden wij in de Regtzaal van het Sanhedrin verplaatst. Het verheven stilzwijgen van den Heiland, bij de ongerijmde beschuldigingen der valsche getuigen, is hier in eene woordenrijkheid veranderd, die niet altijd even gepast is. Meest van allen hinderde ons de toekaatsing van beschuldiging en verantwoording in den vorm van Antithesen, die zelfs bij euripides, waar hij toch praat- en pleitzieke Grieken ten tooneele voert, gansch niet het schitterendst gedeelte zijner zamenspraken uitmaakt, en hier vooral ten hoogste onvoegzaam is. Jezus redetwisten met kajaphas! En hoe redetwisten?

jésus. 
Auguste et sainte loi, prononce sur Jésus! 
Il combat pour ta cause. 
caïphas. 
Il vient pour te détruire. 
jésus. 
Il te fait triompher. 
caïphas. 
Grand Dieu! qu'ose t'il dire? 

{==396==} {>>pagina-aanduiding<<}

jésus. 
Ce qu'Israël enfin punit sur les méchans. 
caîphas. 
Ce qui l'aurait sauvé. 

En zoo gaat het met ce qui en ce que nog viermaal, en dus zevenmaal in de zes regels, voort. Jezus zegt vervolgens, dat Hij het hemelsch brood gezocht had. (De Evangeliën zeggen, dat Hij het gaf, ja dat Hij het was.) Naderhand beweert Hij zelfs, dat de echte wet Gods niet op Sinaï gegeven was, maar dat dezelve in ons hart ligt, en wat dergelijke wijsgeerige spreuken uit de achttiende Eeuw meer zijn, die het Christendom geheel onafhankelijk van het Oude Verbond beschouwen, en daardoor van zijn' grondslag berooven. Kajaphas spreekt het doodvonnis uit; terstond doen zich stemmen hooren: Laat ons van hier gaan! (een verhaal uit tacitus, die het even vóór de verwoesting van Jeruzalem stelt:) alle de Priesters vlugten weg, en kajaphas zijgt roerloos neder op zijn' stoel. Jezus staat alleen met jonathas, wien Hij eenige wezenlijk schoone lessen over zijn toekomstig gedrag en lot geeft, en daarop met de Romeinen en den Hopman (die zijnen moed bewondert en zijne onschuld erkent) ter kruistraffe geleid wordt. Kajaphas herleeft; bezek komt hem berigt brengen van de mislukte zamenzwering van judas, die zelf ten tooneele verschijnt, en, na het hooren van donderslagen, de toenemende duisternis, het scheuren van het voorhangsel, en het verschijnen eener menschelijke gedaante, zich zoekt te verworgen, en in zijne angsten verstikt, nog in zijn laatste oogenblik besproeid door eenen bloedstroom der verschijning.
Wanneer wij nu over het geheel kortelijk ons gevoelen moeten zeggen, zoo huldigen wij van harte de opregte bedoeling, en ook de wezenlijke kunde des Schrijvers, (waarvan zijne Noten getuigen;) doch het karakter, waarop het voornamelijk aankwam, met die edele, verhevene eenvoudigheid in denken en zeggen, die Goddelijke, Hem passende magtsprenken, waardoor Hij zich van de Wetgeleerden onderscheidde, is gedeeltelijk, en de couleur locale, de schildering van plaatsen en tijden met eigenaardige verwen, geheel gemist. Er is niets hoegenaamd Oostersch in deze gesprekken; en, de Schrijver moge zich op de Fransche Treurspeldichters beroe-
{==397==} {>>pagina-aanduiding<<}
pen, die ook alle Helden in éénen vorm gieten, naar ons gevoel passen deze redeneringen en lange aanspraken niet in den mond des vrijwilligen, geduldigen en stillen Lijders. Pilatus is geheel weggelaten, zoo als mede de Moeder van jezus: iets, waarvan wij de noodzakelijkheid niet inzien.
Als Fransch dichtstuk beschouwd, bezit deze tooneelproeve (essai dramatique) juist geene zeer uitstekende verdiensten; doch heeft eenige goede en sterke plaatsen. Wij zouden haast zeggen, dat sommige wel wat al te sterk waren.




Geschiedenis der vijftien Weken, of de laatste Regering van Buonaparte. Uit het Fransch vertaald naar de veertiende uitgave. Benevens eenige andere merkwaardige stukken, het einde zijner vorige regering betreffende. Te Amsterdam en 's Gravenhage, bij de Gebroeders van Cleef. 1815. In gr. 8vo. 124 Bl. f 1-:-:

Een tafereel van Frankrijks ellende, volkomen naar waarheid, maar in eenen wat dichterlijken stijl geteekend, vol lofs voor den goeden Koning, en hebbende de duidelijke strekking, om den Franschman te overtuigen, dat hij zijn behoud en de nog overgeblevene welvaart, en zijne algeheele hoop voor de toekomst, aan dien Vorst verschuldigd is. Het is tevens eene soort van betoog, dat 's Konings grootmoedigheid zijne beleedigers vergeven kan, maar geenszins die der Natie, welke overluid om regt vraagt, en vordert, dat hare vijanden van de middelen beroofd worden om haar te benadeelen.
Onder de bijlagen, of tot een aanhangsel, vinden wij eerst eene wederlegging der Engelsche nieuwspapieren, die, den Franschen burger en soldaat verwarrende, beweerden, dat de Fransche Natie geene vastheid hoegenaamd in hare gevoelens heeft. Eene vermetele uitspraak!! - Zie hier uit dezelve eenige zinsneden ter proeve. ‘Het is zeker, dat die man (buonaparte) aan de natie geene ware genegenheid inboezemde; doch, hij, had aan zijne zegekar verscheidene partijen weten te ketenen, die zich beurtelings in de plaats des volks gesteld hadden, en die leve de keizer! riepen, zoo als zij weinige dagen te voren leve de natie! geroepen hadden. Allen,

{==398==} {>>pagina-aanduiding<<}
die zich door de revolutie verrijkt, allen, die zich door dezelve groot gemaakt hadden, konden zich als zoo vele overweldigers beschouwen; en buonaparte's overweldiging begunstigde en beschermde alle soort van overweldigingen. Buonaparte was, om zoo te spreken, in hunne oogen niet de vertegenwoordiger der natie; maar de vertegenwoordiger van alle hartstogten, van alle ondeugden en van alle belangen, welke de omwenteling had doen geboren worden: niet alleen beminde de natie buonaparte niet, maar niemand in Frankrijk was opregtelijk aan den geweldenaar verknocht; zijne aanhangers meenden in hem, de eene straffeloosheid zijner euveldaden te zien, de andere een middel ter voldoening van zijne staatzucht, van zijne ijdelheid of van zijne gierigheid. Men beminde buonaparte niet; men beminde slechts hetgeen hij beloofde, hetgeen hij gaf. Het al te befaamd geroep van leve de keizer! had voor hen, die het aanhieven, eene beteekenis, die altoos in verband stond met eenig persoonlijk belang, met eenig onteerend gevoel, voor hetwelk men niet durfde uitkomen. Wanneer een kleine of groote ambtenaar, een magistraatspersoon leve de keizer! riep, zeide hij in zichzelven: leve het geld, dat ik ontvang! De kamerheer zeide: leve de ordeslinten, leve de waardigheden van het hof! De soldaat zeide: leve de oorlog, en de voordeelen, die hij geeft! Het graauw zeide: leve het plunderen en de verdeeling der landen! De jakobijn: leve de revolutie!’
Verder eenige merkwaardige Anekdoten omtrent buonaparte; en, hetgeen wij vooral hier (nu in deszelfs geheel en onverminkt) met genoegen vonden, het antwoord van den Dwingeland op het rapport der Commissie van het Wetgevend Ligchaam, van 28 Dec. 1813, in hetwelk geheel de man in al zijn trots en afzigtelijkheid, en (Keizerlijken?) stijl en spreektrant te proeven is. Voorts een paar oude stukken ter vergelijking met de geschiedenis der omwenteling; en eindelijk het zeer bekende berigt van hetgeen te Fontainebleau tusschen buonaparte en eenige Generaals of Maarschalken gebeurd is, 4 April 1814.
Wij wenschen zeer, dat dit in Frankrijk, naar het schijnt, druk gelezen geschrift vele misleiden en dolzinnigen opregt voor den Koning winnen mag.






{==399==} {>>pagina-aanduiding<<}

Iets over de ter dezer dagen door de Stad Groningen op nieuw, over het Oldambt, Westerwoldingerland, het Gorecht en Sappemeer, gepraetendeerde Superioriteit, door Mr. J.R. Modderman, gewezen Commissaris van het District Winschaten. Te Groningen, bij J. Oomkens. 1816. In gr. 8vo. 73 Bl. f :-11-:

Het schijnt voor het Publiek wel van weinig belang, wie de voordragt tot aanstelling der Schouten, op de bij den titel vermelde plaatsen, heeft, en of dezelve al dan niet binnen de Gemeenten hunnes bestuurs moeten wonen; dan, behalve dat er sommige Lezers zijn, die behagen scheppen in deze soort van onderzoekingen, wordt hier het vermoeden gewekt, dat het te dezen aanzien gearresteerde in het Concept-Reglement van bestuur voor het platte land, door de Ed. Groot-Achtb. Heeren Staten van de Provincie Groningen, de voorbode is van het zich toeëigenen van meerdere regten en gezag door de Stad, en het op nieuw heffen van vroegere belastingen, die, door de ingevoerde gelijkheid van lasten, door andere van 's Rijks wege vervangen, en alzoo schijnen vervallen te zijn. In eenen zekeren zin kan het daarom geenen Nederlander onverschillig zijn, op hoedanig eene wijze dit geschil zal worden beslist, en voor welk eenen regter.
Na eene korte opgave van het oude vermeende regt, en deszelfs al of niet geldenden grond, hebben wij hier het Request, door de gezamenlijke Schouten, op aandrang van de vermogendste ingezetenen hunner Gemeenten, bij zijne Majden Koning in Jan. 1816 ingediend; eene meer uitvoerige uiteenzetting van het bezwaar en gevoerd sustenu; en, als Bijlagen, de sententie, in 1639 geslagen tegen sebo huninga, die alstoen der Stad het oppergezag over bedoelde plaatsen betwistte; het thans gearresteerde Concept-Reglement, waarover men zich bij het Request bezwaart; zeker verdrag, in 1435 voor den tijd van twaalf jaren gesloten; en eindelijk zekere sententie, geslagen in 1640, door de van hunne Hoog Mog., de Heeren Staten Generaal der Vereenigde Nederlanden, daartoe speciaal gecommitteerde Regters.
Wij vertrouwen, dat deze eenvoudige aanmelding voldoen-
{==400==} {>>pagina-aanduiding<<}
de zal zijn, om de aandacht van de zoodanigen, wien dit geschil bijzonder belangrijk wezen mogt, op dit Iets te vestigen.





De groote Visscherij, in derzelver vaderlandsch aanbelang. Eene Voorlezing bij de Letterkundige Maatschappij Verscheidenheid en Overeenstemming, 6 Oct. 1815. door K. de Vogel, werkend Medelid der Maatschappij. Te Rotterdam, bij N. Cornel. 1815. In gr. 8vo. 55 Bl. f :-11-:

Het bevreemdt ons niet, dat deze voorlezing algemeenen bijval vond: het onderwerp is voor iederen Nederlander belangrijk, en moest hem natuurlijk belangrijker nog worden, zoo als de redenaar het eenvoudig, maar daardoor overtuigend, uiteenzet; en moeijelijk kon dit met meerder kennis van zaken geschied zijn, dan door den Heer de vogel, die hier blijkt de steller der Memorie geweest te zijn, door welke het Committé tot de zaken der groote Visscherij lodewijk napoleon voor dezen belangrijken tak van volksbedrijf poogde te winnen, en ook werkelijk won.
Het stukje is eene voorlezing; en de schrijver geeft ons een' wenk, dat, zoo het bij de lezing bijval vindt, gelijk het bij de voorlezing vond, het welligt dan slechts de voorlooper is van uitgebreider behandeling. Aan dien bijval kunnen wij naauwelijks twijfelen; bij ons voor het minst wekte het den lust tot het Hollandsch zee-banket wederom krachtig op, en doet ons den eersten ventjager met des te grooter verlangen nu weder binnen kort te gemoete zien; terwijl wij wenschen, dat, als de lezer dit ons geschrijf in handen krijgt, hij zich door het genot reeds van den nieuwen haring tot den aankoop van dit klein geschrift zal voelen opgewekt, hetwelk hem 1) de opkomst en bloei van, en het groot belang, van ouds in dezen handeltak gesteld, 2) den gewigtigen en veelzijdigen invloed op de vaderlandsche welvaart, 3) en den lateren toestand, met de ernstige pogingen tot behoud en herstel van dezen handel, op eene onderhoudende wijze vermeldt; terwijl de weinige niet onbelangrijke bijlagen met een, door den schrijver eenigzins beschaafd, niet onaardig dichtstukje: Ter gelegenheid van de aankomst van den eersten nieuwen haring in

{==401==} {>>pagina-aanduiding<<}
1815, besloten worden, hetwelk men ter zelfde gelegenheid in 1816 met genoegen lezen of zingen kan. - De grootste beoefenaar van zuivere taal en spelling schijnt de schrijver niet te zijn.




Grieksche Spraakkunst, voor de Scholen; door Mr. G. Dorn Seiffen, Leeraar aan de Latijnsche School, te Utrecht. Te Amsterdam, bij H. Gartman. 1815. In gr. 8vo. 142 Bl. f 1-5-:

Door dit werkje voorziet de geleerde dorn seiffen in eene zeer wezenlijke behoefte te onzent. Het is toch bij velen eene uitgemaakte zaak, dat men, bij het geleerd onderwijs, liever met de Grieksche, dan met de Latijnsche taal beginnen moest; en in allen gevalle was het reeds daarom wenschelijk, dat op de scholen het onderwijs in beide de talen eenen gelijken gang hield, omdat de jeugd, de drooge en altijd onaangename eerste beginselen van het Latijn doorgeworsteld, en nu met steeds vermeerderenden lust en genoegen voortwerkende, doorgaans eenen tegenzin in het Grieksch opvat, omdat zij zich daarin dan weder met de dorre eerste beginselen moet pijnigen. Maar het kon moeijelijk anders geschikt worden, zoo lang men tot het aanleeren van het Grieksch geene andere dan Latijnsche hulpmiddelen had. Wij verblijden ons dus over dit schoolboek, en vernemen met genoegen, dat ook reeds een Woordenboek van het Grieksch in het Hollandsch ter perse is gelegd. Dit werkje komt ons voor met oordeel en kennis van zaken te zijn opgesteld, en het heeft billijke aanspraak op den lof van duidelijkheid en genoegzame volledigheid. Het trok onze aandacht, dat de schrijver van het anders nu algemeene denkbeeld, dat alle aoristi secundi veri nominis imperfecta, alle futura secunda futura contracta van verba derivata, en de paulo post futura futura van verba reduplicata zijn, afwijkt, en, op de oude wijze, het paulo post futurum van het plusquamperfectum pass. afleidt, enz. Wij wenschen zeer, dat een druk vertier van dit schoolboek den schrijver zal aanmoedigen tot het spoedig voldoen aan zijne belofte, van, op dezelfde wijze, voor eene Prosodie, en onderwijs omtrent de Accenten, de Dialecten, en eene Syntaxis, te zorgen.





{==402==} {>>pagina-aanduiding<<}

Vruchten der Eenzaamheid, van Adriana van der Velde. Te Sneek, bij C. van Gorcum. Voor reekening van den Schrijfster. In gr. 8vo. 72 Bl. f 1-10-:

Het stedeken Sneek moet, dachten wij, toch iet bijzonders hebben, dat het vrouwelijk genie meer dan elders uitlokt, en bijzonder den smaak bij de schoone sekse voor de schoone kunsten wijzigt. Eene fenna mastenbroek leverde daar onlangs zeer uitmuntende Zedelijke Verhalen; francijntje de boer en hare lieve dichtstukjes trekken algemeen de aandacht van de vrienden en beoefenaars der kunst; en nu levert ons, mede aldaar, eene adriana van der velde deze Vruchten der Eenzaamheid. Dan, met welk een gunstig voorgevoel wij ook dit werkje in de hand namen, wij moeten met leedwezen verklaren, dat onder al deze rijmpjes geen enkel is, dat ook maar eenigermate aanspraak maken kan op eenen, zelfs maar geringen, lof; en volstrekt niets, dat zich tot den rang van een, ook maar middelmatig, dichtstukje opheft. Alles is rijmelarij; smaak, vernuft en vinding ontbreken overal; versificatie en rijm zelfs zijn uiterst gebrekkig, en de taal is slecht. En echter (wat kan de naam van Sneek niet reeds doen!) pronkt dit boekje met eene lijst van Inteekenaren, (meest echter Sneekenaars) die zeer aanmerkelijk is, vooral als wij er uit het voorberigt bijvoegen, dat het grootste getal niet verkoos genoemd te worden. De kundige vrienden, die zoo sterk, en na de twee eerste stukken gelezen of gehoord te hebben, op de uitgave aandrongen, zijn Sneeksche snaken geweest, die het meisje voor den gek hielden, of - zij moeten onnoozelen heeten.
De twee gezegde stukken bezingen of berijmen de heugelijke verheffing van onzen geliefden Koning, en de overwinning van 18 Junij 1815. op deze wijze b.v.

Ook in het Keizerlijke Weenen 
nam men 't belangrijke besluit, 
Braband met Holland te vereenen, 
tot een aanzienlijk Koningrijk: 
't werd aan Oranjes Stam verbonden, 
om hier het Koninglijk Bewind 

{==403==} {>>pagina-aanduiding<<}

uit te oeffenen, op zulke gronden, 
als men het best en nuttigst keurt. - enz. 

In denzelsden trant wordt de Lente bezongen; voorts de Geboorte, de Verrijzenis, en Hemelvaart van den Zaligmaker; alle de overige stukjes zijn Gelegenheidsverzen, op geboorte, huwelijk, sterven, vertrek, enz. van vrienden of vriendinnen.
Inmiddels koesteren wij voor de vervaardigster, indien wij haar naar deze stukjes mogen beoordeelen, wezenlijk achting, van wege hare godsdienstige stemming, en de aandoeningen van een nederig en godvruchtig hart, gelijk deze hare werkzaamheden in hare eenzaamheid daarvan getuigen. Maar zoodanige stichtelijke werkzaamheden moesten niet buiten die eenzaamheid ten voorschijn komen, althans niet in rijm en vooral niet in druk. Zij zie eens vooral af van iedere poging tot den naam en lof eener Dichteres en Schrijffter, en zoeke zich te vergenoegen met uit te munten in zoodanige vrouwelijke, stille, en dikwijls onopgemerkte deugd, die kostelijk is voor God. Het is de godsdienstige stemming van al de stukjes, die ons terughoudt van het nader staven van ons ongunstig gevoelen, door het mededeelen van eenige proefjes. Zie hier echter, Lezer! hoe zij zich dichterlijk troost met het wederzien in den Hemel van eene vriendin:

Dáár zullen we onzen loftoon mingen, 
zoo als voorheen op aarde onz' klagt; 
de trouw van onzen leidsman zingen, 
die door deez' rampwoestijn ons bragt! 

Dat gunnen en gelooven wij gaarne; maar zeker dan niet met deze hier vervaardigde zangstukjes, waarvoor wel geen der hemelsche zangers de muzijk stellen zou.

Eugenia, de Zegepraal over de Liesde. Naar het Hoogduitsch van A. Lafontaine. II deelen. Met Platen. Te Amsterdam, bij H. Gartman. 1815. In gr. 8vo. 640 Bl. f 5-16-:

Vergis u niet, Lezer! De Dame op het eerste titelvignet is eugenia niet; - evenwel, gij vindt haar op dat van

{==404==} {>>pagina-aanduiding<<}
het tweede deel; en zij komt daar inderdaad nog tijdig genoeg.
Die roman zal spoedig asloopen, dachten wij. Eene jonge Juffer van onbekenden oorsprong, het genadebrood bij eene trotsche familie moede, gaat op reis, om als kamenier bij vreemden te dienen; in eene herberg op weg ontmoet zij eenen ouden Heer, eenen jeugdigen herkules, en eenen wanhopigen minnaar. Maar, hoe kan het zoo komen! alle deze vreemden moeten naar hetzelfde dorpje als zij; en hier nu maar op weg worden de groote zaken geklonken! Herkules blijkt de zoon te zijn van den schatrijken ouden; de geliefde van den wanhopigen (die het met hem eens is, schoon zij hem voor een meisje houdt, en met dit gewaand vriendinnetje gereisd had, dagen of weken aaneen) is mede zijn kind; en, daar herkules en het Juffertje, dat kamenier wilde worden, het spoedig eens zijn, en de oude het gaarne zoo ziet, komt alles in orde, en binnen de eerste 60 bladzijden zijn de huwelijken voltrokken, en dus vier lieve menschen geholpen. Maar onder dezelve vonden wij eugenia niet. Wij lazen hierop den levensloop van den ouden Heer: deze was wel zeer merkwaardig, door eene vroege liefde van en tot zekere Freule sidonia, waarvan echter geen huwelijk worden kon; en nog merkwaardiger, door een nachtbezoek op hare kamer, na eenen vrolijken avond, in zekere herberg, en zijne ongelukkige dwaling, dat hij bij eene andere was, die hij dan ook, als man van eer, des morgens al tijdig trouwde, en met welke hij gouden dagen had; maar, ook hier vonden wij geene eugenia. Het kind, het gevolg van dien nacht, waarin de brave man zich zoo ongelukkig vergat en vergiste, was een zoon; die, dachten wij, zal eindelijk eene eugenia zoeken en vinden; maar neen, hij heet robert, en trouwt eene maria; en, wat zijne relatie met andere meisjes betreft, die heetten klara, van welker zonderlinge lotgevallen wij uitvoerig onderrigt
worden, en julia, die hij eens schaken liet, niet om haar te huwen, maar om haar te redden uit ongeluk. Eindelijk krijgen wij, bl. 110 van het tweede Deel, van de geboorte van onze heldin eugenia berigt; zijnde zij de dochter van sidonia's broeder, een' Barou; en ziet! al vroeg krijgt robert, het kind van bovengemelden nacht, (zijner moeder eerst niet, en vervolgens bij gissing en al ver-
{==405==} {>>pagina-aanduiding<<}
der bekend) het in het hoofd, om de samilien, tusschen welke het sinds lang niet zoo geheel in orde was, te verzoenen, door een huwelijk tusschen haar en eenen zoon van bovengezegden herkules. Dan, er moest vooraf nog veel water ten dale loopen; want die kinderen moesten eerst nog opgroeijen; en dan vader de Baron, en herkules zelf, met zijn vast karakter, vonden juist in dat plan geen behagen. Maar de jonge lieden, hoewel van het plan onbewust, hadden er niet tegen; evenwel, beiden overwonnen de liefde, uit kinderpligt; maar, die overwonnen hebbende, krijgen zij echter elkander, tot wederzijdsch genoegen der ouderen, en vel op den grafheuvel van eenen voorzaat van den Baron, in een duël eens doodgestoken door een' voorzaat van den vader van herkules; en te dezer gelegenheid ontdekt zich nu sidonia, als de moeder van robert. Dit alles loop dan in de 200 laatste bladzijden dezes werks af; maar nog al meer, nog al een huwelijk, en de Fransche overheersching, tot de overwinning op Montmartre; want in dit belangrijk tijdvak valt de geschiedenis van deze jonge gelieven.
Waarlijk, langwijlig is deze eugenia niet; en, die hoofdzakelijk eenen roman tot uitspanning lezen wil, behoort dezen vooral niet over het hoofd te zien.

Iets over Raadsels, met Raadsels tot Toegift. Te Amsterdam, bij A.B. Saakes. 1815. In kl. 8vo. 46 Bl. f :-12-:

Schoon simson, met zijnen leeuw en eenige bijen, als 't ware, als de Vader der Raadselen, op het titelvignet pronkt, hielden wij echter, bij het doorbladeren van de toegift, bestaande in 61 stuks, ook deze voorbeelden voor kinderen wel het meest vermakelijk, en namen met onze kleinste de proef, die vrij wel slaagde, in de ontknooping der meeste; alhoewel zij van hare oudere zuster anna eenigen wenk behoefde bij sommige, en het deze daarbij wel eens wat druk maakte. Maar de lezing van het Iets, of de kleine Verhandeling, over Raadsels, gaf ons een bijzonder genoegen, en overtuigde ons, dat het ontwerpen en de oplossing van raadselen iets meer is dan kinderspel, en tot iets meer dan tot kinderspel bruikbaar. Ten aanzien der Fransche Charades en

{==406==} {>>pagina-aanduiding<<}
Logogryphes, bij ons suikergebak, en op de fraaije koffij- en theekopjes, zijn wij het met onzen Schrijver, die daarmede niet hoog loopt, (even weinig als met het Bijbelsch Prentenboek van Ds. hondius in de vorige eeuw) volkomen eens; en wij meenen ook met hem, dat men nuttiger en op eene aangenamer wijze, door goed gevondene en wel gekozene raadsels, het vernuft scherpen, en een tafel- of ander gezelschap, bij voorkomende gelegenheden, zoo wel als de lieve jeugd, onderhouden kan. Ziet hier eene proeve uit de Toegift, waarvan ieder lezer, bij een weinig oplettendheid op hetgeen wij hier boven schreven, zonder eenige nadere aanwijzing, het antwoord wel vinden zal.

Lees mij van achtren of van voren, 
Zoo als het u behaagt, 
'k Ben steeds dezelfde maagd, 
Die, als ik deugdzaam ben, de braven kan bekoren. 
 
Als een bijvoeglijk woord, ontvlugt de Traagheid mij; 
Maar nijvre Winzucht roemt met vreugde mijn waardij; 
En, als zelfstandig woord, ben ik een smartlijk ding, 
Of noemt Geleerdheid mij haar' dierbren lieveling. 


Bijvoegsel tot de(n) Almanak de Akademie van Groningen, voor het Jaar 1816.

Wij herinneren ons, vóór vele jaren een boekje gelezen te hebben van jean paul, bestaande uit twee zeer verschillende verhandelingen in één bandje - de eerste over de onsterfelijkheid der ziele; de andere, op komieken trant, ter verklaring der houtsneeplaten in luter's kleinen Catechismus - voorafgegaan door eene algemeene voorrede, met dezen aanhef: De mensch bestaat uit twee deelen - uit ernst en uit boert, enz. Dezelfde weldadige werking nu, welke zich die Duitscher van zijne zonderlinge bijeenvoeging beloofde - dat, namelijk, ligchaam en geest, door ingespannen aandacht vermoeid, daarna door vrolijk lagchen weer tot hun evenwigt zouden terugkomen - hebben wij eenigermate bij dit Bijvoegsel ondervonden. Wij gelooven wel niet, dat de Heer van swinderen dit juist bedoeld hebbe; maar het

{==407==} {>>pagina-aanduiding<<}
schijnt hem omtrent te gaan als zekere goedhartige moedertjes, die eerst het noodige en het nutte mededeelen, maar vervolgens, eenmaal aan het praten zijnde, al voortkeuvelen, en ons bij slot menigen, ook al niet kwaad gemeenden, glimlach asdwingen. Zoo hebben wij het plan van zulken Akademischen Almanak in der tijd moeten prijzen; kunnen ook de gepastheid van dit Bijvoegsel niet ontkennen; vinden in hetzelve, alwat de Akademiën in het algemeen betreft, zeer belangrijk; maar..... In het kort, Lezer, zoo gij misschien een' zoon ter Akademie wenscht te zenden, dan zijt gij van alle informatiën ontslagen - papa zelf behoeft niet eens mede te gaan, om den jongman te brengen - ook heeft hij geene aanbeveling noodig, voor zoo ver men kon goedvinden Groningen te kiezen. De weg derwaarts, de vereischte kosten, de bestaande uitspanningen en gelegenheden tot oefening in ridderlijke en beschaafde exercitiën, alles is hier, tot in kleinigheden toe, afgebakend. En wij twijfelen niet, of velen zullen deze keuze doen, wanneer ze zien, hoe goedkoop alles hier gesteld is; en tevens, wat al wandelwegen en verdere uitstapjes enz. enz. te Groningen te vinden zijn, die men er misschien zoo niet zou verwacht hebben. En, hoe gemakkelijk! ‘de stadspoorten gesloten zijnde, kan men dezelve echter tot 10 uren des avonds, voor 4 duiten ieder persoon, binnen komen, en na 10 uren gedurende den geheelen nacht voor 12 stuiver.’ Dat is regt pleizierig: men behoeft zich alzoo, wanneer men buiten eens pret wil maken, in het geheel niet te genéren. Voorts: veertig gulden voor eene kamer, en twee gulden 's weeks voor het middageten. Waarlijk, het is schande koop! Als het leven voor de Heeren Professoren er naar proportie is, dan worden ze, met hunne tegenwoordige tractementen, allen rijk. Evenwel, dat zal zoo wel niet zijn. De Heer van swinderen spreekt ook van kamers, die meer dan f 100-:-:
doen. En in allen geval zouden wij Hollanders raden, hier maar op te rekenen. Het bloed kruipt, waar het niet gaan kan; en de Professor kan ons niet kwalijk nemen, dat wij op het een of ander een beetje zoeken af te dingen. De Groningsche Akademie is nog maar de éénige, die Almanakken levert; en dus zijn wij, als waarnemende zekere regterlijke functiën in het gebied der letteren, in gemoede verpligt, tegen eene al te groote ingenomenheid met de eene, ten nadeele van de andere Hooge-
{==408==} {>>pagina-aanduiding<<}
scholen, te waken. Ja, al zouden wij, dus, nog al verder in verdenking raken, dat wij zelven partijdig tegen Groningen zijn, wij weten het beter, storen er ons niet aan, en hopen en vertrouwen, dat wij zoo veel meer gelegenheid zullen hebben om dit te doen zien, als het achtbaar Collegie van voortreffelijke geleerden in die stad, op nieuw, met voortreffelijker mannen is verrijkt, die gewisselijk niet zullen nalaten, de geletterde wereld met roem van zich te doen spreken.




De dankbare Weeskinderen, een Leesboekje ten gebruikt in de Scholen der Liefdadigheid. Door Joh. Hazeu, Cornelisz. Met Afbeeldingen. Te Amsterdam, bij J. ten Brink, Gerritsz. 1815. In kl. 8vo. 86 Bl. f :-6-:

De Heer hazeu, door menig kindergeschrift niet onvoordeelig bekend, had nu den inval, iets meer opzettelijk voor de kinderen in de Godshuizen te geven; en dit boekje behelst eenvoudige en nuttige gesprekjes tusschen eenen meester en eenige aankomende kinderen in het Diakonie-Weeshuis te Amsterdam. Dit huis, gelijk ook het Diakonie Oude-Vrouwenhuis, het Diakonie-Corvershof, en het Diakonie-Bestedelinghuis, waarover deze gesprekken mede loopen, vindt men hier tevens in houtsnee afgebeeld. Het doel is niet enkel, de kinderen met den oorsprong, de inrigting en de voorregten dezer stichtingen bekend te maken, maar hen tot dankbare vereering der Christelijke weldadigheid, en een waardig gebruik maken hunner voorregten, krachtig op te wekken. Nu bepaalde zich de Schrijver tot deze vier gestichten, zijnde de voornaamste van de Gereformeerde Gemeente, en zal in het vervolg ook die der andere gezindheden behandelen. Dit zien wij gaarne, alzoo het plan en de behandeling onze goedkeuring wegdraagt. En, al mogt men dit werkje tot een leesboekje voor zoodanige kinderen in andere plaatsen minder geschikt rekenen, de Schoolleeraren aldaar zullen zich niet beklagen hetzelve te hebben ingezien, en daarin handleiding vinden, om op dergelijke wijze hunnen kweekelingen veel goeds en nuttigs te zeggen, dat dezen dan meer bijzonder betreft.

No. VII. Boekbesch. bl. 286. reg. 23. staat koorlijkste, lees bekoorlijkste. No. VIII. Boekbesch. bl. 331. reg. 16. Zaamslag, lees Haamstede. En bl. 359. reg. 24. Fransche, lees Hollandsche.





{==409==} {>>pagina-aanduiding<<}

Boekbeschouwing.

Leerredenen van J. Decker Zimmerman. Uitgegeven, bij inteekening, ten voordeele van het kerkelijk fonds der Evang.-Lutersche Gemeente te Utrecht. Te Utrecht, bij F.D. Zimmerman. 1815. In gr. 8vo. XXVI, 252 Bl. f 2-10-:

Het bepaald oogmerk van de uitgave dezer Leerredenen, op den titel vermeld, strekt den Eerw. zimmerman tot eer, en hetgeen hierover in het voorberigt gezegd wordt, getuigt van de schoone betrekking, die Leeraar, Kerkeraad en Gemeente onderling verbindt. ‘Den ijver van mijnen Kerkeraad, in deszelfs onvermoeide werkzaamheid ter instandhouding van den openbaren Godsdienst in ons midden, gedurende het moeijelijk tijdvak van den algemeenen druk in 1810 tot 1813, erkennende, heb ik gemeend, mijne ongeveinsde achting voor den even verlichten als moedigen godsdienstijver dezer waardige mannen niet beter te kunnen betuigen, dan door eene openlijke proeve te geven, hoe gaarne ik, in mijnen kring, bij mijne middelen, tot het herstel van ons Gemeentefonds het mijne belangeloos bijdraag. Dit, en niet mijn roem, is het doel der uitgave dezer Leerredenen; en met dit doel geef ik dezelve gerustelijk in handen van den vaderlandschen beoordeelaar, en mijne waarde Landgenooten in het algemeen. Indien ik deze Leerredenen met het oogmerk, om dezelve door den druk gemeen te maken, opgesteld had, zouden zij volkomener zijn; ik geef thans, wat ik heb, en ik heb niet anders, dan wat mijn zeer beperkte tijd, bij overladen werk, mij toelaat, uit een eenvoudig, welmeenend, warm hart, dat God, Godsdienst, deugd, vaderland en Vorst mint, aan de beschaving, de opklaring, maar vooral vrome stichting

{==410==} {>>pagina-aanduiding<<}
mijner Medechristenen ten offer te brengen.’ - Deze taal is zoo hartelijk en bescheiden, dat zij een ieder moet innemen, en de strengste kritiek zou ontwapenen, indien de Heer zimmerman ze moest vreezen. Dan, zoo min wij ons het regt van strenge kritiek over het werk van een' anderen willen aanmatigen, zoo min behoeft de Eerw. Schrijver het uitgeven van zijnen kanselarbeid zoo angstvallig te verontschuldigen. Want, ofschoon zijne Preken niet tot de meesterstukken behooren, waarop onze leeftijd, inzonderheid ons vaderland, kan roemen, zij bezitten in ons oog althans die waarde, welke derzelver uitgave, vooral bij het bovengemeld loffelijk oogmerk, volkomen wettigt. Zagen wij eeniglijk op dit oogmerk, wij zouden alleen van het waarlijk goede en schoone spreken, dat deze stukken onderscheidt, en niet blijven hechten op het minder voortreffelijke en gebrekkige in dezelve; dan, overtuigd, dat het den Heere zimmerman aangenaam zijn zal, bij deze gelegenheid tevens bescheidene aanmerkingen op zijnen arbeid te vernemen, stellen wij ons oordeel gerustelijk ter neder.
De teksten en onderwerpen dezer Leerredenen zijn belangrijk, en de wijze, waarop dezelve worden behandeld, is doorgaans geleidelijk, dikwijls ongewoon en treffend. Schriftverklaring, anders in het Lutersche Kerkgenootschap op den kansel minder gebezigd, is de groote grondslag, waarop alles wordt gebouwd; de ontwikkeling van den tekst is helder, de redenering stevig, en de toepassing, over 't geheel, diepgaande; stijl en taal zijn warm en levendig, en het verstand wordt verlicht en overtuigd, terwijl het hart de weldadige kracht van den Godsdienst gevoelt.
Hetgeen de waarde van deze Preken, in ons oog, vermeerdert, bestaat in het eigenaardige, dat zij ons toeschijnen van de Individualiteit des Opstellers te hebben aangenomen. De kunst moge haren hoogsten roem daarin zoeken, dat zij de dingen zuiver obiectief voorstelt; bij de behandeling van onderwerpen, die het

{==411==} {>>pagina-aanduiding<<}
hart onmiddellijk raken, en met de geheele zedelijke en godsdienstige natuur van den mensch in het naauwst verband staan, is het niet te vermijden, of de bijzondere gemoedsstemming van den Spreker moet zich meer of min openbaren. En hoe reiner en godsdienstiger deze stemming is, hoe meer het geheel eenen toon zal aannemen, die uit het harte komt, en tot het harte gaat. Dan, ook dit heeft zijne grenzen. Te algemeen opgevat, zou het aanleiding kunnen geven, om de bijzondere wijzigingen van onze stemming, voortvloeijende uit onze physieke organisatie, te veel in te volgen, en op ons werk over te brengen.
Wij meenen van het eene zoo wel, als van het andere, blijken in het werk van den Heer zimmerman te vinden. Zoo erkennen wij gaarne, dat de dichterlijke aanleg en de waarlijk kinderlijke gemoedsgesteldheid van den Schrijver, zoo voordeelig voor het regt verstand van den geest des Christendoms, zich doorgaans duidelijk openbaren. Vandaar toch die warmte, welke ons overal zoo weldadig tegenkomt, die levendigheid, welke ons zoo aangenaam bezig houdt, die naïviteit en eenvoudigheid, met één woord, die gemoedelijke toon, welke bij het voordragen van godsdienstige dingen zoo vruchtbaar werkt.
Maar dit bijzondere en eigenaardige van den Prediker schijnt ons hier en daar wat al te sterk uit te komen, en hem van den regten trant en toon te verwijderen, welken de gewijde welsprekendheid voorschrijft. Wij ontdekken zekere vrijheid en losheid in de behandeling van teksten, die hem te ver van dezelve doet afdwalen, en tot ongelijksoortige denkbeelden brengt; of wij zien zijne godsdienstigheid in een werk der verbeelding ontaarden, waardoor hij in een' spelenden toon vervalt, en beelden en wendingen gebruikt, die minder overeenkomstig zijn met den aard en de waardigheid der behandelde onderwerpen. De Eerw. zimmerman heeft dit zelf gevoeld, daar hij zich bl. 37, in eene noot, over dezen spelenden toon verontschuldigt. Wij

{==412==} {>>pagina-aanduiding<<}
laten die verontschuldiging, vooral op die plaats, gelden, en houden even min van die menschen, die nooit meer kinderen kunnen worden; maar - sunt certi denique fines, en wat op eene andere plaats, en met een ander, hoewel even goed oogmerk, volkomen past, dat voegt minder in eene gewijde rede en op den predikstoel. Wij hebben hierbij niet alleen het oog op enkele plaatsen, waarin deze invloed van de eigenaardige stemming des Predikers sterk uitkomt; maar het is de geheele manier, welke wij hier bedoelen. Ten bewijze beroepen wij ons, onder andere, op de vijfde Leerrede, over Markus VII:31-37, waarvan niet de wonderbare genezing van den dooven, die stom was, maar het bijvoegsel: Jezus zag op naar den hemel, het onderwerp uitmaakt. Deze woorden worden vooreerst in hun verband, en daarna toepasselijk ontvouwd. De Eerw. zimmerman leest in dezen blik van Jezus, 1o.) mededoogen met het menschdom, bij al de kwalen, waaronder het zwoegt; 2o.) onderwerping onder de raadsbesluiten des Allerhoogsten; 3o.) den wensch, dat de menschen zelve meer en meer Gods oogmerken, in dezen weg van zijn welbehagen, mogten leeren bevroeden; 4o.) de bede, dat God het lijden der menschen toch ook nog zoo veel mogelijk verminderen mogt; 5o.) de bede, dat Hij zelf veel tot de vermindering der menschelijke ellende mogt bijdragen; 6o.) dankbare blijdschap. - Wij voor ons zijn van oordeel, dat men dergelijke hoogstgewigtige oogenblikken uit het leven des Zaligmakers niet in zoo vele bijzonderheden kan en mag ontwikkelen, maar tot één groot en verheven gevoel moet terugbrengen, wat zijn binnenste vervulde, en meenen in de opgegevene bijzonderheden al te veel de vrucht van de verbeelding des Leeraars te ontdekken, om ze met
overtuiging aan te nemen. Zoo min de uitlegkunde, welke hier vereischt wordt, op loutere taalkennis berust, zoo min behoort zij te ontaarden in de speling van dichterlijk vernuft; en hiervan schijnt ons de Eerw. zimmerman niet altijd vrij te blijven.

{==413==} {>>pagina-aanduiding<<}
De toepasselijke ontvouwing der bovenstaande tekstwoorden bestaat in de vermaning, om naar den hemel op te zien, wanneer wij genieten, lijden en werken; welke vermaning in zeer vele bijzonderheden aangedrongen wordt.
Dit is de indruk, welken deze Preken in 't algemeen op ons gemaakt hebben. Om dit ons oordeel nader te staven, en tevens het voortreffelijke en minder volmaakte meer te doen uitkomen, zullen wij den inhoud der stukken opgeven, zonder nogtans alle afdeelingen en onderafdeelingen naauwkeurig aan te stippen, waaraan zich de Heer zimmerman, onzes oordeels, tot wezenlijk nadeel van zijne preekmanier, te veel overgeeft.
De eerste Leerrede, gehouden ter gelegenheid der laatste Godsdienstoefening van het jaar 1813, loopt over een gedeelte van den Lofzang van
    Zacharias, Luk. I:68, 69a, 74, 75. Naar de leiding van deze woorden, overweegt de Eerw. zimmerman in de eerste plaats, wat God al voornamelijk in het afgeloopen jaar aan ons gedaan heeft, en vindt dit zeer eigenaardig daarin, dat God 1o.) zijn volk heeft bezocht, 2o.) zijn volk heeft verlost, en 3o.) eenen horen des heils heeft opgerigt. De verdere woorden van Zacharias geven nu ongezochte aanleiding, om de inzigten en oogmerken te behartigen, waarmede God zijn volk heeft bezocht. Deze inzigten zijn daarin gelegen, dat wij, verlost zijnde uit de hand onzer vijanden, 1o.) Hem dienen zouden, 2o.) - zondervrees, 3o.) - ons leven lang, 4o.) - in heiligheid en geregtigheid, 5o.) - die Hem behagelijk is. Tekst en onderwerp maken hier een zoo schoon geheel uit, en alles is zoo levendig voorgesteld, zoo krachtig en warm aangedrongen, dat wij deze Preek met groot genoegen hebben gelezen.
Het assterven van den Amsterdamschen, weleer Utrechtschen, Leeraar fortmeijer, den veelgeliefden Schoonvader van den Heer zimmerman, gaf dezen aanleiding, om op den volgenden Hemelvaartsdag, naar Lukas XXIV:50-52, voor zijne Gemeente te behande-
{==414==} {>>pagina-aanduiding<<}
len ‘eenige bijzonderheden uit de laatste bijeenkomst van Jezus met zijne Leerlingen, die veel stoffe behelzen te onzer opwekking en vertroosting bij het graf onzer geliefden.’ Ofschoon wij in 't algemeen niet houden van die manier, om Feeststoffen te behandelen, waarbij het naastgelegen oogmerk der gebeurtenisse uit het oog verloren, en derzelver symbolische zin op ons wordt overgebragt, wij erkennen de gepastheid van deze Preek in de bovengemelde omstandigheden. De vier deelen van het stuk worden door den tekst bepaald. 1o.) Jezus hief de handen op, en zegende zijne Discipelen. Mogt ons ook zulk een zegen van onze stervende geliefden ten deele vallen! 2o.) Hij scheidde van hen, en voer ten hemel. a) Zoo wordt de mensch met zijnen dood niet vernietigd, maar verplaatst naar een ander gewest in Gods schepping. b) Hij wordt derwaarts aanstonds met zijn sterven verplaatst. c) Hij komt daar in eenen beteren staat, dan die was, waarin hij hier op aarde verkeerd heeft. 3o.) De Discipelen baden Jezus aan. Zoo moeten ook wij onze vereeuwigde vrienden in aandenken houden en vereeren. 4o.) 2) De Discipelen keerden weder naar Jeruzalem. Ook wij moeten ons niet te lang aan de droefheid overgeven. b) Zij keerden derwaarts terug met groote vreugde. Ook wij moeten met groote vreugde over de verlossing onzer geliefden vervuld zijn, en alzoo wederkeeren in den kring onzer verpligtingen.
De derde en vierde Leerrede, gehouden ter voortzetting eener reeks van voordragten over sommige Psalmen in den winter des jaars 1812, behooren bij elkander, en maken te zamen een schoon geheel uit. Wij houden deze twee Preken voor de besten uit den geheelen bundel, zoo om de bondige en bevallige ontwikkeling van den tekst, als om de juiste en vruchtb are over brenging van denzelven. De CXXIX en CXXI Psalmen, twee liederen Hammaläoth, (volgens zimmerman liederen, in verband staande met de verlossing uit Babel, en bij of na de terugkomst der Joden uit die ge-
{==415==} {>>pagina-aanduiding<<}
vangenis gezongen) geven de stof tot deze Leerredenen. De eerste Psalm wordt in twee deelen gesplitst. Van vs. 1-4 worden bezongen de heerlijke reddingen, welke voor het volk Israël hebben plaats gehad in het verledene; terwijl van vs. 5-8 even gunstige verwachtingen worden afgeleid met opzigt tot het toekomstige. De ontwikkeling hiervan maakt het eerste deel der Leerrede uit: terwijl de Leeraar in het tweede deel de groote en vertroostende waarheid van den Psalm op ons overbrengt, en als verpligtingen daaruit afleidt, dat wij dezelve moeten erkennen, belijden, tot eene stoffe van verwondering en dankbaarheid stellen, en toepassen op onze virwachtingen voor de toekomst.
Het tweede Reislied wordt bij deelen ontvouwd. Jehova zal op de terugreis naar Judea mij beschermen, - Hij zal mij in alle gevaren beschermen, welke met die reis van zelve verbonden zijn, - Hij zal mij beschermen in alle onvoorziene onspoeden. Dit zijn de drie bijzonderheden, welke in de tekstverklaring schilderachtig worden ontwikkeld. De overbrenging is dezelfde als in de voorgaande Preek; en het zijn de volgende punten, welke hier worden toegepast: Gods zorg voor ons mogen wij uitstrekken over de kleinste bijzonderheden in ons lot; - met het sterkst vertrouwen moeten wij vervuld zijn, dat het ons altijd zal welgaan; - vooral moeten wij Gods hoede ons beloven, met opzigt tot hetgeen wezenlijk kwaad voor ons is, - en vasthouden aan de hope, dat zij van nu af tot in eeuwigheid voortduurt.
De genezing der tien melaatsche mannen, Luk. XVII:11-19, is de tekst der zesde Leerrede, die tot onderwerp heeft: Het gezigt van ongelukkigen, als eene stem, die ons ernstige waarheden verkondigt. Hoewel men het Lutersche Predikanten, die telken jare dezelfde teksten moeten behandelen, niet ten kwade kan duiden, dat zij op eenige afwisseling bedacht zijn, in het algemeen is de afwijking van het hoofddenkbeeld, in den tekst opgesloten, af te keuren. Meestal is zulk een onge-
{==416==} {>>pagina-aanduiding<<}
woon en nieuw onderwerp óf bij gevolgtrekking, óf uit eene bijzaak in den tekst afgeleid; en, hoe belangrijk en treffend het op zichzelve ook wezen moge, altoos mist het dien nadruk en klem, welke uit de volle toepassing van den geheelen tekst voortvloeit. Wél begrepen, heeft ieder tekst maar één hoofldenkbeeld; maar bij deze eenheid zal het den geoefenden Prediker niet moeijelijk vallen, eene aangename afwisseling in de behandeling te brengen. Het gezegde chijnt ons toepasselijk op deze Preek, die voor 't overge geleidelijk en goed afloopt. Na eene verklaring van den tekst, overeenkomstig het vroeger opgegeven onderwerp, wordt dit laatste in deze vier punten ontwikkeld. Het gezigt van ongelukkigen predikt ons, dat dikwerf reeds in dit leven de ondengd gestraft wordt, - dat de goeden vaak in het lot der boozen moeten deelen, - dat de menschen doorgaans in hun gedrag b eide soorten van lijdenden vermengen, - en dat de mensch hierdoor zoo wel, als ook nog van andere zijden, het meest misschien zijne verdorvenheid blootlegt in zijne betrekking tot lijdenden. De toepassing is, dat wij die waarheden voortaan in de jammerklagten der ongelukkigen hooren, in hunne tranen lezen; dat wij dit niet alleen hooren, maar ook daarnaar moeten doen; dat daardoor de Godheid zoo wel, als menschheid, in klaarder licht voor de lijdenden worden gesteld; dat de ongelukkigen zich in hun lot behooren te bemoedigen.
In de zevende Leerrede wordt de uitspraak van Salomo, Spr. XXVIII:14a. Welgelukzalig is hij, die altoos vreest, in de eerste plaats beschouwd als eene ondervinding der bejaarden, en voorts toegepast als een raad voor de jongen. Wij erkennen ten volle het verdienstelijke van deze Preek, die, even gelijk de voorgaande, veel menschenkennis ten toon spreidt; maar zij mist, in ons oog, die eenvoudigheid en duidelijkheid van ontwikkeling, en dat geleidelijke en natuurlijke der

{==417==} {>>pagina-aanduiding<<}
verdeeling, 't geen ze alleen zoo vruchtbaar kon maken voor de toehoorders, als zij verdiende te zijn.
In de achtste Leerrede, gehouden bij eene dankzegging na, en voorbereiding tot, de bediening des H. Avondmaals, over Hand. XXIV:15a, vinden wij het verband der tekstwoorden breedvoerig ontwikkeld, en de omstandigheden naauwkeurig aangewezen, waarin Paulus dezelve uitsprak. Hoe veel goeds deze ontwikkeling op zichzelve ook moge bezitten, zij schijnt ons hier minder te voegen, omdat de verdere redeneringen op een' anderen zin der tekstwoorden zijn gebouwd, dan welke uit die ontwikkeling eigenaardig voortvloeit. Het is bij gevolgtrekking, dat het gezegde van Paulus: En (ik) heb de hope tot God, of, naar onze vertaling, en meer overeenkomstig met het oorspronkelijke: Hebbende hope tot God, op ons allen in het algemeen wordt overgebragt. De toepassing bestaat uit de navolgende punten: 1o.) Ik heb de hope tot God! - Gij kunt dat zeggen; gij moogt dat zeggen; - welaan, wees er dan trotsch op, dat gij dit zeggen kunt, en moogt. 2o.) Bewaar ik die trotschheid, en leg haar aan den dag, zelfs bij het nederigst lot. 3o.) Ondertusschen kan de hoop, die wij tot God hebben, en in elken toestand behouden, ons in onze rampen ook vertroosten. 4o.) Kunnen en mogen wij op Hem hopen - dit vervulle ons dan ook met moed op den weg onzer zedelijke en godsdienstige vorming.
De negende en laatste Leerrede is gehouden in den zomer van het jaar 1813, ter gelegenheid der openlijke aanneming van eenige leerlingen tot leden der Gemeente, waarbij de aanspraken, zangverzen en gebeden zijn gevoegd, zoodat men het geheel als eene bijdrage tot de Liturgie van het Lutersche Kerkgenootschap, of liever van sommige Gemeenten in hetzelve, kan aanmerken. De Eerw. zimmerman, die, door zijne in 1811 uitgegevene Redevoering en Aanspraken bij eene openlijke aanneming, reeds eene proeve gegeven had, hoe men dergelijke plegtige verrigtingen vruchtbaarder kon maken voor de aankomelingen, levert hier-
{==418==} {>>pagina-aanduiding<<}
van weder een nieuw bewijs. Wij hebben deze Preek, benevens de Aanspraken, met veel genoegen gelezen, en juichen de pogingen van den waardigen man volkomen toe, die op alle middelen bedacht is, om de waarneming van zijnen post voor zijne Gemeente nuttiger te maken, en, bij het gemis van den Doop der Bejaarden, aan de inwijding der aankomelingen in de Gemeente van Christus al dien ernst en al dat gewigt bij te zetten, wat zulk een stap verdient. De woorden van Paulus, 2 Tim I:6b, Dat gij verwekt Gods gave, die in u is, geven den Leeraar aanleiding, om deze vier waarheden te behandelen: Ieder mensch heeft, met opzigt tot het godsdienstige, zekere gaven in zich. Die gaven zoekt God in ons aan te wakkeren. En evenwel sluimeren zij ligtelijk in. Hetgeen wij, naar des Apostels vermaning, moeten trachten te verhoeden. Op de ontvouwing van deze vier bijzonderheden volgen de aanspraken, eerst eene algemeene, en dan de bijzondere, tot ieder aankomeling gerigt. Allen zijn niet even treffend; maar allen zijn eenvoudig, hartelijk, en ademen een' warmen godsdienstigen geest, die van de schoone betrekking tusschen Leeraar en leerlingen blijkbaar getuigt.
Ten slotte diene de volgende aanhaling tot eene proeve van den stijl, die wel door geene eigenlijke Germanismen ontsierd wordt, maar toch over 't geheel den color nativus onzer tale mist. Wij nemen eene plaats over uit de vierde Leerrede, bl. 98, 99, die toevallig voor ons open ligt: ‘Op welke kleinigheden zien wij niet onzen Dichter zijn geloof aan de bescherming van Jehovah op zijnen reistogt toepassen! Tot op het wankelen en uitglijden van zijnen voet bij het beklimmen der steilten! In denzelfden geest en toon sprak ook onze Verlosser: Geen haar, zegt Hij, valt er van uw hoofd, zonder den wil uwes hemelschen Vaders, die ook met het schijnbaar nietigste, zoodra het zijne menschen betreft, zich bemoeit. En waarom zou niet de Geloovige dit zijnen Meester naspreken, en het van zijne lippen aannemen? Is, behalve hare geruststellende kracht, de ge-
{==419==} {>>pagina-aanduiding<<}
dachte, dat zich niets in onzen toestand inmengt, zonder dat God het weet, en er deel aan heeft, niet zoet? Zij moet onze borst doen zwellen door een levendig gevoel onzer waarde: want let de Alwetende op beuzelingen rondom ons, hoe veel belang moet Hij dan niet in ons zelven stellen, daar Hij den hoogen troon zijner Godheid voor ons verlaat, en al de teederheid aanneemt van eenen Vader, die den wasdom en de ontwikkeling van zijn kind niet alleen in het groote in het oog houdt en bevordert, maar wien zelfs geen trek van het aangezigtje, geene beweging der ledematen, wien geene bete, geene aanraking ontgaat, waaruit misschien, met der tijd, nadeelige gevolgen voor het wichtje, dat Hij zoo lief heeft, zouden kunnen ontspruiten. Men zegge niet, “dat men God, door Hem zulk eene oplettendheid op kleinigheden toe te schrijven, verlaagt; daar zijne majesteit te hoog is, om zich tot stofdeelen af te laten....” “Arme mensch,” zou ik ten antwoord geven: “wat noemt gij stofdeelen? Weet gij niet, dat allengs
millioenen van dezelve zich kunnen zamenpakken, en dan eenen steenklomp vormen, die den man verplettert, wiens invloed op ons geslacht zoo groot kan wezen, dat hij zelfs na eeuwen nog gevoeld wordt?” Dat heet: er is veel, dat wij klein noemen, omdat het binnen een' engen omtrek beperkt is, en niet zeer in het oog valt. Klein noemen wij aldus onze stille binnenkamer, waarin een zieke zwoegt, en wij kunnen pas begrijpen, dat God aan dien zieken hier zou denken, en denken zelfs aan iederen geneesdroppel, dien hij nuttigt, en denzelven meer of min krachtig maken. Maar is dit alles nu ook klein? Kan het niet door zijnen invloed zeer groot worden, en dus die zelfde geneesdroppel in verband komen, daar hij een nuttig mensch en huisvader zijne krachten teruggeeft, met de welvaart van duizenden? Ja, hier hangen derhalve aan zijden draden het geluk van maatschappijen en volken, de beschaving, het geloof en de deugd van eeuwenlange tijdperken, met de toekomstige zalig-
{==420==} {>>pagina-aanduiding<<}
heid van talrijke scharen. En waarlijk (gij ziet het, wij moeten de benaming kleinigheden omkeeren) zulke groote dingen kan God toch wel niet achteloos laten voorbijgaan. Juist hierdoor zou zijne grootheid gekrenkt worden. Zij zou afdalen tot de kleinheid van ons menschen, die eeuwiglijk, in ons oordeel over het gewigt der dingen, ons laten leiden - misleiden door den schijn.’




Drietal van Leerredenen over belangrijke Onderwerpen, door Herman Muntinghe, Hoogleeraar in de Faculteit der Godgeleerdheid te Groningen. Te Groningen, bij J. Oomkens. 1816. In gr. 8vo. 102 Bl. f 1-:-:

Deze Leerredenen vorderen van onze zijde slechts eene spoedige aanmelding. De belangrijke onderwerpen zijn: De pligt, om, bij alle de verschillende meeningen over Christus, met ernst te staan naar de zekere overtuiging van hetgeen Hij waarlijk is; matt. XVI:15-20. - De leer der verzoening door Christus in hare betrekking, en het hoe harer betrekking, tot de Christelijke deugdsbetrachting; tit. II:14. - De Goddelijke inwerking van het goede in ons; filipp. II:13. De Redenaar betuigt zich de gevoelens van luter en calvijn, ten aanzien van den waren aard der Christelijke leer, hoofdzakelijk en van ganscher harte toegedaan. De man is te wel bekend, dan dat men iets anders dan de grootste bescheidenheid, en tevens iets zeer voortreffelijks in zijne soort, van hem verwachten kan. De Leerredenen zijn tegen de ontkenning der gevoelens van genoemde Hervormers, maar niet minder sterk tegen het misbruik van dezelve, gerigt. Zij zijn het nadenken overwaardig van de zoodanigen, die bij de verschijning onlangs van het boekje Christendom en Hervorming enz. wat al te luide triumf bliezen, even alsof hetzelve aan die gevoelens nu zoo aanstonds den doodsteek gaf; en tevens het nadenken en de bedaarde le-
{==421==} {>>pagina-aanduiding<<}
zing van de zoodanigen, die, dezer gevoelens van harte toegedaan, zich al te zeer verontrusteden; zij hebben inderdaad weinig te vreezen, zoolang zij nog mannen als muntinghe aan hunne zijde hebben, van wien zij echter ook wél zullen doen, den regten geest en strekking hunner beledene leerstellige gevoelens (voor zoo veel des noods) aan te leeren en te beoefenen. Eindelijk, ook zij, die welligt al te zeer vreesden voor scheuring en verbittering tusschen verschillend denkende, naar zich echter onderling hoogachtende en verdraagzame mannen, mogen ook deze Leerredenen lezen tot hunne geruststelling; want naauwelijks zal er iemand zijn
onder dezulken, die muntinghe niet gaarne, en met leering en stichting, meermalen hooren zou, hoe zeer hij van hem ook mogt verschillen, en die hem, als Christenleeraar, als uitmuntend Christenleeraar, om deze zijne gevoelens de hand van broederschap weigeren zou.
De Leerredenen zijn geen twistschrift, noch opzettelijke wederlegging van het genoemde geschrift; de Hoogleeraar stelt zijne meening slechts duidelijk en met ernst voor; echter gaf dat boekje hem tot de eerste en tweede aanleiding; de derde is een vroeger opstel, dat hij nu bij deze latere Leerredenen voegt; en inderdaad, 's mans gevoelen over de werking van God te onzer zedelijke verbetering of bekeering is hier geen ongelijksoortig bijvoegsel.
Meer zeggen wij van deze Leerredenen niet voor onze Lezers: men moge, wat ons betreft, toetsen en kiezen; maar, daar wij onpartijdig zijn, moeten wij hier toch bijvoegen, dat het duidelijk is, dat de Schrijver van Christendom en Hervorming eigenlijk de regte man niet is, in ons oog, om tegen eenen Gereformeerden Hoogleeraar, als muntinghe, op te treden als kampvechter; en wij wenschen zeer, dat, hoe men ook nog nopens eenige bijzonderheden uiteenloope, ieder Christen zóó mag gevoelen, dat hij gewaarborgd is tegen onverschilligheid, of traagheid en moedeloosheid ten goede,

{==422==} {>>pagina-aanduiding<<}
en evenzeer tegen zoodanig trotsch zelfgevoel, hetwelk óf de heilige zedeleer vervalschen en verslappen doet, óf (naar ons inzien) eindelijk ook tot wanhoop leidt. Dat de Leerredenen op die wijze de Hervormde leer voorstellen en aandringen, en vooral uit dit oogpunt voortreffelijk zijn, zal de onbevooroordeelde Lezervoorzeker met ons gevoelen.




De constanti et aequabili Jesu Christi indole, doctrina, ac docendi ratione, sive commentationes de Euangelio Joannis, cum Matthaei, Marci et Lucae Euangeliis comparato. Scripsit E.A. Borger. Pars I. Hagae comitum, apud J. Allart. 1816. 8vo. form. maj. f 1-16-:

Hoe zeer er reeds veel over het karakter van jezus en zijne wijze van handelen geschreven zij, er blijft, echter, nog veel overig voor den opmerkzamen. Veel is hierover nog te zeggen, 't geen tot hiertoe óf niet behoorlijk opgemerkt, óf niet juist genoeg bepaald, óf niet in het genoegzame daglicht geplaatst is. Na al hetgeen door den diepdenkenden hess, die vele jaren vlijts aan dit onderwerp met de edelste oogmerken besteed heeft, (zelfs in de tweede uitgave van zijn loffelijk en bekend werk) hiertoe betrekkelijk is voorgedragen, is het er verre van daan, dat men dit overschoon en allerbelangrijkst onderwerp als uitgeput zou mogen beschouwen. - Intusschen zijn wij gansch niet genegen, om zoo maar alles goed te keuren, wat men ons als nieuw hierover zou kunnen opdisschen. De begeerte, om toch iets nieuws te vinden en te schrijven, kan al wonderlijke dingen voortbrengen, welke voor den echten eerbiediger van jezus volstrekt onaannemelijk zijn. Wat dezelve bij onze naburen, de Duitschers, heeft voortgebragt, is niet onbekend, en men weet, dat vele derzelven met eenen geheel anderen geest bezield zijn,

{==423==} {>>pagina-aanduiding<<}
dan de waardige hess. Hoewel die stoute nieuwigheden, die wij beoogen, in ons land, gelukkig, weinig of niet opgang maken, en men bij ons, vrij algemeen, van dezelve afkeerig is, komt er, evenwel, nu en dan, iets voor den dag, dat eenigzins daarnaar zweemt, en aan bedenking onderhevig is. Zoo lazen wij onlangs iets, 't welk, ligtelijk, aanleiding zou kunnen geven, om de meer dan menschelijke grootheid van jezus in het oog van sommigen te verkleinen. Wij bedoelen de beide stukjes over het temperament van jezus, in het Mengelwerk van het Letterkundig Magazijn van Wetenschap, Kunst en Smaak, No. 4 en 5 van dit loopende jaar. Dat jezus als mensch, schoon vlekkeloos en zonder zonde, zijn bijzonder temperament gehad hebbe, willen wij niet ontkennen, en het zou ons voorkomen der moeite waardig te zijn, dat het een of ander Godgeleerd Genootschap in ons vaderland eene prijsvraag uitschreef, om te onderzoeken, wat men van jezus temperament te denken hebbe, zonder iets hoegenaamd aan zijne voorbeeldelooze grootheid te kort te doen. Of nu de Steller dier stukjes dit behoorlijk in 't oog gehouden hebbe, hieraan twijfelen wij zeer; en wij vreezen, dat, misschien wel tegen 's mans oogmerk, men hem beschuldigen zal, als hebbende de verhevene en goddelijk-groote deugden van jezus tot temperaments-deugden verlaagd. Dit merken wij niet op, om tegen den Schrijver van de genoemde Verhandeling het harnas aan te trekken; hiertoe hebben wij geen' lust hoegenaamd: maar wij doen het alleen, om den nadeeligen indruk, welken die Verhandeling op anderen zou kunnen gemaakt hebben, tegen te gaan, en uit zuiveren eerbied voor Hem, die sprak en leerde, zoo als nooit een mensch gesproken of geleerd heeft.
Het voor ons liggend stukje van den Hoogleeraar borger is van eenen geheel anderen aard. Het strekt volkomen en in allen opzigte tot eer van jezus; en deszelfs gansche inrigting ademt niets, dan de edele

{==424==} {>>pagina-aanduiding<<}
zucht, om die eer te bevorderen. Trouwens, ofschoon het voorname oogmerk van den achtingwaardigen Schrijver is, om uit het standvastige en zichzelve overal gelijkblijvende karakter van jezus, en uit zijne altijd gelijkvormige leer en leerwijze, door de vergelijking van het Evangelie van Joannes met dat der drie overige Evangelisten, eene bijdrage te leveren tot staving der innerlijke bewijzen voor de waarheid van onzen Godsdienst, kan, echter, dat standvastige, en zich overal, bij alle voorkomende gelegenheden, tot in de minste bijzonderheden, of zoogenaamde kleinigheden, toe, volkomen gelijkblijvende, 't welk hij in jezus spreken en handelen heeft opgemerkt, niet anders dan de bewondering en hoogachting voor jezus grootheid bevestigen en versterken. Met zeer veel genoegen hebben wij, derhalve, opgemerkt, hoe een man van geme en van kunde iets nieuws of minder gewoons vinden kan, hetwelk door alle ware hoogachters van jezus en van den Bijbel met dankzegging en blijdschap verdient ontvangen te worden.
Genie en kunde zeggen wij, dat den Steller van dit geschrift kenschetsen; en hierin zal ieder bevoegd Lezer met ons, zonder twijfel, volkomen overeenstemmen. Het vindingrijk vernuft en de ongemeene geleerdheid van den jeugdigen Hoogleeraar stralen, immers, overal in dit stukje door; en wij hebben alle reden om te verwachten, dat deszelfs aftrek, zoo wel buiten als binnen ons land, den Schrijver zal aansporen, om met lust en ijver voort te gaan, en zijne belangrijke taak op denzelfden voet, als hij zoo gelukkig begonnen heeft, geheel af te werken.
De inrigting van het werk komt hierop neder. Met het eerste hoofdstuk van Joannes beginnende, teekent de Heer borger alle de plaatsen op, waarin hij iets tot zijn bijzonder oogmerk meent te vinden, tot aan hoofdst. III:12. Overal, derhalve, wordt het Evangelie van Joannes tot grondslag gelegd, en met hetzelve worden de overige Evangelisten vergeleken, niet in gelijklui-
{==425==} {>>pagina-aanduiding<<}
dende of zoogenaamde parallele plaatsen, maar in dezulke, die wezenlijk verscheiden zijn van inhoud, en in welke, niettegenstaande deze verscheidenheid, aangetoond wordt, dat jezus zichzelven volkomen gelijk blijft. Zoo wordt, om ons tot de eerste plaats te bepalen, de vraag van jezus: wat zoekt gij? Joan. I:39, welke Hij deed aan twee Discipelen van Joannes den Dooper, beschouwd, als gedaan met het menschlievend oogmerk, om hunne begeerte voor te komen, en hun moed in te boezemen; dewijl zij, uit eerbied voor Hem, aarzelden, Hem aan te spreken, en Hem stilzwigend volgden. Met deze plaats worden, zeer gepast, vergeleken andere plaatsen uit de overige Evangelisten, awaar jezus zijne voorkomende menschlievenheid toonde aan die genen, die Hem wenschten te naderen, of iets met Hem te doen hadden, en hun hunne schroomvalligheid benam; zoo als Matth. IX:22. Mark. V:33, 34. Luk. VIII:47, 48, en vooral Luk. XIX:2 volgg., alwaar Zacheus, aan jezus zelven zijne begeerte, om Hem te spreken en in persoon nader te leeren kennen, niet durvende openbaren, door jezus op de innemendste wijze wordt bemoedigd, en hem van zelf datgene wordt aangeboden, 't welk hij niet verzoeken durfde: terwijl, daarentegen, zij, die arglistiglijk en uit een kwaad oogmerk tot Hem kwamen, minder vriendelijk behandeld werden; zoo als Matth. XII:38 volgg. XVI:1 volgg. XXII:17 volgg. Voorts wordt door onzen Schrijver, met regt, opgemerkt, dat jezus zijne voorkomende vraag aan
de Discipelen van Joannes deed, schoon Hij zeer wel wist, wat zij zochten, uit vergelijking met Joan. I:49. II:24, 25. IV:17, 18, 39; en als een dergelijk voorbeeld wordt bijgebragt Matth. XX:32 en Luk. XVIII:41, alwaar twee blinden om zijne hulp smeeken, en jezus, schoon wetende, wat zij begeerden, hun op de genegenste wijze vraagt: wat wilt gij, dat ik u doe? Zeer wel wordt ook vergeleken Joan. XX:15; doch minder gepast, zoo als het

{==426==} {>>pagina-aanduiding<<}
ons voorkomt, wordt, in eene noot, tot een volkomen gelijkend voorbeeld aangevoerd Joan. XVIII:4, alwaar jezus, wetende al wat Hem overkomen zou, aan de bende, uitgezonden om Hem te vatten, vraagt: wien zoekt gij? Dat jezus dit met eene zachte en vleijende stem zou gevraagd hebben, zoodat zijne vriendelijkheid zelve die menschen ontstelde en ter aarde wierp, - deze opvatting van borger komt ons niet waarschijnlijk voor. Liever denken wij, dat jezus dit zoo sprak, dat zij, die Hem niet verwachtten en op eenen afstand niet herkenden, daardoor wel uitgelokt werden om Hem te beschouwen als iemand, die hun gunstig was, maar dat het onverwachte van de woorden, op hun antwoord hun toegesproken, Ik ben het, en de sterke en ontzettende toon, waarop dezelve uitgesproken werden, hun ontzag inboezemde en de grootste vrees aanjoeg. Zachtzinnigheid kon, naar ons oordeel, bezwaarlijk zulk eene uitwerking doen, vooral op eene bende krijgsknechten en geregtsdienaars. - Schoon wij in de opvatting van nog andere plaatsen min of meer van den Heer borger verschillen, en ook niet verwachten, dat men het overal met hem eens zijn zal, ('t geen hij zelf in zijne voorrede bl. 13 verklaart niet wel mogelijk te zijn) twijfelen wij echter niet, of men zal over 't geheel met ons erkennen, dat zijn werk zeer veel licht, en over verscheidene plaatsen der Evangelisten, en over jezus wijze van handelen, verspreidt, en men dáár zelfs, waar men met den Schrijver niet instemt, zijne geleerdheid, scherpzinnigheid, en prijswaardig oogmerk, behoorlijk regt zal doen.
Voorts verblijdde zich Recensent hartelijk, dat hij weder een werk ter verklaring des Bijbels zag, in het Latijn geschreven; te meer, daar deszelfs Opsteller die taal zoo schoon meester is. Dat zijn voorbeeld vele navolgers vinde, die, en door het belang der behandelde zaken, en door hunne schrijfwijze, den Nederlandschen naam tot roem verstrekken, en dat men, op onzen vaderlandschen bodem, niet alleen onze schoone

{==427==} {>>pagina-aanduiding<<}
moedertaal, maar ook de zoo nuttige taal der geleerden, meer en meer beoefend zie bij hen, die zich op de studiën toeleggen en als Schrijvers optreden, is, in onze dagen, geen ijdele wensch.




Verhandeling over de Keratonyxis, (Punctio Corneae, Horenvlies-steek) eene onlangs uitgevondene kunstbewerking, om de blindheid, welke door de Cataract ontstaat, te genezen; benevens eenige genomene Proeven en Waarnemingen aangaande deze nieuwe methode. Door W. Mensert, Chirurgiae Doctor, Lid van het Genootschap ter bevordering der Heelkunde te Amsterdam, alsmede van dat der Kopokinenting te Rotterdam, praktiserend Oculist en Stads Operateur van de Cataract te Amsterdam. Te Amsterdam, bij L. van Es. 1816. In gr. 8vo. VIII en 208 Bl. f 1-16-:

De beroemde Amsterdamsche Oculist, Dr. w. mensert, voldoet door dit werk aan zijne bij de uitgave van de Hollandsche vertaling der Verhandeling van den Heer w.h.j. buchhorn over de Keratonyxis aan het publiek gedane belofte, van, zoodra hij genoegzame proeven omtrent deze nieuwe operatie zoude genomen hebben, dezelve te zullen mededeelen, en levert zelfs meer dan hij beloosd heeft; daar 's mans Verhandeling niet slechts eene opgave zijner gedane operatiën, volgens de onlangs uitgevondene nieuwe kunstbewerking, de Keratonyxis, bevat, maar ook tevens aan het geheele onderwerp der nieuwe operatie is toegewijd.
De verdienstelijke Schrijver verdeelt zijne Verhandeling in drie hoofdstukken, of liever drie hoofdstukken gaan zijne eigene waarnemingen nopens de Keratonyxis vooraf; in het eerste van welke de Heer mensert handelt over de Operatie van de Cataract in het algemeen, en betoogt, dat, daar dezelve, maar vooral de uitneming of extractie der Cataract, met regt als eene

{==428==} {>>pagina-aanduiding<<}
der moeijelijkste heelkundige kunstbewerkingen moet worden beschouwd, het ons niet vreemd kan voorkomen, dat, ofschoon deze kunstbewerking, zoo door extractie als depressie der Cataract, eenen trap van volkomenheid bereikt heeft, die niets te verbeteren schijnt overgelaten te hebben, men desniettemin op eene nieuwe, voor iederen eerstbeginnenden Operateur gemakkeljk uit te oefenen, en op alle Cataracten aan te wenden methode, (hij bedoelt de Keratonyxis, Horenvlies-teek) is bedacht geweest. Voorts laat hij hierop volgen de beschrijving dezer nieuwe kunstbewerking door buchhorn, en de voordeelen, volgens zijne opgave, aan dezelve verknocht; en vergelijkt wijders dezelve net hetgeen ten voordeele der uitneming van de Cataract door de wenzels, Vader en Zoon, de beroemde de beer, mursinna en meer anderen, alsmedeten voordeele van de oude methode, de depressie of tederdrukking van de Cataract, door pott, richter, scarpa, en een aantàl andere beroemde mannen, allen op ondervinding, en ten gevolge van de gelukkige uitkomsten hunner kunstbewerkingen, gezegd is; besluitende Dr. mensert uit deze uiteenloopende gevoelens en voorschriften, dat, ofschoon geen deskundige ontkennen zal, dat er in de operatie van de Cataract, op welke der drie wijzen dan ook uitgeoefend, vele zwarigheden in de uitoefening voorkomen, welke door den geoefendsten en kundigsten Oogarts nimmer geheel uit den weg kunnen geruimd worden, het even min te ontkennen is, dat men vele moeijelijkheden in de operatie van de Cataract in het algemeen door geoefendheid en genoegzame handigheid voor deze kunstbewerking kan te boven komen, en dat dus de zwarigheden, bij deze operatie voorkomende, niet altijd aan de kunst, maar grootendeels aan den kunstoefenaar, moeten geweten worden; want dat de Genees- en Heelkunde, niet slechts in het algemeen, maar inzonderheid de operatie van de
Cataract, zich op eigenschappen en talenten grondt, welke eensdeels aangeboren, en an-
{==429==} {>>pagina-aanduiding<<}
derdeels in de vroege jeugd door menigvuldige oefening verkregen worden. Daar de operatie van de Cataract zonder tegenspraak de teederste in de Heelkunde is, en eene zeer groote naauwkeurigheid vereischt, en het bij dezelve ook zeer veel aankomt op de scherpte van het gezigt, de vaste hand en dunne buigzame vingers, alsmede op de kloekmoedigheid en bekwaamheid van den Operateur; zoodat het uit dien hoofde zeer gemakkelijk te bevatten is, dat mannen gelijk richter, beer, mursinna, arneman, schmidt, himly, langenbeck en anderen in Duitschland, wenzel, de vader en zoon, dupuytren en meer anderen in Frankrijk, en scarpa in Italië, ieder op zijne wijze, en met zijne eigene uitgevonden instrumenten, of verbetering in de methode, uitmuntend operéren of geopereerd hebben, en dat zelfs de uitkomsten over het algemeen ten naastenbij overeenkomstig zijn; waarom de Dr. van begrip is, dat, bij overigens even voordeelige omstandigheden, zoo wel met betrekking tot den aard der Cataract, als den toestand des lijders, en bij eene evenredige kunstvaardigheid van den Operateur, de kunstbewerking geen zoo groot verschil in de uitkomst kan te weeg brengen; en dat hij dus, ofschoon, uit hoofde zijner zoo veelvuldige welgeslaagde operatiën, aan de extractie met regt den voorrang gevende, daarom echter niet ontkent, dat de depressie, even als de Keratonyxis, hare bijzondere verdiensten heeft, en daarom aan elk derzelven waarde en vertrouwen moet worden toegekend; als zijnde Dr. mensert, met wijlen den beroemden Amsterdamschen Heelkundige van gesscher, van gevoelen, dat de bijzondere manieren van de Cataract te genezen, niet alleen allen verstandiglijk uitgedacht, maar ook gelijkelijk goed
zijn, en dat, hetgene ons doorgaans bepaalt om de eene boven de andere te verkiezen, meer van de handigheid des Heelmeesters, die dezelve verrigt, dan wel van de bijzondere voordeelen, welke zij insluit, afhangt, en men zich dus nu eens van de nederdrukking en dan weder

{==430==} {>>pagina-aanduiding<<}
van de uitneming zoude kunnen bedienen, en wel naar dat óf de gesteldheid van het oog, óf de vermoedelijke staat der staar, óf eenige nevensgaande toevallige omstandigheden, waaronder voorzeker ook de bijzondere aanleg of voorkeur van den Operateur tot deze of gene manier van operatie moet gebragt worden, de eene of andere dezer handelwijzen schijnen te begunstigen; ofschoon hij zeer juist aanmerkt, dat het een vereischte van iederen Cataract-Operateur behoort te wezen, dat hij zich alle drie de manieren, om de Cataract te operéren, eigen make, en naar den aard van het voorkomend geval zoo wel, als volgens zijne individuéle geschiktheid, de manier van operéren bepale: eindigende hij voorts dit hoofdstuk met de stellige verzekering, dat zijne waarnemingen hem bevestigd hebben in het reeds vóór de gedane operatie van de Keratonyxis door hem daarvan opgevat, en bij gelegenheid van de vertaling der Verhandeling van Dr. buchhorn vermeld gevoelen, dat de Keratonyxis geenszins de depressie, en veel minder de extraotie, kan nutteloos maken, maar dat zij den Operateur eene keuze te meer in zijne operatiën tot behandeling van zijne aan de Cataract lijdende natuurgenooten verschaft, en alzoo eene uitnemende winst voor de Heelkunde mag genoemd worden.
Het tweede hoofdstuk heeft ten onderwerp den oorsprong en de ontwikkeling dezer operatie, of nieuwe manier om de graauwe staar door de horenvlies-steek te operéren. Dr. mensert betoogt in hetzelve, dat de steek door het horenvlies, door middel van eene naald, om de Cataract neder te drukken, niet alleen lang vóór buchhorn is bekend geweest, maar ook door verscheidene andere kunstoefenaren is opgeteekend en uitgeoefend; na alvorens van de oplossing en opslorping der geheele of gedeeltelijk verduisterde lens, en wat des aangaande zoo bij oudere als latere Schrijvers is bekend geweest, gesproken te hebben.
In het derde hoofdstuk toont de Schrijver aan, dat de Keratonyxis, of operatie van de Cataract door mid-
{==431==} {>>pagina-aanduiding<<}
del eener naald of een ander dergelijk instrument, om door het horenvlies te operéren, niet slechts in Duitschland, maar ook in Frankrijk en Engeland, hoewel eenigzins van de buchhornsche methode verschillende en afwijkende, in 't bijzonder in Frankrijk door Dr. montain, en in Engeland door Dr. saunders, is voorgesteld en aangeprezen. - Het verwondert ons intusschen eenigzins, dat de Schrijver, die zich zoo veel moeite gegeven heeft, om, op het voetspoor van den Hoogleeraar hecker, alles bijeen te verzamelen, wat er sedert avicenna over deze manier van operatie van de Cataract gezegd en geschreven is, bij de aanhaling van de verschillende Schrijvers, zoo wel hier, als ter gelegenheid van het vermelden van de oude manier van depressie, een van derzelver grootste voorstanders, den beroemden Engelschen Heelkundige bell, schijnt over 't hoofd gezien te hebben; daar het echter uit zijn voortreffelijk werk ten duidelijkste blijkt, dat deze manier van operatie van de Cataract door de Keratonyxis door sommige heelkundigen in Engeland werkelijk verrigt werd, maar door de meesten verworpen, uit hoofde dat de bewegingen van de naald volgens de posterieure of oude depressie veel gemakkelijker en vrijer zijn, dan volgens de nieuwe of anterieure door het horenvlies, en omdat de operatie per Keratonyxin, voordat de uitwerking van de Hyosciamus en de Belladonna op de pupil, en vooral de groote verwijding, welke dezelve daarop te weeg brengen, bekend was, moeijelijk konde bewerkstelligd worden zonder kwetsing van de Iris; immers zegt
hij: ‘It has been alledged by some, that the operation may be performed, not only with more ease, but with more safety, by introducing the needle through the transparent Cornea, and after passing it through the pupil, to push down the Cataract with the point of it to the bottom of the eye. This proposal however will never probably be admitted into general practice, for it is impossible

{==432==} {>>pagina-aanduiding<<}
in this manner to depress the lens so easily as when the needle is entered in the manner we have directed, and besides it can scarcely be done without injuring the iris; a circumstance, which of itself ought to be considered as a valid objection to it. (*)’
Wijders komt het ons, onder verbetering, voor, dat het den praktischen Oogarts tamelijk onverschillig is, of de Keratonyxis, alhoewel onder eene andere benaming, reeds den vroegste geneeskundigen al of niet is bekend geweest; daar men, volgens het getuigenis van Dr. mensert zelven, aan Dr. buchhorn den roem niet kan betwisten, van niet slechts deze operatie ter uitoefening voorgesteld, maar ook tot eene bekwame methode verheven, en derzelver uitvoerbaarheid door vele daadzaken bewezen te hebben, evenmin als dat de Hoogleeraar langenbeck aan dezelve eenen aanmerkelijken trap van verbetering heeft bijgezet.
Op deze drie hoofdstukken nu laat Dr. mensert, ter staving van zijn gevoelen omtrent deze nieuwe kunstbewerking, volgen zeventien waarnemingen der door hem gedane operatien van de Keratonyxis, verzeld van praktikale aanmerkingen, van welke er zeven volkomen gelukten; bij eene achtste, een' patient met eene cataracta adherens membranacea, werd er tamelijk geweld vereischt, dewijl de vastgroeijingen der lens, of liever van het capsel, met de pupil veel weerstand boden; zelfs was het niet mogelijk, de operatie naar behooren te voleindigen, en echter verbeterde het gezigt dagelijks meer en meer; doch ongelukkig werd de lijder door eene zinkingkoorts overvallen, aan welke hij overleed binnen eene maand, nadat hij de operatie ondergaan had. Bij drie anderen, namelijk eene jufvrouw van 52 jaren van eene rheumatieke gesteldheid, eenen 83jarigen grijsaard, de oudste Heelmeester te Amsterdam, en een kind van omtrent 2½ jaar, gelukte de Ke-
{==433==} {>>pagina-aanduiding<<}
ratonyxis slechts aan één oog; bij den tweeden ontstond, ten gevolge eener indigestie, welke de lijder op den eigen dag van de operatie zichzelven door de maag te overladen had op den hals gehaald, inflammatie en hypopion aan het linker oog; terwijl bij de eerste, door eene ophthalmia rheumatica en arthritica, en de daaruit ontstane synizesis pupillae, insgelijks het gezigt aan hetzelfde oog verloren ging, en bij het kind aan het regter oog de oogappel nog door een dun vlies, de overgeblevene verduisterde capsula, overdekt werd. Intusschen was bij de beide eersten de pupil van het regter oog zeer helder, en zagen en lazen de patenten met dat oog zeer goed: het zelfde had bij het kind ten aanzien van het linker oog plaats. Bij de twaalfde werd de capsula zelfs niet geheel geabsorbeerd, maar bleef steeds in de pupil, als een aan
een spinneweb gelijkend weefsel, zigtbaar, hetwelk de patiente echter niet belettede vrij goed te zien, en door middel van eenen Cataract-bril te
    lezen, schrijven, en de voornaamste vrouwelijke handwerken vrij goed te verrigten. Bij den dertienden (de patient was een jongetje van acht jaren, met aangeboren Cataract op beide de oogen) verhinderde de verduisterde capsula lentis insgelijks het volkomen slagen der operatie; ofschoon echter de patient in den tijd van drie jaren reeds zoo verre gekomen is, dat hij tamelijk groote gedrukte letteren zonder bril kan lezen, en het dus te verwachten is, dat het gezigt allengs nog veel verbeteren zal. Bij den veertienden was de operatie natuurlijk nutteloos, daar het bij naauwkeurig onderzoek aan Dr. mensert, nog vóór het verrigten der Keratonyxis, gebleken was, dat het regter oog (het gezigt van het linker was reeds voor eenige jaren verloren) niet alleen aan Cataract, maar tevens aan Amaurosis lijdende was. Bij een' vijftienden, een kind van acht maanden, werd deze operatie op beide oogen verrigt; bij 't doen der Keratonyxis bleek het, dat de Cataracten van eenen bijzonderen taaijen en zamenhangenden aard waren: er verschenen wel heldere

{==434==} {>>pagina-aanduiding<<}
stippen in de pupil; doch, daar de vermindering en resorbtie der afgescheidene cataractdeeltjes zeer langzaam voortging, oordeelde men, zeven weken daarna, eene nieuwe poging, en herhaling der operatie, te moeten in 't werk stellen; doch bij het verrigten derzelve vorkreeg men mindere verwijding in de oogappels dan de eerste maal, hetwelk verzeld ging met eene zeer vermeerderde sensibiliteit in beide oogen, en dus veel meer noeite aanbragt om de kunstbewerking te volvoeren; er had daarenboven onder het verrigten derzelve eene kwetsing van de Iris plaats, en eene, korten tjd daarna er bijkomende, Ophthalmia Catharralis deed de operatie geheel mislukken, alhoewel men naderhand bevond, dat het kind over het geheel van een' zeer ziek en atoniek gestel was, en niet slechts het gezigt, maar ook het gebruik van onderscheidene andere organen miste. Intusschen levert deze mislukte operatie, onzes oordeels, eene zeer belangrijke bijdrage voor de Ophthalmologische studiën, dewijl zij een nieuw en treffend bewijs verschaft, dat het horenvlies, ofschoon in den gezonden staat ongevoelig, door eene beleediging, of kwetsing door de operatie, even als dit bij sommige andere deelen van het menschelijk ligchaam plaats heeft, gevoelig wordt, en men dus uit dezelve het gewigtig gevolg kan afleiden, dat, bijaldien men bij zulke jonge kinderen al mogt verkiezen de Keratonyxis te verrigten, (wij voor ons zouden liefst verkiezen deze kunstbewerking niet voor den ouderdom van twee jaren in 't werk te stellen) men in allen gevalle nimmer de operatie binnen 't jaar behoort te herhalen, uit hoofde van de bij zoodanige jeugdige voorwerpen, bij welke, onzes wetens, de operatie van de Cataract nimmer beproefd is, natuurlijk plaats hebbende zeer groote irritabiliteit, welke vaak door de minste oorzaak ziekelijk gewijzigd en te hoog gespannen wordt; te meer, daar het uit het geheele beloop der zaak ons vrij waarschijnlijk voorkomt, dat, indien
men slechts niet te voorbarig geweest ware, en de resorbtie met geduld

{==435==} {>>pagina-aanduiding<<}
had afgewacht, de eerste operatie met eene gelukkige uitkomst zoude zijn bekroond geworden. In twee gevallen, eindelijk, het een bij een' heer van 66 jaren, die, ten gevolge van aanhoudende rheumatieke ophthalmiën, het gezigt in het linker oog geheel verloren had, en het ander bij een kind, werd de Keratonyxis met een' ongunstigen uitslag in het werk gesteld. Bij den eersten had eene wederoprijzing der Cataract, eene arthritische ophthalmie, en ten laatste eene zamengroeijing van de vernaauwde pupil met de weder opgerezene Cataract plaats; terwijl bij het kind eene na de operatie ontstane Iritis, met vernaauwing en vereeniging van den oogappel verbonden, de oorzaak was van het mislukken der operatie. Behalve deze zeventien waarnemingen, heeft Dr. mensert ook nog deze operatie verrigt bij eene vrouw van 104 jaren, alsmede bij eene te Amsterdam wonende weduwe; doch van welke beide gevallen de Schrijver zegt buiten staat te zijn om ons vooralsnog den afloop te kunnen mededeelen: zoodat deze beroemde Oculist thans aan 19 personen, en, bij naauwkeurige optelling, aan 28 oogen, de Keratonyxis verrigt hebbe, en het, met bijrekening van de herhalingen dezer operatie, reeds 35 malen is, dat hij, in een tijdperk van vier jaren, deze nieuwe kunstbewerking heeft in 't werk gesteld; terwijl, in hetzelfde tijdvak, door hem aan 116 personen, op 178 oogen, en dus 178 maal, de extractie van de Cataract verrigt is; van welke operatien er 132 volkomen en 9 andere slechts gedeeltelijk gelukt zijn, terwijl de 37 overige geheel ongunstig afliepen.

(Het vervolg hierna.)





{==436==} {>>pagina-aanduiding<<}

Beknopte Verhandeling, over den aard en de eigenschappen van het Menschen-haar, enz. benevens eene nadrukkelijke aanbeveling der thans zoo met roem bekende Macassar-olie, enz. Rowland's Treatise gevolgd, enz. door C.F. Schmidt, Lid der Holl. Huishoud. Maatsch. der Kunsten en Wetenschappen, enz. Te Amsterdam, bij Witsen Geysbeek en Comp. enz. In kl. 8vo. 46 Bl. f :-11-:

De Verhandeling, welke het eerste gedeelte van dit boekje uitmaakt, bevat eenige algemeen bekende bijzonderheden, de eigenschappen van het Haar en de ziekten van hetzelve betreffende, en schijnt voornamelijk te moeten dienen ter inleiding van een vertoog over de deugden en eigenschappen der Macassar-olie, welke hier als een algemeen behoed- en heelmiddel der kwalen van het Haar wordt aangeprezen. De Verhandeling is zeer oppervlakkig, en geeft ons geen groot denkbeeld van de natuur- en geneeskundige kennis van den Heer rowland; het berigt omtrent de Macassar-olie geldt alleen hen, die dezelve gebruiken willen, waarover wij geen zeggen hebben.




Bundel van gewijde Poëzij in Hollandsche dichtmaat gebragt door Jan Messchert van Vollenhoven. In 's Gravenhage, bij J. Allart. In gr. 8vo. 324 Bl. f 2-10-:

Alle pogingen tot uitbreiding van godsdienstige kennis, alle ijver om Gods heilig woord meer en meer te doen strekken ten algemeenen nutte is te loven; en van deze zijde beschouwd, zijn ook vooral de Bijbelgenootschappen aan te prijzen. Het blijft echter nog eene zeer belangrijke vraag, of het wel zoo volstrekt dienstig zij, den geheelen Bijbel der onkundige menigte, onvoorbereid, kosteloos in handen te geven. Hoeveel zal zij niet verstaan, hoeveel zal zij verkeerdelijk begrijpen, hoeveel zonder noodzake vergeestelijken;

{==437==} {>>pagina-aanduiding<<}
doch ook weder, hoeveel duidelijks, hoeveel leerzaams, hoeveel troostelijks zullen haar de Evangeliën, Handelingen, veelal de Brieven, het geschiedkundige in de boeken van Mozes, de Prediker, Spreuken, Psalmen en dergelijke boeken der H.S. geven! Ware het dan ook beter, haar als 't ware een uittreksel ter hand te stellen? Bedenkelijke en toch gewigtige vraag, die wij hier niet gaarne willen toestemmen noch ontkennen. Liever merken wij als met ruimte aan, dat zoodanige godgeleerden en menschenvrienden hoogen lof verdienen, die pogingen in het werk stellen, om den zin en de uitdrukkingen des Bijbels uit te leggen en op te helderen, en alles in eene duidelijker taal, naar onze dagen berekend, over te brengen. Het zij men zoodanige schriften als hoofdlezing of als raadpleging vlijtig gebruike, altijd zijn zij hoogst belangrijk. De brave, godsdienstige en vlijtige van hamelsveld verdient hier in de eerste plaats genoemd te worden, wiens verlichte kennis en menschlievende werken tijdgenoot en nakomeling in waarde moeten houden. Niet minder verdienstelijk zijn de onsterfelijke werken van de groot, michaëlis, clarisse, heringa en hesselink. Doch ook hoogst belangrijk zijn een Job, door schultens, en een Jesaïas, door van der palm vertaald en opgehelderd.
Onder de oog, hart en verstand meest bevredigende voorstellingen, hielden onze Vaders die van een' Christen in eenzaamheid, een' Christen op zijne landhoeve, een' Christen in zijne kamer. Met zulke prentborden door den grooten luiken, met verzen van de decker, kamphuizen, brandt en claas bruin, waren hunne buitenvertrekken en slaapkamers versierd, vóór nog wulpsche en Fransche prenten en zeden ook dáár waren doorgedrongen. En welk tafereel, mijne Lezers! is aangenamer, dan den nijveren koopman, na eenen welbesteden en gezegenden dag of week, in zijne kamer of op zijn buitenverblijf, in eenzaamheid, God te zien vereeren, zichzelven te zien oefenen, en alzoo zich voor te bereiden tot den ouden dag en den hoogst gewigtigen overgang van de drukte dezer wereld tot de stille rustplaats van het graf?
De betere en meer solide opvoeding van den hoogen stand in vorige dagen bragt hier veel toe bij. Het was toen als 't ware een vereischte van een regt beschaafd jongman, niet alleen de Fransche en Engelsche talen te kunnen verstaan, en

{==438==} {>>pagina-aanduiding<<}
zekere alom geroemde Schrijvers onder dezen te lezen, maar ook der Latijnsche tale kundig te zijn en den waren smaak te putten uit de echte bron, eenigermate ten minste gemeenzaam te zijn met virgilius, horatius en ovidius. Toen vond men dezen, en de Nederduitsche Dichters vondel, mooft, cats en anderen, nog bij wagenaar en den Bijbel in de huishoudelijke en boekvertrekken der vermogenden. Ook bij onze Moeders was een kamphuizen, de decker, poot, smits, hoogvliet en van merken onder de uitspannings-lectuur, en het genoegen, zoo vele huisgezinnen door een' Abraham den Aartsvader, David, het Nut der Tegenspoeden en dergelijke schriften aangebragt, is onuitsprekelijk, en zou als een godsdienstige zegen en ersenis op de kinderen zijn afgedaald, zoo onrust van tijden en losheid van zeden niet den ouden, erentvesten, Hollandschen trant hadden verdrongen.
Uit zulk eene opvoeding volgde noodzakelijk, dat de kinderen wezenlijke liefhebberij voor studie en eenen nuttigen omgang met zoogenaamde geletterden erlangden, en de Letterkunde zelve niet alleen tot hen, die tot de professie van geleerden werden opgeleid, maar tot de rijken en beschaafden in 't algemeen behoorde. Welk een invloed dit ten goede had, hoe dit goede liefhebbers en beoefenaars van Hollandsche letteren en verdienstelijke Dichters vormde, kan men ligtelijk reeds als van voren hieruit opmaken, en uit het voorbeeld van eenen pieter nicolaas simonszoon van winter en jan messchert van vollenhoven dadelijk leeren.
Wij hebben over beiden bij vorige gelegenheden hartelijke losspraak gemaakt, en vinden thans, bij de aankondiging der gewijde Poëzij van den laatsten, met genoegen deze gelegenheid vernieuwd.
Het algemeen, en bovenal bijzondere vrienden van den Heer van vollenhoven weten, hoe hij zich in de laatste jaren van zijn werkzaam en weldoend leven op vertalingen uit ongewijde en gewijde schriften met een allezins gelukkig gevolg toeleide. Na den dood van zijne brave en hoogst eerbiedwaardige echtgenoote, vond hij bij de laatsten meer bepaaldelijk troost en bevestiging in dien godsdienstigen ijver, welke dit huisgezin steeds heeft gekenmerkt. Ja, zoo werkzaam was deze Grijsaard, dat hij, tot een blijvend geschenk

{==439==} {>>pagina-aanduiding<<}
voor kinderen en vrienden, dezen bundel zelf, in zijnen laatsten levenstijd, verscheidene malen afschreef.
Dan, wat pogen wij den Heer van vollenhoven en dezen zijnen arbeid te schetsen, en laten niet den kundigen Bloedverwant en Uitgever, den beroemden Amsterdamschen Hoogleeraar d.j. van lennep, zelven spreken?
‘Jan messchert van vollenhoven, (dus leiden zijne woorden) zoon van anthonij van vollenhoven en maria messchert, werd geboren te Rotterdam op den 2den van Herfstmaand des jaars 1748. Zucht en aanleg tot de beoefening der fraaije letteren deden zich al vroeg inhem bespeuren. Na op de Latijnsche scholen zijner geboortestal bij aanhoudendheid als een der ijverigste en vlugste leerlingen uitgemunt te hebben, behaalde hij ook bij het verlaten derzelve grooten roem met het uitspreken van een Latijnsch gedicht, door hemzelven op trochaïsche versmaat vervaardigd, in hetwelk zuiverheid van taal en zoetvloeijendheid van uitdrulking gepaard gingen met een' weelderigen rijkdom van gedachten, die de vrucht was zoo wel van eigene vinding als van eene vlijtige behandeling der oude Romeinsche Dichters. Te regt derhalve werd dit gedicht, den lof des Zomers tot onderwerp hebbende, door den Heer van vollenhoven zelven in lateren tijd niet onwaardig gekeurd om door hem in soortgelijke Nederduitsche versmaat overgebragt en onder zijne andere gedichten door den druk gemeen gemaakt te worden. De lof van zoo voortreffelijke letteroefeningen verzelde den begaafden jongeling naar Amsterdam, alwaar hij zich eerlang met der woon vestigde. Omgang met den beroemden Hoogleeraar aan het Amsterdamsch Athenaeum, p. burmannus secundus, met jeronimo de bosch en andere kunstvrienden, versterkten hem in zijnen smaak voor dichtkunst, en, daar hij nu gaarne ook in de Nederduitsche zijne krachten beproeven wilde, zonder daarom aan de Latijnsche Zanggodin vaarwel te zeggen, ondernam hij al vroeg, om uit zijnen inzonderheid gelief koosden ovidius het een en ander in het Hollandsch over te brengen; welke proeven, naar het oordeel van deskundigen, toen reeds niet ongelukkig slaagden. Ook andere stukjes,
door hem in de Genootschappen Patriae en Concordia et Libertate voorgelezen, toonden, tot welk een' roem hij als navolger van hooft en vondel zoude

{==440==} {>>pagina-aanduiding<<}
kunnen opklimmen door geheel zich aan de Poëzij toe te wijden. Hij zelf echter vond het raadzamer, met de uitgave dezer eerste dichtproeven tot een rijper' ouderdom te wachten, ja zelfs alle dichtlievende uitspanningen een' geruimen tijd voor meer ernstige bezigheden te doen achter staan. Hij was namelijk op den 29sten van Bloeimaand 1770 in den echt getreden met elisabeth van der poorten, dochter van den, om zijne kunde en deugd, algemeen geachten josua van der poorten, en volgde, na het overlijden van dezen zijnen schoonvader, hem op in deszelfs uitgebreid kantoor en handelbetrekkingen op de Oostzee. Welhaast met een talrijk en bloeijend kroost gezegend, begreep de Heer van vollenhoven zich door niets te moeten laten aftrekken van de zorg voor zijn huisgezin, en daar hij met onafgebroken ijver als koopman tot deszelfs welzijn bezig was hield hij jaren lang weinig tijd voor letteroefeningen over. Doch zoo hij al hierdoor eenig vermaak mogt missen, ruime vergoeding voor hetzelve vond hij in de liefde der zijnen, die om strijd aan zoo veel zorg beantwoordden. Het mogt hem gebeuren zijne beide zonen en drie zijner dochters nog bij het leven zijner echtenoote naar wensch gehuwd te zien, en hij smaakte eindelijk het genoegen van, nu zelf in jaren gevorderd, het zoo lang door hem gedreven handelhuis aan zijn' oudsten schoonzoon te kunnen overdragen. Dus genoot hij rust na zoo veel arbeid. Dus ontsloot zich voor hem het vooruitzigt op een' stillen, vreedzamen ouderdom, maar ook tevens dat op de gelegenheid, om, zoo hij wilde, zijne gestaakte letteroefeningen te hervatten. Vurig greep hij die gelegenheid aan. De voortbrengselen der jeugd werden beschaafd. Vriendschap, kinderliefde, en een levendig gevoel der genoegens van het buitenleven op de zoo aangename Beek, tusschen Overveen en Bloemendaal, strekten den Heer van
vollenhoven tot belangrijke onderwerpen voor nieuwe dichtstukken, die in jeugdigen zwier met die van vroegeren leeftijd gelijk stonden, hoezeer toon en beschaving eenen rijperen kenmerkten. Welhaast vormde zich een bundel van Gedichten, welke in 1808 te Amsterdam in 8vo bij uylenbroek het licht zag. De bijval, met welken deze bundel algemeen ontvangen werd, spoorde den Dichter tot verderen arbeid aan. Hetgeen hij eertijds van ovidius vertaald had, bragt hem op het denkbeeld, om nog

{==441==} {>>pagina-aanduiding<<}
andere treffende plaatsen van dien Schrijver, vooral uit de Gedaantewisselingen, in het Nederduitsch over te brengen Niemand, die de Proeven eener vrije navolging van eenige stukken uit de werken van P. Ovidius Naso, in III Deelen, in 8vo, bij immerzeel en comp. 1809, 1810. te Amsterdam uitgegeven, met eenige aandacht gelezen heeft, zal ontkennen, dat de Heer van vollenhoven, vooral in de twee laatste Deelen van dit werk, de bevalligheid en losheid van het oorspronkelijke zeer gelukkig heeft weten uit te drukken. Intusschen klommen des Dichters jaren. De omstandigheden des vaderlands stemden meer en meer zijnen geest tot treurigheid. Hij had het ongeluk, zijne dierbare gade te verliezen. Geen wonder, dat hij, om zich krachtiger op te beuren, nu bij voorkeur de gewijde Dichters opsloeg, en zich hunne gedachten door navolging wilde eigen maken. Eene eerste gelukkige vrucht dezer poging was het boek Job in dichtmaat, bij j.w. ijntema, 1812, in 8vo. Zij stond van anderen gevolgd te worden. De verzameling, welke thans in het licht verschijnt, lag voor de pers gereed, en was zelfs gedeeltelijk reeds afgedrukt, toen de eerwaardige Dichter, op den 5den van Lentemaand 1814, zijne loopbaan hier op aarde besloot. Zacht en kalm was dit uiteinde, even als de avond van een' schoonen dag. Door geene andere zorgen gekweld, beval hij, weinige uren vóór zijnen dood, aan mij de uitgave dezer gezangen; want ook mij vereerde hij met zijne vriendschap, wier herinnering mij altijd dierbaar zijn zal. Groot genoegen vond ik bij het volbrengen van de mij opgedragen taak, daar het streelend gevoel van het schoone dezer gewijde Poëzij onafscheidelijk bij mij gepaard ging met het denkbeeld, dat hij, die in de bearbeiding derzelve troost zocht onder den last des ouderdoms en den kommer van zijnen stand als weduwenaar,
thans hereenigd met zijne gade, ontheven aan het leed der sterselijkheid, instemde met de lofzangen der Hemellingen, in het verblijf van eeuwige rust en vreugde.’
Iets van dit kort en juist gestelde voorberigt weg te laten, ware ter verminking geweest van een zoo wel ter zake dienend verslag, en zou hen onbevredigd hebben gelaten, die naar eenig levensberigt van den Heer van vollenhoven verlangden.
Op dit berigt volgt eene korte voorrede van den Dichter, waarbij de aanmerking belangrijk is, dat hij bij de dichtmati-
{==442==} {>>pagina-aanduiding<<}
ge overbrenging van Jesaïas alleen de vertaling van Prof. van der palm, en in het overige gedeelte die van wijlen den Hoogl. van hamelsveld ten grond genomen, alsmede dat Prof. willmet ook dit werk met vriendelijkheid en naauwkeurigheid overzien en verbeterd heeft.
Bladz. 1 tot 246, dus verreweg het grootste gedeelte, bevatten de Gedichten van Jesaias; hierop volgen, tot bl. 270, Treurzangen van Jeremias; daarna de Godspraak van Nahum tegen Ninive; Gezang van Mozes en der Israëliten na den uittogt uit Egypte, Exod. XV:1-18; de Godspraak van Bileam aan Balak, den Koning der Moabiten, Num. XXIII:18-24; de uitspraak van zegen door Bileam aan de Israëliten, Num. XXIV:3-9; Gezang van Mozes, voor het beklinmen van den berg Nebo, in het land der Moabiten, Deuter. XXXII:1-43; Zegezang van Debora en Barak, na de overwinning op de Kanaäniten bevochten, Richt. V:2-31; Lofzang van Hanna, de Moeder van Samuël, 1 Sam. II:1-10; Klagt van David over den dood van Saul en Jonathan, 2 San. I:19-27; Lofzang van Jonas, Jon. II:2-9; Lied van den Profeet Habakuk of Sigjonoth, Habak. III:1-19; en eindelijk Lofzang van Judith, na het verslaan van Holofernes, Judith XVI:2-21.
Wij zijn reeds te uitgebreid geworden, om den Lezer door proeven van de voortreffelijkheid van het werk, de juistheid en den gemakkelijken dichttrant te overtuigen. Wij vonden er een ongemeen behagen en stichting in.
Niet onbelangrijk zal het zijn, hier eene kleine aanhaling te doen, ter vergelijking van den gewonen krachtigen Bijbeltekst, de fraaije en juiste vertaling van van der palm, en de gelukkige dichterlijke overbrenging door van vollenhoven. Wij kiezen daartoe, om de kortheid, vs. 11 en 12 van het Vde Hoofdst. van Jesaïas.

Bijbeltekst:

Wee den genen, die, haer vroeg opmakende in den morgenstondt, sterken drank najagen, ende vertoeven tot in de schemeringe, tot dat de wyn haer heeft verhittet.
Ende harpen, ende luyten, trommelen ende pypen, ende wyn zyn in hare maeltyden: maer sy en aenschouwen het werk des Heeren niet, ende sy en sien niet op het maeksel syner handen.

{==443==} {>>pagina-aanduiding<<}

Van der palm:

Wee hunner, 
Die vroeg reeds in den uchtendstond 
Verhittenden drank bejagen, 
En toeven tot de schemering, 
Door wijn ontgloeid. 
Bij luit en citer, 
Bij trom en sluit en volle bekers 
Brassen en slempen zij: 
Maar wat Jehova werkt, dat trekt hunne aandacht niet; 
En wat zijn hand bereidt, dat zien zij niet. 

Van vollenhoven:

Wee hunner, die reeds vroeg, als 't eerst begint te dagen; 
Den sterken drank bejagen, 
En tot de scheemring toe, door heeten wijn 
Ontgloeijen en bevangen zijn! 
Zij brassen en zij smullen 
Bij citer en bij luit, 
Terwijl zij bekers vullen 
Bij trom, muzijk en fluit; 
Maar op Jehova's werken 
Zien ze onoplettend neêr. 
Zij willen niet bemerken 
De daden van den Heer. 

Zulke werken, als het gemelde van den onvergelijkelijken van der palm en den braven en kundigen vollenhoven, moesten den tragen geest onzer dagen tot echte en smaakvolle beoefening der Gewijde Schriften, tot lezing, nasporing en vergelijking opwekken, en alzoo onze wensch vervuld worden, dat deze en dergelijke schriften als huisboeken bij den Bijbel gebezigd werden, zoodat huisvaders en huismoeders zorgden, dat dezelve, benevens de voortbrengsels der edelste vernuften van ons vaderland, den zonen en dochteren ter lezing en leering werden gegeven, en daardoor aangevuld werd dit helaas thans te zeer verwaarloosd gedeelte eener inderdaad regt fatsoenlijke opvoeding.






{==444==} {>>pagina-aanduiding<<}

Reize door Noorwegen en een gedeelte van Zweden. Naar het Hoogduitsch van Dr. W. Soltau. Te Leeuwarden, bij Steenbergen van Goor. 1816. In gr. 8vo. VIII en 271 Bl. f 2-10-:

Deze Reis, hoezeer slechts voor Dilettanten (liefhebbers, geene beoefenaars) in de Aardrijkskunde geschreven, bevat nogtans eene menigte zeer belangrijke, en tevens aangenaam voorgedragene, berigten omtrent een land, welks inwoners door handelbetrekkingen, volksgeaardheid, vrijheidsliefde, en gedeeltelijk ook door overeenkomst van taal, zoo vele betrekking tot ons hebben. Het zijn ook eigenlijk meer de menschen dan het land, waarover soltau handelt. Doch wanneer hij zegt, Reize door Noorwegen, zoo moeten wij niet al te veel verwachten. Geen tiende gedeelte van het uitgestrekte Koningrijk is het voorwerp dezer Reize: niets wordt er gezegd van de belangrijke westkust, met alle de eilanden, en de twee koopsteden Bergen en Drontheim; niets zelfs van het westelijk gedeelte der zuidkust, of het stist Christiansand. Maar over het stift Christiania, of het zuidoostelijk gedeelte, komen des te belangrijker berigten, (hoewel geene eigenlijk gezegde beschrijving) en wel in een' zeer bevalligen vorm, voor. Het is echter, gelijk bij alle reisbeschrijvingen, volstrekt noodig, eene kaart daarbij ter hand te nemen; en daar die van Noorwegen juist niet zeer algemeen zijn, hadden wij wel gewenscht, al ware 't op een klein kaartje, den reisweg des Schrijvers aangeteekend te zien.
Hij kiest het punt, waar deze reisbeschrijving begint, niet, zoo als gewoonlijk, van zijne aankomst in, maar van zijne afreize uit, de zuidelijke deelen van dit Koningrijk; ja hij noemt niet eens de stad, waaruit hij vertrokken is, schoon dezelve uit den zamenhang, en eenen terugblik op Noorwegen's zuidelijke kusten, (bl. 168) waarmede de reis had moeten beginnen, blijkt, de stad Laurwig, aan de rivier Loven, te zijn. De reis gaat vervolgens over Tonsberg, Jarlsberg en Drammen, naar Christiania, Noorwegen's hoofdstad. De beschrijving van alle deze en de tusschenbeiden liggende plaatsen is bij uitstek onderhoudend en schilderachtig; zij wordt ook door gewigtige aanteekeningen nopens de volksgeaard.

{==445==} {>>pagina-aanduiding<<}
heid, de zeden, de taal en letterkunde der Noormannen afgewisseld. Bovenal voldeed ons de beschrijving van Drammen, van het schoone dal, en den aanzienlijken handel dier driedubbele stad, (bl. 14-20.) Van Christiania ging de reïs over Dröback en Möss, en dus langs den oosteroever van den Christiania-Fiorde, of Golf, naar Frederiksstad; allen aan den Hollandschen handelaar zeer wel bekende plaatsen. Te Frederiksstad stak men den Glommen over, de grootste rivier van Noorwegen, welke bij Havslund een' waterval van 2 tot 300 voeten maakt. Over 't geheel is ten minste het hier bezochte gedeelte van Noorwegen zeer rijk aan schoone gezigten en natuurtooneelen, zelfs te midden des winters; en men zou zich een zeer verkeerd denkbeeld van hetzelve maken, wanneer men het, hoe schaars ook bewoond, als eene streek aanzag, waar naauwelijks de noodwendigheden, niet de gemakken, des levens te bekomen zijn. In de herbergen ten platten lande toch kan men, bijna zoo goed als in Holland, met eten en drinken te regt komen. In de steden gebruikt men wittebrood bij voorkeur (bl. 46), dus niet het roggebrood, gelijk op vele plaatsen in Duitschland, en bij den Noorweegschen boer is eten en drinken schering en inslag, (bl. 125.) Niet minder dan vijfmaal daags heeft dit bij hem plaats. Daarentegen is de Noorman minder dan de Deen en de Zweed aan geestrijke dranken gehecht, (bl. 45.) In Christiania vindt men slechts ééne brandewijnstokerij, en niet ééne brouwerij, daar ieder huisgezin zijn eigen bier brouwt. Zoo vindt men ook ten platten lande
en in de kleine steden geene bakkerijen, daar elk gezin voor zijn eigen brood zorgt. - Van Frederiksstad ging de reis zuidoostwaarts naar de Noorweegsche grensvesting Frederikshald, zoo bekend door den dood van karel XII van Zweden, en niet minder merkwaardig door de hooge jaren, welke hare inwoners bereiken. Onder chri tiaan VI (in de eerste helst der achttiende Eeuw) waren hier acht personen, waarvan de jongste 78 en de oudste 105 jaren telde. (Deze laatste bijzonderheid wederlegt het onmiddellijk volgende gezegde: de ouderdom van allen te zamen beliep 1417 jaren. Zóó toch moesten zij door elkander ieder 177 jaren oud geweest zijn. Zou hier ook eene drukfout zijn voor acht paren?) De Kroonprins van Deenemarken had hier in 1788 een' voorrijder van 103 jaren. - Van Frederikshald ging de reis naar Zweden over den Swinesund. Het onderscheid der beide lan-
{==446==} {>>pagina-aanduiding<<}
den loopt aanstonds, ongunstig voor Zweden, in 't oog. De bergen, in Noorwegen digt met hout bewassen, zijn in Zweden (althans op de westkust) geheel kaal. De streek is meer heijig; de landman armer. Deze onaangename overgang schijnt op den Schrijver gewerkt, en hem minder gunstig voor Zweden gestemd te hebben, van welks hier bereisde gedeelte slechts zeer oppervlakkige, ongunstige, en (in vergelijking met die over Noorwegen) vrij onvoldoende, berigten voorkomen. Gothenburg wordt naauwelijks aangestipt; doch de Schrijver zag ook slechts eene der voorsteden. Behalve deze aanzienlijke handelstad, en Halmstadt (niet Helmstadt, bl. 226) in Halland, is op deze geheele westkust niet
ééne plaats van belang; doch het tooneel verandert in Schonen, 't welk, door een' bergrug van Halland afgescheiden, veel vruchtbaarder en aangenamer is. - De Schrijver stak van Helsingborg naar Kopenhagen over, en eindigt met een' blik op die hoofdstad, op het naburige Elzeneur, en eene korte, doch voortreffelijke schildering van den Deenschen volksaard.
Wij hebben genoeg gezegd, om deze zeer goed en bevallig geschrevene Reis aan alle beminnaars zoo wel der Aardrijksen Volkenkunde, als eener lectuur voor uitspanning, aan te bevelen. De Vertaler (tevens Uitgever) behoort geenszins tot de klasse der broddelaars, welke dezen tak der Letterkunde tot een verachtelijk handwerk vernederen; en hij heeft ook (zoo als ieder Vertaler eener Reisbeschrijving eigenlijk behoorde te doen) zijnen Auteur met andere Schrijvers over dat land, zoo als fabricius, onzen meerman, carr, enz. vergeleken, en de overeenkomst of het verschil in eenige Noten onder den tekst aangewezen. Alle zijne Aanteekeningen zijn nogtans niet van dat belang: er zijn onder dezelve, die wat te veel de zucht verraden, om aardig te willen zijn. Twee derzelven (de eene eigenlijk in de Voorrede des Vertalers, bl. 5.) zondigen tegen de Aardrijkskunde en Geschiedenis. De Schrijver had gezegd: dat de ‘weinige bebouwde plekken in Zweden (het door hem bereisde gedeelte) naar Oasen geleken, rondom welke eene zee van heidekruid en dambezienstruiken golsde.’ Dit woord Oasen nu verklaart de Vertaler door ‘dorre, onbewoonde zandwoestijnen in Afrika, die oudtijds tot een verbanningsoord gebruikt werden.’ Niet alleen strijdt dit lijnregt tegen de bedoeling des Schrijvers, (gelijk ieder terstond ziet) maar deze uitlegging is

{==447==} {>>pagina-aanduiding<<}
ook volstrekt valsch. Oasen zijn eilanden, schoone, vruchtbare en welbesproeide eilanden te midden der Zandzee, of, met andere woorden, waterrijke plekken, die de barre zandwoestijn van Afrika afwisselen, en aan de Karavanen tot rusten ververschingsplaatsen dienen. Men heeft zoo in de nabijheid van Egypte de groote Oase, de Oase van Ammen e.a.m. Wij behoeven ons eigenlijk op geenen Schrijver te beroepen, daar dit woord in dien zin algemeen bekend en aangenomen is: wil men zich echter overtuigen, zoo zie men de Reizen van browne, die de Oase van Ammen beschreven heeft: heeren's Ideën over Egypte e.z.v. - Op bl. 258, waar de Schrijver van den Zeeslag van 2 April 1801 spreekt, waarin de Deenen zich tegen de Engelschen met roem overlaadden, zegt hij, dat de vijand overmagtig, en de oorlog onregtvaardig was. Op dit laatste merkt de Vertaler aan: ‘Dit zullen de Engelschen juist niet beamen. Zij hebben het wegvoeren van de Deensche Zeemagt destijds een maatregel van voorzigtigheid genoemd. Het zij zoo!’ Het wegvoeren der Deensche Zeemagt geschiedde zevendehalf jaren later, in Sept. 1807. De Vertaler heeft deze twee daden van vijandelijkheid, door Engeland tegen Deenemarken gepleegd, blijkbaar verward. In den eersten togt was het slechts om afstand van het stelsel der Zeeregten, die paul I verlevendigen wilde, te doen. - Ook de Schrijver schijnt zich nu en dan te veel in het verledene te verplaatsen, wanneer hij van Deenemarkens tegenwoordigen Koning als Kroonprins spreekt. Hij was toch reeds
Koning in Februarij 1812, toen soltau de reis deed.
In taal en spelling is deze Reis doorgaans zeer zuiver, en men wordt door drukfouten weinig gehinderd.

Tobias Hoppe, of Burger en Bloedverwant. Door A. Lafontaine. Met Platen. II Deelen. Te Haarlem, bij F. Bohn. In gr. 8vo. Te zamen 616 Bl. f 6-:-:

Al wederom nieuw en zonderling, in lafontaine's lieven toon; een boek tot uitspanning na vermoeijenden arpeid, en tevens veel voor het hart, en geheel voor den beschaafden kring. ‘Een ongemeen fraaije Roman,’ zegt de Holland-
{==448==} {>>pagina-aanduiding<<}
sche Uitgever; en wij twijfelen naauwelijks, of ieder Lezer stemt het hem toe.
Blanka van horrberg (hare geschiedenis wordt aan het slot eerst opgehelderd) is eene verlatene weeze; in de eenzame herberg, waar haar de moeder ontviel, vindt een edel jong mensch de verlegene, die volstrekt niets wist van hare betrekkingen, dan dat zij van hare moeder eenen geslotenen brief naar Hanover had. De kiesche jongeling geleidt haar, en de Lezer voorziet in het einde een huwelijk van deze uitmuntende menschen. Maar de jongeling moet zich onverwacht verwijderen, en nu vernemen de reeds verbondene harten niets meer van elkander. Dan, kort hierop treedt tobias hoppe op het tooneel, wiens voorkomen juist niet zeer uitlokt, maar die zeer spoedig het voortreffelijk meisje onderscheidt, en van haar gekend wordt in zijne zeer groote voortreffelijkheid. In Hanover vindt zij den onbekenden, waaraan de brief harer moeder hield, overleden, en wordt door tobias hoppe gebragt bij zijne zeer waardige bloedverwanten. Zij is weldra aldaar de lieveling en vertrouwde van allen; ook de Lezer heeft haar lief, en weet niet, of hij den eersten minnaar terug verlangen, of haar met tobias gelukkig gehuwd wil zien. Deze laatste verwijdert zich ook voor een' tijd, en intusschen ontdekt blanka, dat de bestemde echtgenoot van eene der dochters van het huis haar eerste reisgenoot en minnaar is. Zij oordeelt geraden, nu spoedig weg te reizen. Intusschen heeft tobias zijnen liefsten wensch opgegeven, daar hij de vroegere betrekking van zijnen geliefden neef tot blanka ontdekt; en nu wordt het tusschen oom en neef een wedstrijd van edelmoedigheid. Na de afdoening harer zaken, met behulp van tobias, met haren laaghartigen broeder, (waarbij het blijkt, dat zij eene Freule van horrberg is, en de geschiedenis harer moeder, en alzoo hare askomst, nu ook wordt
opgehelderd) beslist blanka eindelijk ten voordeele van hoppe, en wordt zijne gelukkige vrouw. Zeer gelukkig inderdaad, niet zoo zeer omdat hare vriendin nu den jongeling huwen kan, want deze door wederzijdsche onders verloofden scheiden gemakkelijk, daar beider hart eene andere keuze had - de dochter en de zoon van hoppe's overledenen uitmuntenden vriend, dien hij wel jaren lang had moeten miskennen, maar wiens gedrag nu reeds volkomen geregtvaardigd was, en wien hop-
{==449==} {>>pagina-aanduiding<<}
pe nu in zijne kinderen de voorbeeldelooze zich opofferende trouw kon vergelden. Bij dit alles komt nu nog het huwelijk van eene andere beminnelijke nicht, welker waardige minnaar, lang en met den meesten schijn verdacht, nu naar verdienste de lieveling van geheel de familie wordt. Alle deze geschiedenissen staan in naauw verband, en zijn zoo dooreen geweven, dat ieder persoon, tot het laatste toe, belangrijk blijft, en wij den Lezer waarlijk, door het gezegde, slechts een zeer onvolledig denkbeeld geven van het verhaal, dat in ons oog een meesterstuk van vinding is. Behalve dit, is de Roman vol van originele karakters, en doorzaaid met fraaije en treffende opmerkingen. Van beide eene kleine proeve. Zie hier de eerste ontmoeting van hoppe en blanka:
‘Ik heb eene verschrikkelijke haast, Heer Postmeester!’ enz. Men zeide hem, dat blanka de eerste paarden hebben moest, en hij dus kon wachten. ‘Dat weet ik des noods ook!’ antwoordde hij op eene grappige manier, en nu kwam hij (blanka verhaalt het) bij mijn rijtuig, nam zijne muts af, en zeide: ‘In eenen bloeijenden leestijd, Mejuffer! komt men nooit te laat. Gij zoudt eenen armen drommel, die op heete kolen staat, ongemeen verpligten, indien gij van uw regt op de eerste paarden afstand wildet doen.’
‘Ik heb even zoo veel haast, als gij, Mijnheer!’ zeide ik ernstig, ofschoon er iets zeer grappigs in zijne manier van zeggen was.
‘Waarom wilt gij wedden, dat ik meer haast heb dan gij? - zeide hij. - Er is geen woord, dat aan schoone lippen beter past, dan het Ja-woord! Ik wenschte wel, dat gij het mij wildet geven!’
‘Maar, - zeide de Postillon - de Dame zou immers met u in uwen wagen kunnen rijden, Mijnheer hoppe! dan kwaamt gij beide weg.’
‘Ik zag donker voor mij neer, want dit wilde ik nog minder. De man zag er gansch niet zoo uit, dat hij mijn vertrouwen verdiende. Ik antwoordde niet. Hij zong:

En op het voorhoofd kwamen rimpels, 
En dit zeide mij: neen! 
Oh! Misericorde!’ 

‘Den laatsten regel voegde hij er zeer grappig bij. “Ik zou

{==450==} {>>pagina-aanduiding<<}
u waarlijk iets kwaads kunnen toewenschen, Mejuffer! - zeide hij voorts, - dat gij maar slechts een paar minuten in uw leven niet hadt geweten, hoe gij zoudt voortkomen, opdat gij mogt weten, hoe aangenaam mij uw Ja-woord zoude zijn.”
Nu dacht ik aan mijne eenzame herberg bij Kollin, en aan alles, en ik zeide schielijk en vriendelijk: “Ja!” Ik maakte eene beweging om op te staan, en hij hielp mij uit den wagen, en terwijl hij mij naar zijn rijtuig bragt, zeide hij: “Op die kar hadt gij het toch niet uitgehouden, lief kind! Gij komt door uw Ja-woord gemakkelijker te zitten, en dit schenke de barmhartige God aan alle meisjes, die het Ja-woord geven. Ik vrees; dat velen in doornen zitten gaan.” Zijn gezigt was bij deze woorden zoo goedhartig en medelijdende, dat ik opgeruimd en vrolijk zeide: “Ik hoop, Mijnheer hoppe -”
Ei, ziedaar! - riep hij - de Meisjes weten in eene minuut meer van eenen man, dan wij in een jaar van haar! Gij kent mij! Nu, op reis moet alles eerlijk in zijn werk gaan. Namen dus tegen namen.’
‘Horrberg!’ - zeide ik. - Nu spotte hij met mijnen naam, en bewees mij, terwijl hij mijne goederen in den wagen pakte, dat ik de weddenschap zou verloren hebben. ‘Want - zeide hij - gij hebt den onbewegelijken, vasten naam horrberg: en bij mij gaat het: hop! hop! hop!’ Nu zong hij weder een vers uit het liedje.
‘Mijne harp kon volstrekt geene goede plaats krijgen. “Ja - zeide hij vrolijk - zoo gaat het altijd met de harmonie en met de vreugde tevens. Zij krijgen altijd in de wereld de slechtste plaats.” Eindelijk kreeg de harp eene plaats, omdat ik zeide, dat zij eene gedachtenis was aan eene dierbare Vriendin. “Wel! - riep hij - al zou ik dan ook op den bok zitten; zij moet mede, en dan wil ik eens zien, hoe dankbaar gij wezen zult.” Hij zong nu weder met luider stemme:

“A man must prove himself polite 
In such a case as this.” 

Dit alles gaf den man een grappig voorkomen; maar er was volstrekt niets gemaakts in alles; het was zijne natuur.
Eindelijk reden wij heen: “Indien wij een paar Oosterlingen waren, dan zouden wij eerst met elkander gebeden hebben,

{==451==} {>>pagina-aanduiding<<}
dat vrede onder ons mogt heerschen, dat wij elkander op reis niet in gevaar brengen, maar in nood en dood elkander getrouw mogten blijven. Ik heb hiermede dit gebed uitgesproken, lief kind! Amen! En daar eene kennismaking op eene reis van ruim twintig mijlen - want ik hoor, dat gij naar Hanover gaat, en derwaarts ga ik ook - niet zoo eene oppervlakkige kennismaking op een Bal of Theegezelschap is, maar eene, die op trouw en geloof moet rusten, eene verhevene kennismaking, naast die tusschen Echtgenooten de verhevenste; zoo zult gij mijne geloofsbelijdenis hooren: Ik ben tobias hoppe, een eerlijk, vrolijk man, die zoo huisselijk is als eene musch, en evenwel nog niet eene vaste woonplaats heeft; die luter's Christelijke Huistafel van buiten kent, en evenwel nog geene vrouw en kinderen heeft. Ik ben niet zoo deugdzaam als grandison, - als gij dien kent, en ieder Meisje behoorde hem te kennen - niet zoo wijs als plato of zelfs als aristoteles, maar toch een goed slag van een mensch, geloof ik. Opdat gij, mijne Vriendin! - want die zuit gij zijn, vóór dat wij den Domtoren van Halberstadt zien - mij in de wijde wereld zult weten te vinden, wanneer de een of andere kwelgeest ons van elkander scheidt, zoo hebt gij hier mijn adres.”
Hij gaf mij een kaartje, dat ik lagchende in mijn' breizak stak.
Ik zweeg. Hij hield zijn oor naar mij toe, en trok de staapmuts van zijn oor. “Deert u iets, Mijnheer tobias hoppe?” vroeg ik.
“Ik luisterde naar uwe geloofsbelijdenis.”
Ik zeide vrolijk: “Mijn naam is blanka horrberg. Het Signalement, Mijnheer tobias hoppe, zult gij zelf wel maken.”
O ja! - zeide hij, mij aanziende. - Dus blanka horrberg, zeventien jaren oud, op zijn hoogst achttien. Het oog, of de geest, die inwendig is, schijnt reeds ouder. Het voorhoofd eenigzins fier; - of teekent het alleen moed tegen een stijfzinnig noodlot? Op den mond en in twee kuiltjes, die de natuur in twee morgen-rozen gedrukt heeft, een lachje, dat de Mannen tot zotten en één' man tot eene Godheid maken kan.’
‘Stond in ons Oostersch gebed ook een artikel van vleijerij, Mijnheer hoppe?’

{==452==} {>>pagina-aanduiding<<}

‘Dat ik weet niet. Op het kleine eirond van haar gelaat - dus ging hij voort - hangt zoo wat een digte nevel van verhevene droomerijen, en een donker wolkje van zorg: de eerste zal met de jaren wel verdwijnen; de tweede? de Hemel helpe u van dezelve af. Blond haar, dat met het haar van berenice aan den hemel wedijveren kan.’
‘Ik vrees, Mijnheer hoppe! dat gij mij in uwe beschrijving nog geheel in den hemel zult verplaatsen, om van mij met mijne harp hier op aarde maar ontslagen te worden.’
‘Wel nu, indien mijne beschrijving u niet elegant genoeg is! ik zou wel eens willen hooren, hoe een Meisje zichzelve prijst. Kom aan, laat u eens hooren!’
‘Dus - zoo begon ik - een arm ding, dat in de wereld niets te doen heeft, dan een' brief te bestellen; dat slechts éénen Vrend heeft, wiens naam zij bij ongeluk niet weet.’
‘Schielijk gaf hij mij nu nog een kaartje met zijn adres; maar ik was niet meer van mijn' tekst te brengen, want mijn hart werd aangedaan. ‘Een arm ding, - dus ging ik voort - dat achter zich niets te zien heest dan een graf, en voor zich niets ziet dan eene donkere toekomst.’
‘En den Heer tobias hoppe!’ riep hij, terwijl hij tegen over mij ging zitten. Ik moest evenwel lagchen.
‘Ik hoop, lief kind! - zeide hij na eene korte pauze - dat wij met elkander gekscheren.’
‘Ik voor mij heb in allen ernst gesproken.’
‘In ernst? Hemel! mijn lief kind! wat kan u dan bejegend zijn?’
‘Een engel des doods!’ zeide ik bedroefd.
‘Dit verdriet komt men in uwe jaren nog weer te boven. Maar inderdaad, ik vrees - zeide hij met een ernstig gezigt - dat de smart, die op uw gelaat geteekend is, eene andere scheiding tot oorzaak heeft, en dat gij u achter de lijkbaar verbergt, opdat ik de eigenlijke smart niet zien zal.’
‘Het is nog geene vier weken geleden, dat mijne Moeder in mijne armen stierf, en zij liet mij niemand achter, die met mij om haar verlies treurde.’
‘De Hemel beware mij, - zeide hij - dat ik die smart veroordeelen zou!’
‘Hij trok zijne muts over zijne oogen, en ging in den hoek van den wagen zitten. Ik zag hem met verontwaardiging aan; want ik dacht, dat hij er mede schertsen wilde.

{==453==} {>>pagina-aanduiding<<}
Maar toen de Postillon iets zeide, en hij de muts weder opligtte, zag ik iets in zijne oogen, dat geheel naar geene scherts geleek. Hij ging eenige oogenblikken uit den wagen. Ik werd van oogenblik tot oogenblik meer te vreden met mijn' reisgenoot.’
Dit karakteristieke rooneeltje kostte ons meerdere ruimte, dan wij ons voorstelden, zoodat wij ons van het mededeelen van treffende gezegden en opmerkingen moeten onthouden; dan, de Lezer zamelt er zich uit deze proeve wel zelf eenige op, en werd zeker tot nadere kennismaking met blanka en tobias uitgelokt.

Laudatio Funebris Divi Patris Classis N.N. Groningae, apud W. van Boekeren. 1816. p. p. 15. form. maj. f :-4-:

Jongenswerk! mislukte en onvriendelijke scherts. - Zijne Majesteit de Koning gaf aan het Kerkbestuur der Hervormden eene andere en geconcentreerde wijziging. De Klassikale vergaderingen houden daardoor op, of komen slechts eenmaal 's jaars bijeen; en hetgeen te voren door dezelve geschiedde, en waartoe gedurig herhaalde bijeenkomsten vereischt werden, wordt nu opgedragen aan eene minder talrijke Commissie, enz. Niet ieder in de Hervormde Kerk denkt eveneens over deze verandering; sommigen verblijden er zich over, en verwachten er zeer veel goeds van; anderen bedroeven zich over dezelve, en vreezen ik weet niet wat; nog anderen beschouwen geheel die zaak als van weinig belang; terwijl er eindelijk ook zijn, die hun oordeel opschorten, tot dat de nieuwe regeling geheel in trein is gebragt, en de reglementen, die men van eene aanstaande Synode verwacht, bekend en in werking zijn, meenende dat men dan eerst volkomen naar waarheid en regt zal kunnen oordeelen over eenen maatregel, voor welks goede bedoeling het verstand en hart van onzen geliefden en geëerbiedigden Koning bij ieder' weldenkenden een genoegzame waarborg is.
Bij de Klassikale vergaderingen spijzigden de broeders doorgaans met elkanderen, na den afloop der werkzaamheden; en zoodanige bijeenkomsten waren tevens, voor sommige meer van de steden afgelegene Predikanten, eene aangename gele-
{==454==} {>>pagina-aanduiding<<}
genheid om de stad te bezoeken, ook sommige huisselijke belangen dan af te doen, en geheel de broederschap te zien. En wien kon dat bij mogelijkheid hinderen? Indien al eens nu of dan (bijzonderheden weten wij juist niet) bij zoodanig eenen maaltijd iets voorviel, dat niet geheel in den haak was, is het dan edelmoedig, zulks te wijten aan geheel het achtingwaardige ligchaam der Hervormde Geestelijkheid, en die broederlijke bijeenkomsten, aan eenen waarlijk niet altijd zoo geheel overvloedigen disch, en doorgaans geheel op eigene kosten, te doen voorkomen als zuip- en smulpartijen, en offeranden aan Bagchus, en misschien ook aan Venus!! gelijk de bedoeling schijnt te zijn van den vermoedelijken vlasbaard, die deze Laudatio in de wereld zendt, en die denkelijk zelf niet ongaarne eene ruime en aanzienlijke plaats zou bekleeden; aan welke tafel dan ook eenige mannen e grege Epicuri bijeen waren.
‘Prandium tandem, post gravissimos societatis labores exantiatos appositum, arctissimum fraterni amoris vinculum erat, animique laetum condimentum, quo quisque vocatus, etiam postridie, sapientissimo Patrum instituto, utilissimis nempe sermonibus, nutriretur.
Meministis autem Fratres! nostrae in Divi Patris, opipara prandio, quanta fuerit, frugalitatis priscae, vel in hodierna ubertate, memoria. Vinum capacioribus licet scyphis appositum, non nisi tarde, et justa copia, ita ut ne guttula quidem ungue decideret, bibebatur,’ cet.
‘Meministis quanta carnium fuerit copia, pisciumque deliciae, appositarumque dapium sapor eximius, pomorum egregia maturitas, mensae secundae dulcedo, panisque et nigri, et albi, semel bisve cocti eximia materia,’ cet.
‘Lugete Fratres! Patrem Optimum extinctum, lugete aedes, lugete et vos blandulae puellae,’ cet.
‘Patrem eheu plangimus, per duo, et quod excurrit seculae, summa celebritatis fama, summaque omnium rerum copiae atque felicitate, per omnes Reipublicae mutationes, ad hunc usque diem superstitem.’
Maar deze staaltjes zijn overgenoeg ter aanwijzing, dat geheel de Laudatio in ieder opzigt een nietsbeteekenend prulchrift is.





{==455==} {>>pagina-aanduiding<<}

Tweetal Redevoeringen, gehouden in het Departement Groningen, der Maatschappij Tot Nut van 't Algemeen; door J. Mulder, Leeraar bij de Hervormde Gemeente te Groningen. Te Groningen, bij R.J. Schierbeek. 1815. In gr. 8vo. 24 Bl. f :-5-8

Beide deze Redevoeringen prijzen zich door haar nuttig doel bijzonder aan: of is de instandhouding eener zoo weldadige inrigting, als die der Maatschappij Tot Nut van 't Algemeen, niet hoogstbelangrijk? - Eenigermate schijnt de ijver voor deze Maatschappij, en ook bijzonder voor de Departementsvergaderingen, verslapt. Dit is ook wel elders het geval; en daarom keuren wij de uitgave dezer Redevoeringen ten hoogste goed. De eerste spoort de oorzaken dezer verslapping van den ijver voor de Maatschappij in het algemeen na; zij worden bevonden deze te zijn: De zaak is niet meer nieuw; - de Maatschappij sticht dat nut niet, dat men er zich van beloofde; - en eindelijk: de treurige omstandigheden onder den Franschen dwang. Deze bezwaren worden getoetst, en derzelver invloed te keer gegaan. (Nog twee bedenkingen hadden wij gaarne hier opgenomen en weêrlegd gezien: 1) De zorg, die het Gouvernement draagt voor het verbeterd Schoolonderwijs, maakt de bijzondere bemoeijingen, en de opofferingen daartoe van partikulieren, minder noodig. 2) De boekjes der Maatschappij worden weinig gelezen; men vindt zelfs de aan de leden uitgedeelde exemplaren somtijds voor een' spotprijs te koop liggen: zij komen alzoo niet in de regte handen.) De tweede Redevoering wijst het nuttige en noodzakelijke van de bijwoning der Departementsvergaderingen aan: Zij zijn zoo geschikt om den trek tot nuttig en gezellig verkeer op eene onkostbare wijze te voldoen; - hebben de strekking ter verbetering van verstand en hart. (Kon dit meer algemeen en altijd proefondervindelijk aan ieder lid bewezen worden! Wij kennen het Groninger Departement niet bijzonder; maar hoorden elders wel eens klagen, dat menige avond voor verstand en hart verloren was, en nuttiger in eenen vriendenkring, in wijn- of koffijhuis zou zijn doorgebragt. Wij zeggen dit niet als eene beschuldiging, maar geven enkel eenen wenk. Tot nut van het algemeen, moesten

{==456==} {>>pagina-aanduiding<<}
de kundigste leden, die eigenlijk daar meer kunnen geven dan ontvangen, zich verledigen, om, na den afloop der voorlezingen of werkzaamheden, het gezellig verkeer doelmatig, zoo wel als algemeen onderhoudend, te leiden.) Eindelijk: zij hebben den kennelijksten invloed op de instandhouding en bloei der Maatschappij.
Wij wenschen zeer, dat de uitgave dezer Redevoeringen aan het nuttig doel van den Schrijver, zoo wel elders als te Groningen, volkomen zal beantwoorden.




Lectuur voor Vrouwen; bestaande in onderscheidene Verhalen ter veredeling van het hart. Door Fenna Mastenbroek. IIde en laatste Deel. Te Groningen, bij W. Wouters. 1816. In gr. 8vo. 224 Bl. f 2-8-:

Dit tweede zestal komt ons voor, in waarde aan het eerste gelijk; en meer behoeven wij niet te zeggen, daar onze welgemeende lofspraak vrij algemeenen bijval vond.
1. Susanna rudolphi, vroeg door haren braven vader van ijdelheid tot weldadigheid geleid, die door deze deugd juist haar geluk op aarde vestigt; 2. Egberdina de graaf, de zachte, miskende en eindelijk gelukkige deugd; 3. Augusta lindenholm, eene uitmuntende stiesmoeder; 4. Clara van turnhausen, eene treffende waarschuwing tegen eenen onbedachten echt; 5. Christina wellingrode, de zachtmoedige echtgenoote van eenen braven, maar voor een' tijd verdwaasden en verdwaalden man; en 6. Johanna van hulst, een voorbeeld van vrouwelijke teederheid, braafheid, beleid en moed, bij een in onze dagen niet zeldzaam lijden; - alle deze verhalen geven de beste zedelessen, en roeren het hart; en wij hopen, dat zij bij menigen lezer en lezeres eenen meer dan voorbijgaanden indruk zullen uitwerken.
Mejufvrouw mastenbroek toont in het voorberigt hare gevoeligheid aan den Recensent ook der Recensenten, die den twijfel geopperd heeft, of zij wel een meisje is; omdat - ja, indien wij ons wel herinneren, omdat zij zoo goed schreef, en dat Heer een meisjeskenner is! Zij had liever moeten zwijgen. Want, als men van een braaf en goed meisje vertellen ging, dat zij misschien wel een verkleede jongen is, zou dit wel zeer onaardig zijn; maar, als zij zich dan echter moeite gaf om hare sekse aan het geëerd Publiek te bewijzen, zou men al ligt vermoeden, dat zij een weinig manziek was. Het doet ons daarom leed, dat onze gezegde Compere haar tot eene, hoewel zeer nederige, vergelijking met de Jufvrouwen wolff en deken heeft uitgelokt. Ieder zweem van aanmatiging ontsiert, in ons oog, de maagdelijke bevalligheid; en het meisje, de vrouw, de moeder, is altijd meer, naar mate zij minder schijnen wil, en bij miskenning zwijgen kan, eenvoudig voortgaande te blijven, die zij is. Hare verdediging is de eervolle taak van den man.


{==457==} {>>pagina-aanduiding<<}

Boekbeschouwing.

De overwinning van den Christelijken Godsdienst, betoogd door eene, ten algemeenen nutte ingerigte duidelijke verklaring van den (!) Openbaring van Joannes. Door Dr. J.H. Jung (Stilling) Groot Hertoglijk' Badensch' Geheim' Hofraad. Uit het Hoogduitsch. Te Amsterdam, bij J.C. Sepp en Zoon. 1816. In gr. 8vo. 316 Bl. f 2-16-:

De titel is bedriegelijk; men levert ons, namelijk, onder denzelven, een werk, dat als ‘Erster Nachtrag zur Siegsgeschichte,’ enz. door den Hofraad werd uitgegeven, en hetwelk ons overtuigend gebleken is, op zichzelve geene volledige, veel min eene duidelijke, verklaring te zijn van het ons nog altijd donkere Bijbelboek, en bij hetwelk ‘De Geschiedenis der overwinning van den Christelijken Godsdienst,’ enz. van denzelfden Schrijver (in twee Deelen, te Amsterdam, bij weppelman, 1801, in het Holl. uitgegeven) onmisbaar is. Dit zal genoegzaam blijken, wanneer wijkortelijk den inhoud van het thans voor ons liggend geschrift aanstippen, waarvan wij liefst enkel berigtgevers zijn, ons desgelijks ontslagen rekenende van de beoordeeling van het vroegere werk, waarvan wij eeniglijk zeggen, dat wij ons wel herinneren, daarin, gelijk ook doorgaans in iedere andere proef ter ontraadseling van het, door deszelfs beelden vooral ook, zoo moeijelijk boek, wel het een en ander gevonden te hebben, dat wezenlijk opheldering gaf en nadenken overwaardig was, maar dat ons echter over het geheel niet overtuigde, dat Prof. jung het regte ἑυρηκα had, met hoeveel verzekering en nagenoeg Profetischen toon de brave man ook nu weder spreken mag. Hoezeer wij bij de lezing van het Maranatha van herder ons nagenoeg overtuigd

{==458==} {>>pagina-aanduiding<<}
hielden, dat bij en door de verwoesting van Jeruzalem de Openbaring van joannes in menig opzigt als kennelijk vervuld kan beschouwd worden; zoo hebben wij ook toen, en vooral daarna, gevoeld, dat echter misschien in de toekomst de verhevene beeldspraak nog wel duidelijker worden kon, en alzoo misschien eene nog eindelijke, meer volkomene vervulling mede bedoeld kon zijn; en ook jung's geschrift gaf ons aanleiding tot het wel degelijk eenigermate hechten op den grooten worstelstrijd tusschen het licht en de duisternis tot den afloop der eeuwen. Nu en dan geeft ons de lezing zeker donker voorgevoel; dan, wat de ontcijfering voor de toekomst betreft, zoo vermeenen wij, dat tot nog toe iedere poging mislukt is, en mislukken zal, tot de tijd dan eindelijk komt. Maar, wij willen van den inhoud van het voor ons liggend werk referenten zijn.
Christus en de Apostelen wezen op de voorspellingen terug, en vestigden zeker hun gezag en achting op geenen valschen grondslag. Het Joodsche volk is nog het bewijs van de echtheid der voorspellingen. Geeft ons de Bijbel de geschiedenis van het Godsbestuur in het verlossingswerk, dan moest die in het Paradijs beginnen, en met de zegepraal van den Verlosser en zijne verlosten eindigen. Het begin moet voorspelling zijn, en deze worden voortgezet tot de laatste daadzaak, de grondlegging van het Christendom; maar er is ook voorspelling, er zijn wenken voor het minst, noodig, aangaande de eindelijke uitkomst. Men moet de Openbaring niet wegleggen, tot de gedreigde oordeelen onvoorziens op ons losstormen; anders stellen wij ons aan noach's tijdgenooten, aan de Joden bij Babels overheersching, en bij de komst van den Messias, gelijk. Ook beval jezus met nadruk, te letten op de voorspelling van daniël aangaande den gruwel der verwoesting en de H. stad, om op zijne hoede te zijn, zoodra men dat teeken vernam. De voorspelling dient dus tot meer, dan om na de vervulling

{==459==} {>>pagina-aanduiding<<}
het geloof te sterken. - Dat de Openbaring door de vijanden voor fabel gehouden wordt, maakt, dat zij de vervulling niet tegenwerken; daarom moest zij juist donker zijn: de Christelijke onderzoeker vond echter altijd het hem noodige licht. Van alle de uitleggers heeft de een meer, de ander minder gedwaald; maar men heeft ook hier en daar gewigtige geheimen onthud. De mislukte pogingen wijzen de klippen aan, die nen bij de uitlegging mijden moet. Iedere voorspelling doelt op het groote geheel, en wordt eerst onvolkomon, dan van trap tot trap al meer volkomen, en eindelik in de grootste volkomenheid vervuld. Zoo begint de vervulling van Gen. III:14, 15 al in het Paradijs, naar eindigt eerst aan het eind van het duizendjarig rijk. Door de beloste aan abraham, de voorspelling van jakob, Gen. XLIX:10, en door jes. VII:14, wordt zoo eene trapswijze vervulling uitvoerig opgehelderd. Zoo ging het met de Openbaring, bij Jeruzalems verwoesting, (zoo zij zich vroeger dagteekent) en ook bij de verstoring van het Heidensch Rome. De verwachting, dat het Vrederijk begon ten tijde van konstantijn den grooten, is te leur gesteld: ook bij de Hervorming hield men het einde nabij; maar tusschen 1730 en 1750 was de verwachting op het hoogst gespannen: de berekening, dat de Heer in 1736 komen zou, is gelogenstraft; dezelfde uitkomst vermoedde jung (hij schreef dit in 1804 en 1805) omtrent die; welke 1806 daartoe opgaf. Tusschen 1740 en 1750 schreef bengel, en verspreidde meerder licht. Men mag lezen, hetgeen men leest zoeken te verstaan, den zin der voorspelling nasporen naar den zamenhang of de analogie van het reeds vervulde; in de omstandigheden moet men voor de toekomst niet bijzonderen; de voorspelling geeft slechts wenken, en doelt op het groote en geheele. Ziet men in zijnen tijd iets gebeuren, met het
voorspelde overeenkomstig, dan vergelijke en onderzoeke men, wordt zekere vervulling gewaar, en besluit met bedachtzaamheid. Trapswijze wordt het

{==460==} {>>pagina-aanduiding<<}
duidelijker, wat al of niet bedoeld werd; en naar mate het nader komt, enmen meerdere wenken behoeft, wordt de toekomst onthuld.
Men mag ook de tijdsbepalingen onderzoeken; somtijds wordt daarbij onze gewone tijdrekening gebruikt, b.v. de 400 jaren vreemdelingschap van abrahams nageslacht, de 70 jaren der Babylonische wegvoering, het 1000jarig rijk. Maar als de Profetie eenen ons onbekenden maatstaf heeft, b.v. 70 weken, 42 maanden, één tijd, twee tijden en een halve tijd enz., zou zoo iets toch niet geboekt zijn, zoo men de berekening niet mogt onderzoeken. Ook heeft jezus bevolen, op de toekenen der tijden acht te geven, en in de voorspellingen zelve ligt de sleutel hier of daar verborgen. Uit matth. XXIV:36. marc. XIII:32. Hand. I:7. volgt niet, dat jezus, ook na zijne verhooging, den tijd zijner toekomst niet weet, noch dat Hij er dan ook eindelijk aan joannes niets van ontdekken zou. Die de Openbaring verklaren wil, moet alle voorzeggingen, van het Paradijs af, op de verlossing door christus toepassen, en alleen iets, hetwelk, niet allegorisch, maar klaar en duidelijk, als een teeken des tijds opgegeven wordt, voor zoodanig houden; b.v. het omringen van Jeruzalem door heirlegers, en, in onzen tijd, de afval. Men moet geen systhema, maar in de verklaring van het woord van God den leiddraad volgen, dien het zelf aan de hand geeft; niet angstvallig aan de letter hangen, maar het geheel op het oog houden; ook geen jaar en dag willen bepalen, maar zoo ongeveer 10 of 20 jaren onbegrepen; want hoe kon de Heer anders komen als een dief in den nacht?
De ware Profetische tijdrekening voor de Apocalypsis meent jung bij bengel te vinden. Volgens dezelve, zijn de 42 maanden, Openb. XIII:5, gelijk aan de 666 onzer gewone jaren, Openb. XIII:18. (Dit getal alleen, of ook maar mede, in de naamletters van zekere personen te zoeken, is gevaarlijk.) Zoo berekent men dan een Profetisch jaar op 196 gewone jaren,

{==461==} {>>pagina-aanduiding<<}
117 dagen en 13 uren; en zoo naar evenredigheid kan men op de minuut af tot het half uur berekenen. Maar gezegd getal 666 moet ook in verband gebragt worden met de 1000 jaren, Openb. XX. Nu is 999 9/9 gelijk aan 1000, en 666 6/9 is daar ⅔ van; zoo vond bengel eene rekenkundige progressie, waarvan 111 1/9 het lid van vermeerdering is. Dien ten gevolge, is 111 1/9 een halve tijd, en 1111 1/9 eindelijk de Chronus, welke 5 tijden van 222 2/9 jaren bevat. Maar, hoe komt de geest der voorspelling aan die zonderlinge getallen? 252 Chroni, of 1260 tijden, of 280,000 onzer gewone jaren, geven het getal, naar hetwelk het den Almagtigen behaagl heeft, den loop van alle de Hemelsche ligchamen op het naauwkeurigst te regelen; en het is onbegrijpelijk, dat geen der Astronomi er zijne berekeningen naar rigt; maar men is in den waan, dat uit de Openbaring niets goeds kan voortkomen! God alleen kon dezen maatstaf a priori weten; en alzoo is, reeds door deze uitvinding van bengel alleen, de Goddelijkheid der Openbaring van joannes bewezen. In het O.V. geldt inmiddels deze Apocalyptische berekening niet; daar hebben wij menschelijke jaren en dagen; alleen schijnt daniël, bij zijnen blik op de afgelegene toekomst, die tijdsbepalingen als van verre te bedoelen.
Jung verwerpt het gevoelen van bengel, dat de aarde zeven Chroni, d.i. 7777 7/9 jaren, in haren tegenwoordigen toestand duren moet, en er ééne duizendjarige gevangenis van den Satan vóór het 1000jarig rijk zou voorspeld zijn. Hij wil, dat de aarde slechts 7000 jaren duren zal; hij vindt den wenk daartoe in de zesdaagsche schepping, en het bewijs in eene overlevering, dat het zevenduizendste jaar de groote Sabbath zal zijn; voorts in de groote gebeurtenissen, waarmede zich ieder duizendjarige werkdag kenmerkt; en eindelijk in de stellige woorden 2 petr. III:8, waarbij hij opmerkt, dat de Apostel iets verborgens wilde ophelderen, en men alzoo het niet opnemen kan als Ps. XC, waar de meening duidelijk was; maar dat het nu bekend werd

{==462==} {>>pagina-aanduiding<<}
door petrus, dat duizend jaren één groote werelddag, of zoo één dag duizend jaren is.
Dit is de inhoud van de II eerste Hoofdstukken, waarin nog al het een en ander voorkomt, vooral in het eerste Hoofdstuk, dat men zoo maar niet met eenen pennetrek verwerpen kan. Maar, in gevolge de aangegevene uitcijsering, volgt nu Hoofdst. III de juiste bepaling, dat nu omtrent 10 jaren verleden, toen jung dit boek schreef, het zeven uren en ten naastenbij negentien minuten van den zesden werkdag geweest is; terwijl aan den avond de groote Sabbath beginnen zou, welks begin hier bepaald wordt te zullen zijn in het jaar 1836, wanneer het Beest uit den afgrond met den valschen Profeet in den vuurpoel moet, de Satan voor 1000 jaren gekerkerd wordt, en christus een duizendjarig rijk des vredes sticht. De Vertaler had hier, dunkt ons, de nadere bepaling of verbetering van deze berekening door jung zelven moeten herinneren; wij vinden die in het 24ste stukje van der Graue Mann, in 1811 gedrukt. De uitmuntende koppe, Schrijver van het werk: ‘De Bijbel, een werk der Goddelijke wijsheid,’ had hem geschreven, dat 1836 eene misrekening was, maar dat men des Heeren toekomst in 1816 wachten moest. Bij nader onderzoek vond jung, dat deze laatste bepaling in de AEra jobelca Joh. Georg. Frankii gegrond was. Hij bevond met overtuiging, dat de Zaligmaker in het jaar 4181 na de schepping der wereld geboren is, en, daar onze tijdrekening drie jaren te kort is, het zevende duizendtal der wereldjaren in 1816 onbetwistbaar begint. Indien de gespannen verwachting en vrees, nu onlangs, door deze cijfering van onzen jung veroorzaakt is, dan blijkt het duidelijk, hoe gebeel verkeerd men hem verstaan heeft, op dien grond het vergaan der wereld en den oordeelsdag wachtende, daar hij door de toekomst des Heeren geheel iets anders bedoelt, en hij der wereld nog één
duizendjarig rijk geeft vóór haren ondergang. Ook zegt hij ter aangehaalde plaatse nog, met zoo vele woorden, dat hij nooit

{==463==} {>>pagina-aanduiding<<}
geloofd heeft, dat de Heer juist in dat bepaalde jaar 1816, of 1836, komen zal; maar integendeel zeer zeker weet, dat het in geen van die beiden zal zijn; want dan zou Hij niet onverwacht, en als een dief in den nacht, komen. ‘Wij weten nu,’ zegt hij, ‘dat de komst onzes Heeren zeer nabij is; maar zijn juiste tijd en zijn uur weten wij in het geheel nog niet, en willen die ook niet weten, om maar altijd wakende en biddende bevonden te worden, wanneer Hij komen zal.’ Geheel kunnen wij hier den Schrijver niet volgen; met een woord zeggen wij echter, dat bij hem de Babylonische Vrouw niet de Katholijke Godsdienst, noch de Paus, maar het streven naar de in den grond verdorvene Hierarchij is, en het Beest, waarop zij rijdt, de heerschappij over de geheele aarde. Voorts, dat de laatste toevlugt van Satan het Ongeloof was, en dat de afval, dat duidelijk teeken, zigtbaar is vooral in de Protestantsche Kerk; hebbende de Satan eva vernuft verleid, en deze gaf haren man, wil genaamd, en hij at; en deze andere of tweede val bragt nu ook den anderen of tweeden dood met zich. Dien afval zocht men ongegrond in het Pausdom; ongegrond, want de Paus grondt zijn gezag op christus, en in de Roomsche Kerk is de Godheid van christus een blijvend geloofsartikel. Met dien afval verbindt 2 Thess. II de verschijning van den mensch der zonde, den menschgewordenen Satan, waarvan reeds daniël XI en XII gewaagt. Van dezen zijn er drie kenteekenen: de valsche Profeet; het merkteeken van het Beest aan het voorhoofd en de hand; en het getal van het Beest, dat zich, hoe dan ook, wel kenbaar zal maken. De afval is nu reeds daar; dus komt welhaast de mensch der zonde; maar dan is ook de komst des Heeren nabij. De ééne,
twee tijden, en twee en een halve tijd, van de tirannij van den Antichrist, kunnen geene Apocalyptische jaren zijn, omdat geen mensch 777 jaren regeren kan; maar 4½ jaren van ellende zijn ook ellende genoeg. De Antichrist komt dan eerst, wanneer de verstrooijing der Jo-
{==464==} {>>pagina-aanduiding<<}
den een einde neemt; dat dan eerst zal plaats hebben, als de volheid der Heidenen is ingegaan. De zekere en bepaalde, nu reeds aanwezige, kenteekenen zijn: de afval, en de uitgebreide werkzaamheden tot bekeering der Heidenen. Wij vinden den val van den Antichrist dan. XII:1 en 2 Thess. II:8, maar omstandiger Openb. XIX:11-21. Op deze zegepraal volgt de gevangenis van den Aartsvijand, den Draak, Openb. XX. Met het betoog van de zekerheid der verwachting van een algemeen rijk des vredes, waarin jezus en zijn Godsdienst algemeen zal heerschen, en het onderzoek, hoe men zich dit rijk moge voorstellen, wordt dit Hoofdstuk besloten.
Het IVde is des Schrijvers persistit bij zijne opgegevene gevoelens in zijne vroegere verklaring van het Openbaringsboek; waaruit dan volgt: 1) Dat het grootste gedeelte der Openbaring nog niet vervuld is, maar wel spoedig nu vervuld zal worden. 2) Dat veel, reeds aanvankelijk vervuld, nog volkomener vervuld zal worden. 3) Maar dat ook veel reeds in zijn geheel en volkomen vervuld is.
Hoofdst. V onderzoekt, wie door de drie Engelen, Openb. XIV:6-12, bedoeld worden. Luter (daar blijft jung bij) was de eerste Engel; maar jakob böhme, dien hij voor den tweeden gehouden had, wordt nu door bengel vervangen; en met den derden, dien hij in a.h. franke had gemeend te zien, had hij zich mede vergist; want deze Engel heeft nog niet geroepen, daar de mensch der zonde zijn beeld nog niet heeft opgerigt, en zijn merkteeken nog niet bekend is.
De Vrouw met de Zon bekleed, Openb. XIV, blijft, Hoofdst. VI, wel de Moravische Broedergemeente; maar zij is nu echter slechts een schaduwbeeld, en geene volkomene vervulling; want de bekeering van het Jodendom moet ook in de Openbaring voorspeld zijn. Het Jodendom zal overgaan tot het ware inwendige

{==465==} {>>pagina-aanduiding<<}
Christendom; bij deze geboorte zal het moeijelijk toegaan, enz.
Hoofdst. VII geeft ons des Schrijvers vermoedens op over de zeven Donderslagen, Openb. X, het meten van den Tempel, het vertreden der H. Stad, en de twee Getuigen, Openb. XI. Het roepen van dezen Engel had zeker plaats in de 8ste eeuw, maar de Donderslagen zijn nog toekomende; evenwel, mogelijk heeft wel al de eene en andere in onze ooren gedonderd. Zij spreken ook hunne eigene stem, dus iets anders dan de Engel; tusschen het roepen van den Engel en den val van het Beest verloopt wel geen volle Chronus, echter een geruime tijd.
Hoofdst. VIII geeft de aanmerkingen van den Schrijver over de zeven Schalen, met den toorn van God opgevuld, waarvan de eerste in 1789 begon uitgegoten te worden; doch het toen begonnene is de peremtorische vervulling nog niet.
Het IXde Hoofdst. bevat drie voorspellingen aangaande het Rijk des Vredes, met des Schrijvers aanmerkingen; namelijk Ps. CX, XLV en LXXII.
Wij meenen nu onzen Lezer omtrent den aard dezes werks genoegzaam te hebben ingelicht, en wenschen zeer, dat des Schrijvers verzekering, dat de ontwikkeling zijner gedachten nergens nadeel, maar wel hier en daar nut stichten kan, ook bij ons mag worden bevestigd! Ons gaf het weinig overtuiging, weinig wijsheid; maar die in het ontcijferen der Apocalypsis eene aangename verpoozing van nuttigen arbeid vindt, moge beproeven, of jung hem overtuigen kan. Deze verklaring van het moeijelijk boek is zeker nog de laatste niet.





{==466==} {>>pagina-aanduiding<<}

Leerredenen van H.H. Donker Curtius, Th. Doct., Predikant te Arnhem. IIde en laatste Stuk. Te Arnhem, bij P. Nijhoff. 1815. In gr. 8vo. 201 Bl. f 1-14-:

De vorige bundel dezer Leerredenen gaf ons te gereeder aanleiding tot eene duidelijke uiteenzetting van ons gevoelen over de soort zoo wel, als de waardij van 's mans trant en behandeling, daar met eenige scherpheid gevallen was over de aanmerking op zijne, vroeger uitgegevene, Gelegenheidsleerrede, dat de stijl enz. juist niet schitterend te noemen was. Na deze duidelijke verklaring, echter, behaagt ons oordeel, in het genoemde opzigt, aan de Schrijvers der Bijdragen tot de Theologische Letterkunde nog niet, omdat - wij herinneren ons de woorden juist niet naauwkeurig - de kanselstijl geene hoogere vlugt zou gedoogen. Inderdaad, wij kunnen niet nalaten, ons over dit oordeel te verwonderren, hetzelve van eenige onwillekeurige partijdigheid verdacht te houden, en openlijk tegen te spreken. Dan, ons gedragende aan het gestelde bij den eersten bundel, treden wij hieromtrent in geene nadere bijzonderheden, en verklaren gaarne, des Heeren donker curtius stukken niet slechts voor voortreffelijk in hunne soort, maar tevens deze soort voor de algemeen-nuttigste te houden. Schaars is het genie, dat uit zichzelven schittert en gloeit, en verachtelijk het klatergoud, dat het edel metaal door glimmen en glinsteren wil op zijde streven. Zeldzaam is de gave, die de volkomenste helderheid des verstands met de volheid van het warmste hart en de ontvlamming der meest bezielde rede verbindt; terwijl het altijd ongelukkig is, wanneer de groote hoop aan brommende klanken en verhitte inbeeldingen blijft hangen. Hoe meer eenheid (opdat wij er dit, als van ter zijde, bijvoegen) in eene leerrede heerscht, hoe meer zij, gelijk ieder voortbrengsel van kunst en welsprekendheid, voor het gevoel des beschaafden mans,

{==467==} {>>pagina-aanduiding<<}
in waarde en kracht, wint; doch dit vereischte heeft hier veelal noodig, gematigd en gewijzigd te worden naar de behoefte van toehoorders, die niet alles tevens kunnen bevatten.
De Heer donker curtius schrijft eenen zeer zuiveren en tevens eenvoudigen stijl. Zijne denkbeelden vloeijen helder en gemakkelijk, als uit eene oorspronkelijke en rijke bron, voort. Zijne verdeeling is doorgaans gepast en natuurlijk. Over het geheel heeft ons deze bundel minder dan de eerste zoodanig eigenaardigs opgeleverd, als ons nu eens stoffe ter bewondering, dan ter ligte berisping scheen aan de hand te geven. Het zijn, gelooven wij, de hier behandelde teksten, die dit verschil veroorzaken. Dezelven zijn, bijna allen, bekend, ja beroemd, om derzelver treffende belangrijkheid. Geen Leeraar van eenigen smaak, die dezelven niet nu of dan behandeld heeft. Het is gewis dubbel moeijelijk, den liefhebber van eene schoone stichtelijke voordragt, of lectuur, bij deze onderwerpen geheel te voldoen. Doch, ons beginsel in het oog houdende, en alzoo alles als in zijne soort beoordeelende, zal hij gewis niet zonder het wezenlijkste genoegen dezen ganschen bundel lezen.
Zie hier de lijst der Leerredenen, naar tekst en thema. I. Matth. XV:12-14. Jezus waardering van het oordeel der menschen. II. Luk. X:38-42. De volmaakte gelijkvormigheid van. Jezus openbaar en bijzonder gedrag. III. Joann. XXI:15-19. Jezus handelwijze met zijne gevallene en berouwhebbende vrienden. IV. Joann. XI:5. Jezus vriendschap in haren invloed op het huisselijk geluk. V. Joann. XIX:25-27. Jezus beveelt zijne Moeder aan Joannes. VI. Luk. XXII:19b. Over het denken aan Jezus.
De eerste dezer Leerredenen verdeelt zijn Eerw., na de inleiding, aldus: ‘Ik wil: I. over den tekst het noodige licht trachten te verspreiden. II. Jezus waardering van het oordeel der menschen nader met u beschouwen. III. Ul. opwekken tot naauwgezette trouw aan

{==468==} {>>pagina-aanduiding<<}
hetzelfde beginsel, hetwelk wij zullen ontdekken, dat Jezus gevolgd heeft. - Van de vijfde zegt hij: Ik zal I. een paar aanmerkingen mededeelen, geschikt om eenig licht te verbreiden over het verhaalde in den tekst. II. De drie hier voorkomende hoofdpersonen (joannes, maria, jezus) nader beschouwen. III. Deze beschouwing aanwenden tot onze leering. - Dit tot eene proeve van 's mans behandeling hebbende opgegeven, zal het welligt reeds geene verwondering baren, dat de eerste ons meest bevredigde.
Men ziet, dat de Leeraar zich getrouwelijk houdt bij het eenmaal opgevatte voornemen, om Jezus in zijn bestaan en handelwijze te doen kennen. Niemand kan de gekozene oogpunten en bewijzen anders dan gepast en gevigtig noemen; inzonderheid ook de laatste Leerrede, als slot van het geheel. Over de bewerking verklaarden wij ons reeds: zij is (men vergeve ons de uitdrukking, en vatte ze vooral niet als berisping op) meer breed dan diep; meer in den grond en de zaken, dan in het voorkomen en de bewoordingen, zuiver bijbelsch. Gewis behooren zij tot de bevattelijke, verhelderende, regt leerzame kansel-voortbrengsels. En met uitwendige gaven gunstig bedeeld, gelijk wij meenen, moet donker curtius noodwendig tot de aangename en gezochte Leeraars behooren.
Wij willen thans eenige plaatsen vermelden, die, om deze of gene reden, door ons zijn aangestipt.
Op bl. 102 stoot ons het woord: menschelijke deugd, als de regte niet zijnde, en eenigzins tegengesteld aan Christelijke. Dergelijke uitdrukkingen, al waren ze juist, doen te ligt oude wanbegrippen omtrent een veel te groot verschil tusschen deugd en godsvrucht ontstaan. Op bl. 104 volgt daarna iets, dat den Prediker in zijne voorstelling niet gunstig is. Immers, wij lezen in het Evangelie niet, dat wij, voor Jezus staande, zullen gevraagd worden: hebt gij mij lief? dan in den zin van: hetgeen gij aan een der minsten van mijne broede-
{==469==} {>>pagina-aanduiding<<}
ren gedaan hebt, dat hebt gij ook aan mij gedaan; in den zin van regt menschelijke deugd.
Op bl. 106 lezen wij, dat Jezus met gebiedende almagt den dooden uit het graf terugriep. Dit herinnerde ons, dat ook de Heer siegenbeek bij deze plaats bijzonder aandringt op des Heilands - oppermagt, willen wij het noemen. Het lijdt gewis geen twijfel, dat Jezus in een gansch verhevener licht dan eenig Profeet voorkomt; God gaf Hem den geest niet met mate. Maar het beweerde komt, dunkt ons, ongelukkig te pas, bij eene gelegenheid, dat Jezus bad, en de verhooring zijns gebeds openlijk vermeldde.
Op bl. 112, reg. 4. van ond., zal dubbelzinnig zeker ondubbelzinnig moeten zijn.
Op bl. 134 en 135 stooten wij nogmaals op iets, dat misschien regtzinnig moet heeten, maar dat ons voorkomt, even zoo min met den doorgaanden inhoud en geest des N. Verbonds, als met de rede en het natuurlijk besef van ieder mensch te strooken. De voorzienigheid is Godes, en - zoo men personen in de Godheid wil onderscheiden - des Vaders, die alle dingen geschapen heeft, en ze draagt door het woord zijner kracht. Hier, onder het woord, Christus te verstaan, schijnt ons ware ijdelheid. En wij meenen dus, dat men, buiten hetgeen de Christelijke Kerk in het bijzonder aangaat, niet van Jezus, als den Koning des Heelals enz. enz., behoort te spreken. De Bijbel vordert zeker niet, dat wij God den Vader hier voorbijzien, en het baart ligt verwarring van denkbeelden en schadelijk misverstand.
Op bl. 169 liep ons het strijdige van zoo gemelde voorstelling nog meer in het oog, omdat de bescherming van Jezus hier geheel zoo wordt voorgesteld, als men de hoede van het Opperwezen in den loop der dingen opmerkt, en zou kunnen blijven opmerken, al geloofde men ook slechts aan eene, zoogenaamde, algemeene voorzienigheid. Christus, meenen wij, hoedt ons door zijn woord en geest, niet zoo zeer door den aard der dingen, door omstandigheden en wisselingen

{==470==} {>>pagina-aanduiding<<}
van het wereldsch beloop. Zonder Hem, die aan Gods regterhand verheven en één met God is, hiervan te willen uitsluiten, blijft ons in dit opzigt de Vader diegene, uit wien, door wien en tot wien alle dingen zijn.
Deze aanteekeningen zijn alle van berispenden aard. Wij betuigen, echter, daarentegen, niet slechts met den algemeenen geest veel op te hebben, maar ook door onderscheidene plaatsen aangenaam getroffen te zijn. Onder hetgeen wij, zoo ten goede als ten kwade, dachten te kunnen melden, kwam ons dit het belangnjkste voor. De zaak, zeker, is maar aangeroerd. Meer kon hier niet geschieden. Doch wij geven het gestelde, vooral het laatste, den Heere donker en anderen in overweging, betuigende niets meer te wenschen dan bijbelsche regtzinnigheid. Is het ook noodig, ons, door vooroordeel misschien verduisterd, verstand daaraan met eenig geweld te onderwerpen, wij doen het gaarne; doch tegen allen menschelijk gezag verzet zich dat verstand ten sterkste.
Ziehier een gering staal van 's mans schrijfwijze: ‘Gij, hoofden en bestuurders van huisgezinnen; gij, ouders, die het belang kent van het huisgezin, hetwelk het voorwerp van uwe zorg is! acht gij het geen groot voorregt en geluk, wanneer uw huis dikwers wordt bezocht door eenen wijzen en deugdzamen, wiens ontmoeting u en de uwen telkens winst bezorgt voor verstand en hart? Ja! gij gevoelt reine hartevreugd, wanneer hij uwe woning binnentreedt, en in den kring van uw huisgezin zich eene plaats neemt! Ja, bij zijn scheiden gevoelt gij dankbaarheid voor het leerzaam, nuttig woord, hetwelk hij onder zijne gesprekken mengde! Aan u verblijve, te beoordeelen, wat groot geluk het huisgezin had, dat, van tijd tot tijd, vereerd werd met het bezoek van den grootsten en besten aller menschen. Ei! verbeeldt u Hem, in den kring van dit huisgezin, rustig en onttrokken aan het gewoel der wereld, neêrgezeten. Denkt u dat onbeneveld brein, dat vlekkeloos reine hart; met hoe veel grond doet het n

{==471==} {>>pagina-aanduiding<<}
niets anders verwachten dan het belangrijkst, zaligst onderhoud! Hij levert steeds de stof voor het gesprek, en altijd is die nieuw, bevallig en hoogstbelangrijk, zoodat men willens onwillens enkel oor en aandacht is. Hij leidt den gang van het gesprek, en, gelijk Hij alle stijfheid en allen schroom verbant, zoo zorgt Hij tegen alle afwijking naar ijdelheid, en rigt elk woord op het hoogst belang van zijne vrienden. -’





Leerrede over Ps. CXVIII:23-25. Uitgesproken op den Dank- en Biddag, den 5den Julij 1815. Door J. Roeloffs, Leeraar der Hervornide Gemeente te Oudewater. In 's Gravenhage, bij J. Allart. 1815. In gr. 8vo. 43 Bl. f :-11-:

Wij zouden bij de aanmelding dezes opstels uitvoeriger zijn, ware het niet, dat reeds een aantal van soortgelijke te dezer gelegenheid, en vroeger, ons tot kortheid drong, en wij de aandacht onzer Lezeren voor een' stapel geschriften van allerlei aard verzoeken moeten, van welke wij de aankondiging niet mogen ophouden, zal ons Tijdschrift maar eenigermate gelijken tred houden met den spoedigen gang van zoo menige drukpers. Wij schatten dit opstel waarlijk hooger dan de Leeraar het zelf aangeeft, als eeniglijk eene dankbare hulde van een beweldadigd hart aan onzen zoo zeer geliefden en geëerbiedigden Koning; dat eenmaal openlijk het levendigst gevoel van eerbied en liefde voor het Koninklijk huis, aan hetwelk hij onder het hooge Godsbestuur alles verschuldigd is, wenscht te betoonen; en zijn van oordeel, al hebben wij uitmuntende Leerredenen, welke in deze dagen door de grootste Redenaars zijn uitgegeven, (waarmede hij deze niet wenscht vergeleken te zien) dat den Eerw. roeloffs de lof toekomt, van goed en, naar het oogmerk van dien gedenkdag, voor zijne Gemeente bijzonder doelmatig

{==472==} {>>pagina-aanduiding<<}
gepredikt te hebben; terwijl wij ook het overvloedig gebruik van den Uitschrijvingsbrief, op die wijze en alzoo steeds aangedrongen, als hier geschiedt, voor eene Gemeente, waaronder vele landlieden en anderen, die misschien dien voortreffelijken Brief alleen door het hooren voorlezen kennen, hiertoe mede rekenen. Hoezeer dan sommige Lezers, met ons, wel over het geheel wat minder uitvoerigheid zouden verlangen, en de Leerrede, wat meer bekort, zoo zij die moesten aanhooren, bij hen meerdere werking zou doen, zal echter niemand dezelve eene plaats onwaardig houden in eene verzameling van godsdienstige opstellen van den dag, en, integendeel, nog wel iets vinden, elders niet aangevoerd, of dat althans hier bijzonder de aandacht opwekt; b.v. dit ééne maar: ‘Leefden wij nog onder den, weleer voor ons vaderland zoo heilrijken, ouden regeringsvorm, waarin alles met zoo veel bedaard nadenken, maar ook zoo langzaam en door zoo vele omwegen besloten werd, de vijand was reeds in ons midden doorgedrongen geweest, eer de Nederlandsche helden met hunne oude waarde op het tooneel des oorlogs hadden kunnen verschijnen.’ - Nog eens: wij houden dit opstel doelmatig en goed, behalve dat het van 's Leeraars erkentelijk gevoel voor Koning en Vaderland ten duidelijkste blijken doet.

Overdenking over het zeven-en-dertigste der Evangelische Gezangen bij de Nederlandsche Hervormde Kerk in gebruik. Te Utrecht, bij J. van Schoonhoven. 1815. In gr. 8vo. 112 Bl. f :-18-:

Het Gezang zelve, met het opschrift: Zonde en Genade, is geen onderwerp onzer beoordeeling te dezer plaatse. De daarin liggende denkbeelden worden goed uiteengezet, van vers tot vers, opgehelderd, bevestigd,

{==473==} {>>pagina-aanduiding<<}
en gemoedelijk aangedrongen. Wij twijfelen geenszins, of een aantal brave menschen ontvangen en lezen dit alles met uitnemende stichting; anderen zullen er echter zijn, wien het Gezang wel even zeer roert en behaagt, maar voor wien zoodanige uitbreiding minder behoefte is; en onder dezen zijn er dan ook welligt, die meenen, dat de goede wijn hier een weinig verwaterd is.




Verhandeling over de Keratonyxis, (Punctio Corneae, Horenvlies-steek) enz. Door W. Mensert, Chir. Doct. &c. Te Amsterdam, bij L. van Es. 1816.

(Tweede Verslag.)

Alhoewel het nu uit opgemelde waarnemingen onder andere ontegenzeggelijk blijkt, dat de losscheuring en losmaking van eene Cataracta adherens membranacea door middel van de naald niet zeer gemakkelijk te verrigten is, en dat men zich in de Cataracta membranacea, en vooral in die, welke met de Iris vergroeid of vereenigd zijn, niet op de anterieure depressie verlaten kan; en dezelve daarenboven schijnen te bewijzen, dat, niettegenstaande den grooten invloed van het extract van de Belladonna op de Iris, en de door dit middel te weeg gebragte groote verwijding van de pupil, men echter nog vaak gevaar loopt, om, indien er met de naalde, ter verbrijzeling van den voorsten wand van het capsel, tamelijk geweld moet gebruikt worden, de Iris te kwetsen en te beleedigen; waarom, indien men vóór de operatie met eenen zekeren graad van waarschijnlijkheid tot het bestaan van soortgelijke Cataracten konde besluiten, het welligt raadzamer zoude zijn, om in deze gevallen, in plaats van de Keratonyxis, de gewone of posterieure depressie in 't werk te stellen, als bij welke de bewegingen en handgrepen van den Operateur vrijer en gemakkelijker zijn; - zoo is het niettemin buiten kijf, dat men uit het resultaat derzelven

{==474==} {>>pagina-aanduiding<<}
geenszins de voordeelen der nieuwe kunstbewerking naar derzelver waarde beoordeelen en afmeten, of dezelve met de extractie vergelijken kan, vermits de Keratonyxis door Dr. mensert inzonderheid bij zoodanige voorwerpen verrigt is, bij welke hij, uit hoofde van de plaatsgrijpende ongunstige omstandigheden, het min raadzaam oordeelde, de operatie bij extractie in het werk te stellen.
Uit het voorafgegane nu oordeelt onze Schrijver, zoo door redenering als ervaring, bewezen te hebben, dat men in het algemeen de extractie van de Cataract als de zekerste, en voor eene daartoe geschikte en welgeoefende hand als de beste methode te beschouwen hebbe, en dat de Keratonyxis geenszins als eene algemeene kunstbewerking, voor alle gevallen even nuttig en dienstig, behoort aangeprezen te worden, maar in sommige soorten van staren, in welke door de ondervinding reeds hare voordeelen boven de extractie gebleken zijn, als b.v. in aangeboren Cataracten, alsmede in de vloeibare en melkstaar, boven de uitneming den voorrang verdient; terwijl voorts de Keratonyxis insgelijks in bijzondere omstandigheden, b.v. bij diepliggende oogen, bij vreesachtige lijders, bij stuipachtige bewegingen van het oog, bij eenen ziekelijken toestand van het horenvlies, en eindelijk bij eene chronische Blepharophthalmia, of amaurotischen toestand van het oog, kan en behoort beproefd te worden.
Wij betuigen, in naam van het geneeskundig publiek, aan Dr. mensert onzen hartelijken dank voor deze, inzonderheid door zijne eigene waarnemingen en bijgevoegde praktikale aanmerkingen, allezins belangrijke bijdrage ter volmaking van het zoo gewigtig, door hem bijzonder beoefend, vak der Geneeskunde, namelijk de oogziekten. Zij levert ons op nieuw een doorslaand bewijs op, zoo wel van 's mans onvermoeiden ijver in het steeds voortzetten zijner ophthalmologische studiën, als van zijne uitstekende talenten in het uitoefenen van de operatie van de Cataract door de uit-
{==475==} {>>pagina-aanduiding<<}
neming of de extractie. Inderdaad, men behoeft slechts eenmaal van zijne kunstbewerking ooggetuige geweest te zijn, om zich met ons ten volle overtuigd te houden, dat de Schrijver door zijne buitengewone handigheid als 't ware voor deze kunstbewerking schijnt geboren te zijn, en te dien opzigte de beide wenzels op zijde streeft; zoodat wij het Vaderland in het algemeen, en de aan de Cataract lijdenden in het bijzonder, met het bezit van eenen, met zulke uitnemende aangeborene en verkregene talenten toegerusten, Oogarts van harte gelukwenschen.
Aan den anderen kant, echter, indachtig aan de spreuk: amicus Plato - sed magis amica veritas, moeten wij den Schrijver ronduit bekennen, dat de strekking, welke hij aan zijne Verhandeling over de Keratonyxis gegeven heeft, ons min doelmatig en onvoldoende is voorgekomen. Immers ware het te wenschen geweest, en konde men natuurlijk verwacht hebben, dat Dr. mensert een gedeelte zijner Verhandeling zoude besteed hebben, om buchhorn's manier, vooral met de verbetering van den Hoogleeraar langenbeck, zoo a priori op ontleed- en natuurkundige gronden, als a posteriori uit de ervaring, met de gebruikelijke methoden te vergelijken, ten einde men ook van dien kant derzelver waarde of onwaarde zoude hebben kunnen beoordeelen. Het is zoo, de Schrijver erkent de voordeelen dezer nieuwe kunstbewerking boven de oude in sommige door hem opgegevene gevallen, bij welke dezelve zoo zeer in 't oog loopen, dat men er niet meer aan twijfelen kan: dan, een algemeen overzigt, eene praktikale, op anatomische, physiologische en pathologische gronden steunende, vergelijking tusschen de Keratonyxis en de oude methoden, is Dr. mensert ons schuldig gebleven.
Het kan zekerlijk niemand vreemd voorkomen, dat de Schrijver, uit hoofde van het buitengemeen gelukkig slagen zijner operatiën, eene bijzondere gehechtheid aan de extractie van de Cataract betoont. Ook zijn wij

{==476==} {>>pagina-aanduiding<<}
het met den Schrijver volkomen eens, dat een bekwaam Oculist zich het opereren van de Cataract op alle drie onderscheidene wijzen behoort eigen te maken, ten einde in staat te zijn, dezelve alle bij voorkomende gelegenheden uit te oefenen. Maar niet zoo eenstemmig denken wij met den Schrijver, wanneer hij uit eene reeks van opeengestapelde, elkander tegensprekende autoriteiten, en uiteenloopende gevoelens en voorschriften van beroemde mannen, poogt te bewijzen, dat alle drie de methoden, bijzondere gevallen uitgezonderd, in het algemeen gelijkelijk goed en doelmatig zijn, en het voornamelijk op de dexteriteit, en aangeboren aanleg, en gebruikelijke wijze van opereren van den Oculist aankomt. Gaarne erkennen wij, dat deze vereischten tot het welgelukken der operatie zeer veel toebrengen, en dat welligt in vele gevallen Dr. mensert, uit hoofde van zijne bijzondere en zeldzame geschiktheid in het verrigten der operatie van de Cataract door extractie, bij de uitneming even gelukkig slagen zal, als een ander bij het bewerkstelligen der Keratonyxis: (men herinnere zich slechts, wat de Roonhuisianen met hunne zoo gebrekkelijke vectis in de verloskunde verrigt hebben; en echter zal wel geen verloskundige onderstaan, om dezelve met de thans gebruikelijke vroedkundige instrumenten eenigermate te willen vergelijken:) doch het is echter geen bloote opinie, geen enkele dexteriteit van den Operateur, maar het zijn anatomische, physiologische en pathologische gronden, als b.v. de gevaarloosheid van de plaats, waar de operatie geschiedt, de gemakkelijkheid, waarmede dezelve verrigt en het bedoelde punt bereikt wordt, de niet-beleediging of ten minste niet aanmerkelijke kwetsing der inwendige deelen, en de meer- of minder hevige en soms gevaarlijke toevallen, welke zij te weeg brengen; het zijn, zeggen wij, deze en dergelijke gronden, welke de waarde of den voorrang der bedoelde operatie behooren
te bepalen. Toetsen wij nu aan deze gronden de verschillende manieren van opereren van de Cataract, dan zekerlijk zijn wij

{==477==} {>>pagina-aanduiding<<}
huiverig om met den Hr. mensert in te stemmen, dat in het algemeen de extractie als de zekerste en beste methode te beschouwen zij; maar vermeenen door de ervaring, de beste leermeesteresse in het ondermaansche, geregtigd te zijn, om integendeel te beweren, dat de methode van de operatie van de Cataract door depressie, in alle de door buchhorn en langenbeck beschrevene gevallen, anterieur of per Keratonyxin, en in de overige posterieur per Scleroticam op de oude wijze aangewend, boven de extractie verreweg de voorkeus verdient; ja oordeelen, dat, inzonderheid na de belangrijke verbetering dezer methode door buchhorn en langenbeck, de onpartijdige waarneming en ondervinding ten voordeele van de oude methode, de depressie, ter genezing der Cataract, niet aarzelen zal eene beslissende uitspraak te doen; vooral, wanneer men in aanmerking neemt,
1mo. Dat de operatie van de Cataract door nederdrukking niet dan gewone handigheid bij den Operateur vereischt, en geenszins dien zeldzamen aangeboren aanleg, welken men, zal men in de operatie van de Cataract bij uitneming gelukkig slagen, behoort te bezitten; en dat men daarenboven, de operatie per Keratonyxin verrigtende, even als bij de extractie, het gewigtig voordeel heeft, van door het horenvlies alle handgrepen te kunnen zien.
2do. Dat, blijkens de menigvuldige ervaring van pott, bell, callisen en scarpa, thans nog verrijkt met de waarnemingen van buchhorn en langenbeck, in alle soorten van Cataract, de depressie, zoo al niet de anterieure, ten minste de posterieure per Scleroticam, met gelijke hoop op een' gelukkigen uitslag kan in het werk gesteld worden als de extractie, en er noch soort van Cataract, de Cataractae adherentes membranaceae en capsulares zelve niet uitgezonderd, noch bijzondere omstandigheid bestaat, waarin deze operatie op eene van beide manieren niet slechts uitvoerbaar is, maar ook door bell, callisen, scarpa en

{==478==} {>>pagina-aanduiding<<}
anderen met een' gewenschten uitslag is uitgeoefend; waartegen de ijverigste voorstanders van de operatie van de Cataract bij uitneming zelve het raadzaam vinden, om in bijzondere soorten van staar en in bijzondere gevallen van hunne geliefkoosde methode af te stappen, en de depressie, het zij anterieur, het zij posterieur, in 't werk te stellen.
3tio. Dat de depressie, zelfs op de oude manier volgens de methode van scarpa, en nog veel minder volgens de nieuwe manier van buchhorn en langenbeck, behoorlijk verrigt, over het algemeen van weiniger, en verre minder gevaarlijke, toevallen verzeld is, dan de operatie van de Cataract bij extractie; en dat dezelve bij de anterieure depressie, of Keratonyxis, doorgaans onbeduidende zijn.
4to. Dat de aan de Cataract lijdenden, door de operatie van de depressie, blijkens de menigvuldige en eenstemmige ervaring der beroemdste Oogartsen, als richter, callisen, bell enz., over het algemeen niet slechts minder gevaar loopen van eene nastaar, Cataracta secundaria, te krijgen; maar ook doorgaans een sterker en duurzamer gezigt verkrijgen, dan na de operatie van de Cataract bij uitneming, wanneer het niet zeldzaam gebeurt, dat het gezigt, ofschoon na de operatie hersteld, allengs trapswijze weder vermindert, en eindelijk geheel verloren gaat, waarvan men onder andere bij bell een aantal voorbeelden aantreft, en hetwelk door de eerste waarneming van Dr. mensert zelven insgelijks bevestigd wordt.
5to. Dat de depressie, op eene van beide manieren, het zij per Scleroticam, het zij per Corneam, aangewend, indien dezelve niet naar wensch mogt uitvallen, eenen andermaal kan in 't werk gesteld worden, en het zelfs aan callisen gelukt is, om volgens de oude manier van depressie, na alvorens deze operatie driemaal vruchteloos beproefd te hebben, eindelijk de vierde maal het gezigt op den duur te herstellen, (Principia Chirurg. hodiernae, pars altera, p. 566. Hafniae 1790)

{==479==} {>>pagina-aanduiding<<}
en men, alle pogingen ter depressie op den duur vruchteloos bevindende, nog altoos eindelijk tot de operatie van de Cataract bij extractie zijne toevlugt kan nemen; waartegen, wanneer men bij de uitneming van de Cataract ongelukkig slaagt, alle hoop van het gezigt te herstellen voor den lijder onherstelbaar verloren is.
6to. Dat, na de operatie van de Cataract bij depressie, volgens de oude methode, de patienten doorgaans tien à twaalf dagen na de operatie in staat zijn om het geopereerde oog met voorzigtigheid te gebruiken; en dat de anterieure depressie, of Keratonyxis, nog daarenboven het groot en gewigtig voordeel heeft, dat de genezing van het geopereerde oog slechts weinig tijds vordert, en aan geringe zwarigheden onderworpen is; en dat, ofschoon de voorzigtigheid schijnt te vorderen, dat zelfs bij de anterieure depressie de patient gedurende de eerste dagen na de operatie een strikt dieet in acht neemt, en zoo al niet het bed, ten minste zijne kamer houdt; zoo behoeft hij echter geenszins, even als na de operatie van de Cataract bij extractie, gedurende eenige dagen in een duister vertrek te bedde te liggen, noch zich te onderwerpen aan een' zeer schralen en verkoelenden eetregel, waarvan de gevolgen bij zwakke personen en bij menschen van een' meer gevorderden ouderdom dikwerf voor 't gestel onherstelbaar zijn, ten minste vaak tot onderscheidene zenuwkwalen, atonie van de spijsverteringswerktuigen, en zelfs tot eene febris lenta nervosa, aanleiding geven. Indien men, herhalen wij, dit alles bedaardelijk wikt en weegt, is het dan wel te verwonderen, dat, zelfs vóór het uitvinden van de buchhornsche en langenbecksche methode, mannen als pott, bell, callisen, scarpa, adams, saunders, stevenson, in één woord de beroemdste Engelsche Heelkundigen, de operatie van de Cataract bij uitneming vaarwel gezegd, en dezelve alleen door de posterieure depressie verrigt hebben? uit hoofde dat deze kunstbewerking gemakkelijker te verrigten, min-
{==480==} {>>pagina-aanduiding<<}
der gevaarlijk om de andere deelen van het oog te kwetsen en te beleedigen, en in 't algemeen met meerder wezenlijke voordeelen voor den lijder verzeld is.
Wij eindigen deze Recensie, welke wij, door het gewigt der zake onmerkbaar weggesleept, veel wijdloopiger gemaakt hebben, dan wel in den beginne ons oogmerk was, of het bestek van dit Tijdschrift anderzins zonde toelaten, met de voor ons liggende Verhandeling ter vlijtige lezing en overweging aan te prijzen van alle zoodanige Genees- en Heelkundigen, die de ophthalmologische studiën op derzelver wezenlijken prijs weten te schatten.




Staatkundige Geschriften, betreffende eenige gewigtige Gebeurtenissen in de Vereenigde Nederlanden, gedurende de jaren 1786, 1787 en vervolgens. Door Mr. Herm. Tollius. IIde Deel. In 's Gravenhage, bij J. Allart. 1815. In gr. 8vo. XXIV en 233 Bl. f 2-8-:

Gelijk de Hoogleeraar tollius ons, in het eerste Deel der verzameling zijner voorheen uitgegevene Staatkundige Geschriften, het geval van Hattem en Elburg volgens echte stukken had voorgesteld, zoo loopt dit tweede over de onderhandeling, ter bemiddeling van de zwevende geschillen in 1787, door den Franschen Zaakgelastigde de rayneval met den Pruissischen Minister von görtz, benevens aanmerkingen over dezelve van den Uitgever, onder den titel van: Vrije kenschetse der twee hoofdpartijen, in de onderhandeling tusschen den Heere Grave von görtz, en den Heere de rayneval, opgemaakt door een' jong' Patriot. Schoon wij het belang van dit gedeelte onzer nieuwere Vaderlandsche Geschiedenis voor den zamenhang van het geheel niet ontkennen, is echter, onzes inziens, bij de nieuwe uitgave, na bijna dertig jaren, eene al te groote uitvoerigheid gelaten, welke in de oogenblikken zelve, toen men partijen bestrijden moest, misschien nuttig, thans echter van minder belang schijnt te zijn. Immers, wil men aan eene korte onderhandeling, waarbij slechts twee- of driemaal Nota's gewisseld wor-
{==481==} {>>pagina-aanduiding<<}
den, en die nog vruchteloos afloopt, een geheel boekdeel toewijden, zoo blijft er voor de meer gewigtige voorvallen van dat onvergetelijke jaar (1787), die ook in 't licht behooren gesteld te worden, weinig plaats over, of men moet tot een onoverzienbaar aantal deelen de toevlugt nemen. Het komt ons, onder verbetering, voor, dat de geleerde en verdienstelijke Schrijver beter zou gedaan hebben, de stukken alleen in de Nederduitsche vertaling, en van zijne aanmerkingen, of Commentarius tot dezelve, slechts een uittreksel te
geven. Dan, wij hebben nog eene andere bedenking van meer belang. Het komt ons voor, dat deze onderhandeling weinig afdoet, om de zaken, waarover geschil viel, uit het oogpunt van den Heer tollius te doen beschouwen. Schoon de Recens. verklaart, opregtelijk en van harte in de wijze van beschouwing met den eerbiedwaardigen Grijsaard ééns te zijn, en de woelingen tot verandering van de Constitutie, en het gezag des Stadhouders vóór 1787, voor de bron onzer onheilen aan te zien, betuigt hij echter even onbewimpeld, dat, naar zijn gevoelen, juist deze onderhandeling niet de meeste strekking heest, om het ongelijk der Patriotten en de schadelijkheid hunner maatregelen te doen zien. Het is een geschil van eer, wie het eerst, het meest, en voornamelijk moest toegeven, de Staten van Holland, of de Stadhouder. Hierover nu kan zekerlijk zeer verschillend gedacht worden, zonder dat zulks den dus- of andersdenkenden (bij het onzekere en onbepaalde van de magt des Stadhouders in de oude Constitutie) misdadig make. De Heer rayneval deed van zijnen kant wel voorslagen, die, zoo als zij lagen, onaannemelijk waren: de uitwerking, bij de Staten van Gelderland, van de ontruiming der beide steden, Hattem en Elburg; het te niet doen der Regeringsreglementen in de Provincien Utrecht en Overijssel niet alleen, maar zelfs in Gelderland; voorts het afzien, door den Stadhouder, van het Militair Commando, de benoeming van Officieren, en het geven van het wachtwoord. Op die wijze ware zekerlijk de magt van Stadhouder zoo wel, als van Kapitein-Generaal, bijna niet meer dan een ijdel schaduwbeeld gebleven. Maar was het aan den anderen kant ook niet een weinig sterk,
om geene wijziging te willen dulden in de herroeping der schorsing van het Kapitein-Generaalschap? Het is waar, deze weigering kwam uit de edelste bron, uit gevoel van eere, voort; maar kon staatkunde, en

{==482==} {>>pagina-aanduiding<<}
zucht tot bevrediging des deerlijk verscheurden Staats, hier niet eenige verzachting in de gestrengste toepassing der beginselen bewerkt hebben? terwijl men, door al te zeer op zijn stuk te staan, juist voedsel gaf aan de kwaadwilligheid der onrustzoekers. Het punt is zekerlijk te teeder, niet alleen om te beslissen, maar zelfs om er langer op te vertoeven; te meer, daar men twijfelen mag, of zelfs de grootste toegevendheid wel de gewenschte uitwerking zou gedaan hebben. Want er zat eene andere bron van bederf, die niet alleen in de oude veete tusschen Staats- en Stadhoudersgezinden moet gezocht worden; het was die tusschen de Revolutionnairen, die geene bemiddeling of bevrediging wilden, en spoedig ook alle bedaarde Staatsgezinden van het kussen zouden gedrongen hebben, en de Constitutionnélen, van welke denkwijze ook. Dit moet men niet uit het oog verliezen. Zoo men deze laatsten had kunnen vereenigen, ware hoogstwaarschijnlijk de buitenlanische tusschenkomst vermijd geworden, zoo wel als de hevig stappen, die in den zomer van 1787 in Holland en elders phats hadden. Wij nemen dus de vrijheid, den Heere tollius, wiens hartelijke, onbevoordeelde vaderlandsliefde bij ons voor 't overige op hoogen prijs staat, in bedenking te geven, of het niet beter zou geweest zijn, de stukken uit het oogpunt, zoo als zich thans de zaken ontwikkeld hebben, dan uit die van den toenmaligen tijd (in den aanvang des jaars 1787) te beschouwen. Men gevoelt ligtelijk, dat dit geenszins ten voordeele der door den Hoogleeraar bestredene partij zou uitvallen; doch wij voor ons gelooven, dat het hem misschien minder ongunstig over vele Staatsleden van 1786, en gestrenger omtrent de Demagogen in de Raadzalen en het Volk zou hebben doen oordeelen.
Voor 't overige doen wij volkomen regt aan het oogmerk dezer verzameling, om de lang als in een' put verscholene waarheid daaruit te voorschijn te halen, en wenschen den grijzen Hoogleeraar lust en krachten toe, om zijn aangekondigd voornemen te kunnen volvoeren ‘eener onzijdige beoordeeling van al het belangrijkste, wat bij Engelsche, Hoogduitsche en Fransche Schrijvers van eenig gewigt over de Geschiedenissen van ons Vaderland, sedert 1784 tot aan onze tijden, is geboekt geworden.’ (Voorberigt, bl. VIII.) Deze toets zou voor de Vaderlandsche Geschiedenis van een anberekenbaar gewigt kunnen zijn. Slechts ééne daadzaak

{==483==} {>>pagina-aanduiding<<}
zullen wij uit dit geschrift te berde brengen, die ons sterk getroffen heeft. Wanneer een man als de Pruissische Baron von görtz, die zelfs bij den Franschman ségur edel in zijn bestaan, deugdzaam bij grondbeginsels, en angstvallig verbonden aan zijne pligten genoemd wordt; wanneer deze, bij zijne eer en bij al wat heiligst is, kan zweren, bl. 103, dat de Prins dien invloed niet heeft, welken men zegt, (op de Staten van Gelderland) dient men zulks wel te gelooven; en daarmede vervallen dan de beschuldigingen, die den grond tot de openbare verdeeldheden gelegd hebben: en welk eene reeks gevolgen vloeijen hieruit niet voort! - Welk eene opeenstapeling van ellenden.... Doch de dagen onzer plagen zijn voorbij, en met dezelve, zoo God het wil, ook voor altijd die onzer inwendige veeten!




De Ontmaskeraar van de Geheimen der Magnetiseurs en Somnambules voor weldenkende en deugdgezinde Menschen ontmaskerd, door J. Hoogendorp, Predikant te St. Maartensdijk. Te Dordrecht, bij A. Blussé en Zoon. 1816. In gr. 8vo. 70 Bl. f :-15-:

Men doet dezen Ontmaskeraar misschien wat al te veel eer aan. Of, zoo er dusdanige eenvoudige zielen zijn, die zich door redeneringen als de zijne laten wegslepen; dan vreezen wij waarlijk, dat dezen door den Heer hoogendorp niet zullen genezen worden. Is dit, omdat wij zijne middelen, op zichzelven, voor krachteloos houden? Integendeel, hij ontzenuwt het gestelde van zijne partij volkomen; hij doet meer: hij maakt het geheel belagchelijk. Maar, volgens zijne eigene leer, wordt er vertrouwen bij den lijder vereischt, hetzij hij door het Magnetismus of door eenig ander geneesmiddel zal hersteld worden. En de bedoelde eenvoudigen zijn of Roomsch; in welk geval 's mans naam en titel reeds veel kwaad doen - of zij zijn, waarschijnlijk, vroom-Gereformeerd; en dan is Dominé veel te los en te grappig om veel ingang te vinden. Het beste gebruik, dat welligt van 's mans werk te maken valt, bestaat in een goed uittreksel, in zoodanig Maand- of ander werkje geplaatst, als meest in de bedoelde handen komt. Overigens bevelen wij het verstandi-
{==484==} {>>pagina-aanduiding<<}
ge lieden, als eene aangename, lachverwekkende, na den etens lectuur, van harte aan.




Adhel en Mathilda, Treurspel in vijf Bedrijven, door Mr. Samuel Iperuszoon Wiselius. Te Amsterdam, bij H. Gartman. 1815. In kl. 8vo. XVI, 122 Bl. f :-16-:

De Heer wiselius, als Dichter met roem bekend, gaf in 1813 een oorspronkelijk Treurspel, Polydorus genaamd, in het licht, waarvan wij in dit Tijdschrift (*) een aanprijzend verslag gaven, en waardoor hij zich, volgens ons toen geuit gevoelen, heeft doen kennen als een' man, van wien het vaderlandsch Tooneel, zoo hij anders dit vak bleef beoefenen, de voortreffelijkste bijdragen verwachten mogt.
Wij zien thans onze verwachting, op eene aangename wijze, aanvankelijk bekroonen. De Heer wiselius blijft dit vak beoefenen, en levert ons eene nieuwe bijdrage, welke wij met genoegen aankondigen, en, in vele opzigten, zelfs boven den Polydorus stellen. Missen wij hier al die fraaije lierzangerige alleenspraken, welke, in ons oog, het eerste stuk zoo bijzonder versieren, en zijn de regt dichterlijke schilderingen hier niet zoo overvloediglijk als elders aangebragt, de leemten, welke wij in den Polydorus opmerkten en den Dichter met bescheidene vrijmoedigheid voorstelden, worden ook hier niet gevonden, en het ontbreekt in dit Treurspel ook waarlijk niet aan echte poëzij, aan schoone, schitterende beschrijvingen. Wij ontdekken hier minder het doel, om de Ouden na te volgen, en meer overeenkomst met de beste Fransche modellen; terwijl de beelden, hoezeer ook hier fraai en meesterlijk, en, waar het zijn moet, in den echten Oosterschen trant, minder zijn opeengehoopt dan in den Polydorus, het stuk ook voor den aanschouwer verstaanbaar is, zonder dat hij daartoe geleerde aanteekeningen behoeft, en het onderwerp zelve, hoogst gelukkig gekozen, den algemeenen bijval van ons tooneelminnend publiek zal wegdragen.
Wien toch, die met het onderwerp dezes Treurspels reeds bekend was, en den schoonen Roman van Mevrouw cot-
{==485==} {>>pagina-aanduiding<<}
tin, Mathilda genaamd, gelezen heeft, zal het niet ten hoogste aangenaam zijn, dat hij de trekken, door die beminnelijke Schrijfster voorgesteld, hier ziet verlevendigd, - dat hij den edelen Malek Adhel, het voorwerp zijner innige hoogachting en doorgaande bewondering, als met de oogen mag aanschouwen; dat hij dien voortreffelijken Arabier thans spreken hoort en handelen ziet? Wij althans gevoelen ons aan den Heer wiselius reeds verpligt voor de keus eener stoffe, welke, misschien, in belangrijkheid voor hart en gevoel, door niets overtroffen wordt.
Is de keus van het onderwerp reeds gelukkig, (en hoe veel ligt daaraan niet gelegen!) ook de behandeling is, in ons oog, meesterlijk. En wanneer wij dit zeggen, dan zal ieder, die eenig denkbeeld heeft van de moeijelijkheid, om uit zulk eene uitgebreide en ingewikkelde Geschiedenis een voortreffelijk Treurspel, met inachtneming der eenheid van daad en tijd, en bewaring der hoofdkarakters, te vervaardigen, tevens gevoelen, dat wij den Dichter geenen geringen lof toebrengen.
De hoofdpersonaadjes zijn alle uitnemend geteekend, de karakters goed voorgesteld, uitgewerkt en volgehouden. Adhel en Mathilda nemen aller harten in. De edele Bisschop van Tyrus wekt aller eerbied. Zijne gevoelens (voor dien tijd, misschien, al te verlicht) zullen ook nu nog met vrucht, en welligt tot beschaming van eenigen zijner hedendaagsche ambtsbroeders, op den Schouwburg worden gepredikt. Men oordeele over de gegrondheid dezer opmerking uit de volgende trekken:

De Bisschop. 
Maar mogt ik vord'ren, ik, dat hij (Adhel) om mij verzaakte, 
Wat hij, als Muzelman, voor zich pligtmatig houdt? 
Waartoe hem, Lusignan! zoo hatelijk beschouwd? 
Gij deedt voor 't Christendom al 't geen gij kondt verrigten; 
Hij doet voor d'Islam 't geen hij dwalend houdt voor pligten: 
En dwaling, zoo zij uit geen' boozen wil ontstaat, 
Strekt niemand in mijn oog tot schuld of schande of smaad. 
Lusignan, bits. 
Ik weet, gij mint dat rot. 

{==486==} {>>pagina-aanduiding<<}

De Bisschop. 
Ik smeek het Alvermogen, 
Dat (mogt het vóór mijn' dood nog zijn!) der Heid'nen oogen 
Voor 't onbeneveld licht der waarheid opengaan; 
Doch 'k zie, zoo wel als ons, ook hen als kind'ren aan 
Van één, die 't gansohe Rijk der Schepping strekt ten Vader; 
Wiens weêrgalooze liefde en hun en ons te gader 
Den levensadem schonk, ons zaam beschermt en voedt, 
Of sproten we alle niet uit een en 't zelfde bloed? 
Hoe zou de Schepper ooit zijn scheps'len kunnen haten, 
Die 't hem nog welgevalt in duisternis te laten? 
Geen haat woont immer in de zuiv're liefdebron; 
Doch, waar' het moog'lijk, dat de Algoedheid haten kon, 
Gewis zij haatte hen, die, tegen beter weten, 
De broedermin, dien pligt, dien eersten pligt, vergeten; 
Wier hart, met ijs omkorst, die vonk van 't hemelsch vuur 
In wrok en wrevel dooft, weêrstrevig aan Natuur. 

Het derde Bedrijf mogt dan al uit het stuk kunnen zijn weggenomen zonder het geheel te benadeelen, het is, in ons oog, bijzonder keurig en regt con amore bewerkt. Zonder dit Bedrijf, dat den aanschouwer met Adhel en Mathilda bekend maakt, en hem in het lot der geliefden het vurigste belang doet stellen, zoude het geheel (met verlof van aristoteles!) geene werking, hoegenaamd, doen. Het vijfde Tooneel van het vierde Bedrijf moet bijzonder treffen, bijaldien de rol van Adhel waardiglijk vervuld worde. Welk eene schoone, kiesche en stoute taal doet de Dichter hem hier spreken, wanneer hij met zoo veel nadruk als achtbaarheid voor den vrede pleit, en door zijne redenen de Christenen beschaamt! Wij nemen uit dit heerlijke pleitgeding de volgende regels over, om tevens tot eene proeve te strekken van 's Dichters kunstvermogen:

Adhel. 
Doorluchtig Legerhoofd en verd're Christenhelden, 
Die zijn geleide volgt in de Aziaansche velden, 
De Faam verkondigde u genoeg mijns Broeders daân 
En wat verand'ring 't Oost door hem heeft ondergaan, 
Sinds hij, in 't hoog bewind dier onafmeetb're landen, 
Het roer van Staat regeert met nooit verslapte handen; 

{==487==} {>>pagina-aanduiding<<}

En hoe hij 't Mammeluksch en 't Bedouijnsch geweld 
En 's Kalifs aardsche magt hun perken heeft gesteld, 
Door wijslijk 's Vorsten staf van 't wierookvat te scheiden. 
'k Heb dus niet noodig, hier breedvoerig uit te weiden, 
Hoe Indus en Euphraat en Nijl en Moorenland 
En 't brandend Libye, tot waar Afrijkes strand 
Het Middellandsche zout, bij Hercules pilaren, 
Zijn snelle stroomen met den Oceaan ziet paren, 
Gezamenlijk de wet mijns Sultans ondergaan. 
Doch 'k mag niet zwijgen, hoe bij 't wapp'ren zijner vaan 
Van Salems, Askalons en Jaffa's burgt en wallen, 
Gansch Idumea mede is in zijn hand gevallen, 
En hoe ons talloos heer zich van den Libanon, 
Langs Acco, Ephrata en Schur reeds strekt tot On. 
 
De Muzelman, verdeeld in duizend kleine Rijken, 
Kon nooit voorheen in 't veld zijn ware kracht doen blijken, 
Maar heeft, door tweedragtstoorts inwendig fel geblaakt, 
Aan fieren Godefried 't verwinnen ligt gemaakt. 
Doch naauwlijks had het Oost, van d'eersten schrik bekomen, 
Aan duizend euveldaân der Christ'nen aard vernomen, 
Naauw zag 't hen, niet bezield door ijver voor 't geloof, 
Maar wel ontvlamd door zucht naar plond'ring, moord en roof, 
Of 't wist, om zelfbehoud, zijn veete op zij' te stellen. 
Wat heren sinds dien tijd Euroop hier heen deed snellen 
Tot steun der magt, die zich in 't Morgenland bevond, 
't Was, of een afgrond 't al met open muil verslond. 
Nog bleef een aantal steên, met Sions burgt en wallen, 
Weleer door list of storm in 's Christens hand gevallen, 
In weêrwil van 't geweld der onzen, in uw magt. 
Wat al verdragen sinds gesloten en verkracht! 
Doch nu ook kwam de tijd met rassche schreên genaken, 
Die 't Oost zijn reuzenkracht op eens moest kenbaar maken, 
Toen naamlijk Saladijn, zoo onbeperkt van geest 
In 't hachlijk staatsbewind, als in het veld gevreesd, 
Tot Sultan op den troon van Noureddijn verheven, 
Twee werelddeelen naar zijn' wil en wet deed leven. 
Egyptenaar en Pers en Moor en Arabier 
Erkenden nu hun lens in Kurdestans banier. 

{==488==} {>>pagina-aanduiding<<}

't Koraïshietendom, ja zelfs de Nadhirieten, 
Hoe grimmig ook voorheen in haat op de Islamieten, 
't Stroomde al op Mecca toe met benden zonder tal; 
't Zwoer al, bij Zemzems Bron, der Westerlingen val. 
Van toen af is de ramp der Christ'nen regt begonnen. 
Waar toch is 't veld, waar ooit mijn Broeder werd verwonnen? 
Wat vest werd ooit door hem vergeefs berend? Wat vloed 
Is niet door hem geverwd met 's Europeërs bloed? enz. 
Richard. 
'k Weêrspreek in dat tafreel, wat regt en waar is, niet, 
Doch kies den krijg, wijl de eer den vrede mij verbiedt. 
Adhel. 
Niet hooger kunt gij de eer dan ik, ô Richard! schatten; 
Maar zoudt ge u in haar' aard en wezen ook misvatten, 
En wordt wel 't denkbeeld zelf, dat gij van de eer u maakt, 
Door oordeel goedgekeurd, door wijsheid niet gewraakt? 
Vermaardheid toch en eer zijn kenlijk onderscheiden. 
Wie jaagt naar de eer alleen, gewint doorgaans haar beiden; 
Doch lacht vermaardheid, in het kleed der eer, hem aan, 
Dan zal hem de eer veeltijds in eeuwigheid ontgaan. 
Wat werelden, ô Vorst! vermaardheid ook omvadem, 
Zij derft een' hechten grond, berustende op den adem 
Der wufte menigte, die, los en ligt van hoofd, 
Den afgod, nu gevierd, straks weêr van dienst berooft. 
Integendeel steunt de eer op aller wijzen oordeel, 
En schoon zij voor een' tijd eens blink' met minder voordeel, 
Hoe meer de tijd vervliegt, hoe meer haar glans verbreedt: 
Zij hecht zich aan den mensch, vermaardheid slechts aan 't kleed. enz. 

Eene enkele bedenking houde de Dichter ons ten goede. Is de toestand van Mathilda, bij het zien van den doodelijk gewonden Adhel, wel natuurlijk? en moest haar eerste gevoel geene droefheid, geene wanhoop zijn over het verlies van haren geliefden, in stede van wraakzucht tegen den moordenaar?
De versificatie laat hier en daar nog al iets te wenschen over. Het komt ons voor, dat sommige regels moeijelijk zijn uit te spreken; en wij twijfelen niet, of de Tooneelspeler zal dit ondervinden.

{==489==} {>>pagina-aanduiding<<}

De Voorrede is bijzonder lezenswaardig. Wij, voor ons, zijn het volkomen met den Schrijver daarin eens, dat het noodzakelijk is, dat het Gouvernement zich de zaak van den Schouwburg aantrekke, en dat het Nederlandsche Instituut zich onverwijld bezig houde met eene geheele hervorming van ons zoo verbasterd en diepgezonken Nationaal Tooneel. De Heer wiselius, thans zelf tot dezen aanzienlijken en eerwaardigen kring behoorende, moge in deze edele werkzaamheid met ijver voorgaan; en het kan niet missen, of er zal veel goeds uit deze pogingen geboren worden.





Ter Nagedachtenis van Coenraad Wertz, uitgesproken in de Remonstrantsch Gereformeerde Kerk te Amsterdam, 2 April 1816, door B. Klijn, Bsz. Te Amsterdam, bij J. ten Brink, Gsz. 1816. In gr. 8vo. 41 Bl. f 1-10-:

Meermalen gevoelen wij eene bijzondere moeijelijkheid in onze taak, als openbare aankondigers en beoordeelaars der uitgegevene geschriften. Ook bij het opgemelde dichtstuk heeft dit plaats. Gaarne zouden wij, al wat ons mogelijk is, toebrengen, om den roem van wertz, den luister zijner stille, maar onschatbare verdiensten, zoo wijd mogelijk uit te breiden; gaarne zouden wij het gedenkstuk, hem door dankbaarheid en hoogachting, door de hand van klijn opgerigt, in al deszelfs waarachtige schoonheid doen schitteren voor het oog van elken beoefenaar der Nederlandsche letterkundè; gaarne, derhalve, zouden wij iedere onvolkomenheid, die in het laatste mogt zijn aan te wijzen, met den mantel der liefde, bescheidenheid en voorzigtigheid bedekken: overtuigd, dat er menschen zijn, die slechts oogen voor aangewezene gebreken hebben; die niet weten, dat zelfs een aantal fouten menig werk niet beletten een meesterstuk te zijn; die - men vergeve ons deze vergelijking! - de wereld met hun geschreeuw vervullen en verschrikken, omdat zij in de zon eenige vlekken hebben ontdekt. Doch, een pligt, op het belang der letteren zelve gegrond, noopt ons, naar de mate van eigen licht en vermogen, der waarheid, het zij ze vleije of berispe, eene gelijke hulde toe te brengen.
Het mededeelen van zijne gedachten en gewaarwordingen over eenig zaakrijk onderwerp, zoo dat ieder die gedachten

{==490==} {>>pagina-aanduiding<<}
en gewaarwordingen volkomen opvangen en in haren loop volgen kan, en hij, bij slot, een volkomen denkbeeld heeft van de zaak, met al die klaarheid en warmte, welke dezelve bij den spreker of schrijver eigen is, of eigen zijn moet - met één woord, het stellen, het wél spreken, is eene der moeijelijkste zoo wel, als verdienstelijkste bezigheden van den menschelijken geest. De eigenlijke redevoering, vooral, vordert bijzondere talenten. In de lofrede zijn maar zeer weinigen regt gelukkig geslaagd. En deze hoogte te bereiken, in weerwil der boeijen van rijm en maat, is, bij al de meerdere vrijheid, welke den Dichter moge zijn toegestaan, weinig minder dan onmogelijk.
Klijn, echter, heeft uitnemend veel geleverd. Zijn dichtstuk is vol van de belangrijkste zaken, van de keurigste gedachter. Breng het in onrijm over, en het blijft eene schoone lijk- en lofrede, waaruit gij den man, zijnen leeftijd, zijn vak van werkzaamheid, de hooge verdienste, zoo wel van dit vak als van hetgeen hij daarin heeft gedaan, volkomenlijk leert kennen; waarbij gij het verlies van zulken man beseft, betreurt met uw geheele hart, maar tevens al den troost gevoelt, dien het terugzigt, het nadenken en het Christendom, bij het graf van zulken man, opleveren. Dit nu, alle de beschrijvingen, alle de bespiegelingen, alle de gewaarwordingen, hiertoe vereischt, in schoone verzen, in heer ijke en geheel oorspronkelijke beelden, met de gelukkigste dichterlijke wendingen, te hebben uitgevoerd, ware genoegzaam, om den Zanger eene hoogstvereerende plaats onder zijne waardige medegenooten in deze schoonste oefenschool van menschelijke bekwaamheid aan te wijzen.
Inderdaad, het geheel heeft eene uitnemende houding. Na een' korten lierzang, als ter voorbereiding, om te doen opmerken, dat de aanstaande treurige plegtigheid niet zonder troost en reinen wellust is, volgt, in statige Alexandrimen, eerst eene captatio benevolentiae, eene vraag om verschooning, dat de lier niet dan dof en treurig zal kunnen klinken; daarna eene bespiegeling over het doel des levens en de regte waarde van den mensch, te weten wijsheid en deugd, geen zinnelijk genot of uitwendige grootheid; - wertz werd in middelmatigen stand geboren, - hij wijdde zijnen geest aan het Vaderland, - de burgertwist woedde toen, maar God schonk ons ten troost de Maatschappij tot nut van 't al-
{==491==} {>>pagina-aanduiding<<}
gemeen, waarvan wertz de voornaamste steun was; - het onderwijs der jeugd is het edelst beroep, de verrukkelijkste bezigheid, indien wél waargenomen; en wertz staat ons nog als een model voor oogen; - welk een bezit! maar hoe treurig dan ook het verlies van zulken man! - Hij is niet dood, hij slaapt; - zalig is het, aan het sterfbed des braven te vertoeven; - hij blijft de onze, - zijn reine roem, zoo wel als zijn geest, zijn onsterfelijk; - wij staan als kinderen om het graf huns vaders, en zweren hem waardig te zullen zijn. Dit is de zeer ruwe en gebrekkige omtrek van het geheel.
De deelen, die hetzelve vormen, en die men slechts hier en daar uit deze opgave vermoeden kan, zijn vooral niet minder voortreffelijk en doelmatig. - De beschrijving van den gelukkigen middelstand - van het gebrekkig, en het doelmatig schoolonderwijs - van wertz zelven - van ons gevoel bij het sterfbed - van de onsterfelijkheid; voorts de bespiegeling van het leven en zijn doel - van hem, wiens oog over het zinkend vaderland bleef waken - van den troost der onsterfelijkheid, die ook daarom zeker is, dat alle leed hier op aarde zijnen troost en balsem vindt; eindelijk vergelijkingen als deze:

Wat zegt het, of de boom met meikruid is omgroeid, 
En 't roosje langs zijn schors met volle scheuten bloeit? 
Wat zegt het, of die pronk uitwendig hem mag sieren, 
Als op den hollen stam geen malsche vrucht wil tieren, 
Als door den najaarsstorm zijn kruin ter nederstort, 
En 't siersel van zijn schors met hem verpletterd wordt? 
Wat zegt het, of de mensch, door praal en pracht omgeven - -? 

en zoo vele andere stukken, zijn als kostbare paarlen tot een sierlijk snoer geregen.
Ja, wij aarzelen niet te beweren, dat het geheele snoer uit echte paarlen bestaat, en dat het enkel vlekjes of oneffenheden zijn, waardoor hier en daar eene kleine ongeregeldheid ontstaat, schadelijk voor den algemeenen indruk, wat wij te berispen vinden.
Het gevoeligst misschien van alles stuiten wij bij het voorzangetje, waarvan de aanhef en het slot even treffend zijn, maar de tusschenbeiden liggende denkbeelden niet zoo ge-
{==492==} {>>pagina-aanduiding<<}
makkelijk en natuurlijk vloeijen. Het loopt, toch, niet zoo klaar in het oog, dat juist het treuren ons tot den troost voert. Of wel; dat het schreijen verligting geeft, is eene gansch andere zaak, dan dat men daar in de kerk met elkander treuren, maar ook de een den ander troost der onsterfelijkheid zou toedienen. Wij gelooven intusschen gaarne, dat het nederig kruid, vergeet mij niet, hier zoo wél aangebragt, den toehoorder dit min of meer haperende gereedelijk zal hebben doen vergeten.
Vervolgens, bl. 9. Ik stemde wertz zijn' lof. Waarom niet liever dan dit platte zijn - Ik stemde, wertz, uw' lof.
Bl. 15.

- waar de volksgeest kwijnt, 
Een licht te ontsteken - sluit dit wél? 

Bl. 17. Op wiens onwrikbre magt het lot der volken drijft - ook dit schijnt ons niet regt te vlotten.
Bl. 19. Hij heeft van 't distlig land enz. Hier verraadt het tweemaal wieden en tweemaal ploegen een' slechter' grond, dan wij gewoon zijn bij klijn aan te treffen.
Bl. 20. Al wat de geest ontving en karig op kon prijken - dit is duister: - waarop hij ooit kon prijken, zouden wij verstaan.
Bl. 21. Maar 't geen zijn geest vermogt, door eigen handling staast. Dit schijnt ons toe niet volkomen datgene te zijn, wat klijn hier moest zeggen; te weten: Maar, van hetgeen hij put, terstond weer andren laaft; ten zij het om de herhaling te vermijden geschiedde.
Bl. 28. Hier schijnt ons het woord veege, vs. 11, min gepast.
Bl. 31 zou, om het verband met voorgaand en volgend, voor de twee eerste regels beter iets dusdanigs gelezen worden:

Wij voelen, dat, in spijt der felste droefenis, 
't Vertoeven bij het graf der ziele een weldaad is. 

Bl. 34 de banden glijden door?
Bl. 35. Zouden wij nogmaals eene in u! veranderen.
Bl. 36. vs. 4. zou, dunkt ons, Gij blijft de matte ziel met lavend vocht besproeijen, op het roosten enz. beter passen; en, om de opklimming, kon men laten volgen: Ja, juichen doet -
Eindelijk vordert de zin op bl. 40, naar ons inzien, deze of dergelijke verandering:

{==493==} {>>pagina-aanduiding<<}


Dat waken, om door liefd' hun wedermin te winnen, 
Hun 't onderling belang als eigen te doen minnen. 

Is dit nu alles? vragen wij schier onszelven. Vorderde dat nog eenige verschooning? Ja, zoo naauw steekt het in hetgeen den naam van kunststuk zal dragen. Zoo ligt stuit in het bijzonder de minste afwijking van den regten zin en bedoeling in eene rede, even als in eenen helderen en snelvlietenden stroom een enkele uitstekende brok rots of ander beletsel de in het oog loopendste beroering veroorzaakt. Maar, is dit dan inderdaad alles, wat wij te berispen vinden, en waarop men, buiten twijfel, nog wel het een en ander zal zoeken af te dingen? Recensenten zijn toch zoo min als andere menschen onfeilbaar; en, in de meeste gevallen moge al de schuld bij den Schrijver liggen, in enkele blijkt het wel eens, dat hij geheel scheef is beoordeeld. - Neen, het is niet alles. Er zijn b.v. regels, die ons hard voorkomen; er zijn gedeelten, die wat heel lang, of wel kort, schijnen, enz. Maar, wil men hier in komen, dan is er eigenlijk geen einde aan het werk; en dan kan men, vooral, ligtelijk zoo lang likken, dat alle kracht en heerlijkheid uit het stuk zelve, alle natuurlijkheid en glans en gloed te eenemaal verloren gaan. In het algemeen is ons oordeel over den Heer b. klijn, dat hij de uitnemendste talenten, hoofd en hart, gevoel en verbeelding, bezit; schoon ze nog voor meerdere oefening en volmaking vatbaar zijn, om tot die gemakkelijkheid in den dichterlijken stijl, dat meesterschap over rijm en maat te geraken, dat hij, met bilderdijk, de taal knede als was, en ze, als daedalus, tot vleugelen (voor boeijen) make, op welke hij zich boven alles verheft.
Ten slotte, als de beste lofrede en aanprijzing, zullen wij eenige proeven laten volgen.

Weg met dien snooden lust, die 't schijngoed doet beminnen, 
De ziel in strikken nijpt der breidellooze zinnen! 
Weg met dat giftig rag, waaruit de looze spin 
De zwakke prooi beloert, en vangt haar prooi daarin! 
Dit leven zij geen doel, maar middel tot het leven! 
Geen stand der Maatschappij kan meer haar (meerder) heil bewerken, 
Haar' voorspoed, roem en eer ontwikklen of be perken; 

{==494==} {>>pagina-aanduiding<<}

Geen stand schraagt met meer kracht de zeedlijkheid en deugd, 
Dan waar de mensch zich wijdt aan 't vormen van de jeugd, 
Hoogst moeilijk is de kweek van zulke teedre loten, 
Die, dikwerf uit moeras of slechten grond ontsproten, 
Verzwakt, verwaarloosd zijn; - een meesterlijke hand 
Leidt dan alleen die scheut tot eene vruchtbre plant. 
Zij buigt het rijsje zacht in de eerste vaag der lente, 
Verzorgt den jongen stam, omwindt de teedere ente, 
Die door een' zachten groei in 't jeugdig vruchthout schiet, 
En ras verkwiklijk ooft aan haren kweeker biedt. 
 
Waar ooit eens sterflings roem voor tijd of toeval zwicht, 
De roem van wertz houdt stand, is schatting aan den pligt. 
Zij staan voor ons gezigt, die onvergeetbre trekken, 
Dat aanschijn, 't welk de ziel tot eerbied op kon wekken, 
Dat liefderijk gelaat, dat sterkdoordringend oog, 
Die mond, waarom de lach der zielrust zich bewoog; 
Zij klinkt ons nog in 't oor, die mannelijke rede, 
Die diep in 't harte drong, en voerde 't harte mede. - 
 
Zijn wil ontnam de schors aan 't edel fijn gesteent, 
Dat thans den gloed van 't schoone in 't schittrend punt vereent. 
Hij heeft met eigen hand de slijpstift aangegrepen: 
De diamant wordt slechts door diamant geslepen. 
 
Een heimlijk zoet gevoel doorzweeft ons, grijpt ons aan; 
Gelijk het kieken, dat de vlerkjes uit mag slaan, 
En 't moedernest ontstijgt, op dun gepluimde schachten, 
Zoo zweeft de vlotte ziel, op vleuglen van gedachten, 
Van uit dit stof omhoog, doorklieft eene eedler sfeer, 
En baadt zich in den gloed van 't strandloos hemelmeer. 
 
Wat ook de gang van 't lot mogt in zijn lot verwrikken, 
Zijn trouw bleef ongestoord, die trouw sprak uit zijn blikken; 
Weldadig - waar de nood om hulp en bijstand riep, 
Opbeurend - waar de hoop in 't lijdend harte sliep, 
Voorkomend - waar de moed door 't leed begon te zinken, 
Verlichtend - waar geen straal van hemelglans mogt blinken, 
Belangloos - waar de mond de hulp der vriendschap vroeg, 
Vertroostend - waar de smart de ziel ter nedersloeg. 
Getuigt gij allen, of verbeelding mij doet dwalen, 
Daar 'k in dit minlijk beeld u d'eedlen wertz wil malen. 


{==495==} {>>pagina-aanduiding<<}

Wanneer wij hierbij voegen, dat dit werkje in allen opzigte keurig is uitgevoerd, en met een allerliefst, aandoenlijk vignetje van kamphuyzen en van senus op den titel pronkt - dan is voorzeker genoeg gezegd, om elken hoogachter van ware, inzonderheid vaderlandsche, verdienste, elken vriend der Maatschappij, eenig en met regt die tot nut van het algemeen genoemd, elken kweeker, liefhebber of vader van de aanvallige kleinen, die haast onze plaatsen zullen vervangen - om, met één woord, elken regtschapen man te nopen, zich deze Nagedachtenis van coenraad wertz aan te schaffen.





Brief aan de Heeren Mrs. C.R.S. Toe Laer en E.C. Bondt, Notarissen te Amsterdam, over hunne Verdediging der Bedenkingen, enz. Door James Cohen, Verificateur der Registratie-, Zegel- en Hypotheek-Regten in de Provincien Noord-Holland en Utrecht. Te Amsterdam, bij S. Delachaux en M. Westerman. 1816. In gr. 8vo. 99 Bl. f :-18-:

Onze beoordeeling over de Verdediging der Bedenkingen van de Heeren Notarissen toe laer en bondt, en over het Iets aan dezelve Notarissen, was reeds ter perse, toen wij den boven aangekondigden Brief van den Heer cohen in handen kregen, en daaruit moesten ontwaren, dat al wederom een Ambtenaar bij de Registratie hier de voorvéchter was. Wij lazen en herlazen de 99 bladzijden, waartoe deze Brief is uitgedijd, zonder de overtuiging te gevoelen, dat de voormelde Bedenkingen daardoor waren wederlegd; zoodat wij dan ook gaarne gelooven, dat de Heeren toe laer en bondt niet behoeven gebruik te maken van de uitnoodiging des Heeren cohen, om tegen deszelfs geschrijf de pen op te vatten en tweemaal hetzelfde te zeggen. Zij kunnen, gelijk men in de Praktijk zegt, bij hunne conclusien (besluit) persisteren. Behalve de langdradigheid van den Brief, die elk den lust beneemt om denzelven te lezen en de uitgerekte redeneringen te overwegen, is dezelve, hoe bescheiden anders in sommige opzigten, meestal ingerigt, om, door schampere gezegden, de zwakheid van betoog aan te vullen. Gaarne laten wij aan den oordeelkundigen lezer de beslissing over, of

{==496==} {>>pagina-aanduiding<<}
en in hoe verre de Heer cohen zijn Registratie-regt verdedigd heeft; want het is onze taak niet, en wij hebben er ook geenen lust toe, om, in ons Maandwerk, eene brochure daarover te schrijven. De Heer cohen houde het intusschen ons ten goede, hem te zeggen, dat hij dwaalt, eensdeels met te beweren, dat de stilzwijgendheid van particulieren een bewijs zoude zijn, hoe weinig belang dezen stellen in de afschaffing of het behoud van de Registratie, en anderdeels met, op grond van Belgische dagbladen, vast te stellen, dat het grootste getal Ingezetenen in de Zuidelijke Provincien de schoone inrigting der Registratie op derzelver wezenlijke waarde weten te stellen. Wij kunnen met de berigten, door den Heer cohen deswege ingewonnen, niet instemmen. Zoo zij zijn van Ambtenaren voor dat middel, dan zijn zij partijdig, en doen te dezer zake niets af. Particulieren, dat zijn onzijdige bevoegden, (het grootste gedeelte, zijn hier woorden zonder beteekenis) voor zoo verre zij het Registratie-regt, omzwachteld met een aantal decisien en interpretatien, begrijpen of kunnen begrijpen, denken er geheel anders over. Dezen waren met regt verblijd, toen Neêrlands geliefde Vorst dat Fransche bastaardkind geener Hollandsche adoptie waardig achtte. Zij zagen ook nog in dezen jare Hoogstdeszelfs besluit omtrent de afschaffing van het Registratie-regt nader bevestigd, toen bij decreet in dato 11 Febr. II. de beleeningcontracten van dat regt en van alle formaliteiten deswege werden vrijgesteld, en daardoor belet werd, dat de administratie kennis droeg van soortgelijke handelingen. Het zwijgen is geene onverschilligheid. Men zwijgt, omdat men weet, dat de afschaffing van dat regt besloten en door een opgevolgd besluit bevestigd is. Het
zijn hier niet de klagten (de onwederlegbare redeneringen) van twee Amsterdamsche Notarissen, die de zaak
    beslissen: vóór dat dezen dachten te schrijven, was 's Lands bestuur reeds ingelicht omtrent de hatelijkheid en schadelijkheid van dat gevaarvol middel van belasting; en men mag vertrouwen, dat de belangelooze pogingen van echte Vaderlanders veel, zeer veel hebben toegebragt om dat vreemde onkruid uit den Hollandschen tuin uit te roeijen. De afschaffing van het zedebedervend Registratie-regt bestond reeds vóór de vereeniging van België met Holland, en de Belgische beoordeeling in de Fransche taal over het geschrevene in de Nederlandsche spraak is dus post festum.

{==497==} {>>pagina-aanduiding<<}
Het gevoelen van Dagbladschrijvers, bij welke gelegenheid dan ook geuit, is niet de algemeene opinie. Als de Heer cohen eens met de Praktizijns en de Notarissen in de Zuidelijke Provincien geraadpleegd had, zou hij, met ons, gehoord hebben, hoe algemeen afkeerig van dat regt men ook dáár is, en wat men al in zijn beroep daarvan ondervonden had. Zij zelfs, die schijnen voor dat regt te zijn, zijn het alleen uit vreeze voor erger kwaad, en wenschten wel, even als in de Noordelijke Provincien, dat ook nog bestond hun oud Zegelregt, zoo weinig verschillende van hetgeen weleer in Holland plaats vond. Eene veeljarige onderdrukking en een langdurig gebruik alleen hebben sommigen daaraan gewoon gemaakt. Men zou derhalve verkeerd redeneren, met daaruit af te leiden, dat zij de schoone (gevaarlijke) inrigting van de Registratie op derzelver wezenlijke (ingebeelde) waarde zouden weten te schatten.
Ons Maandwerk is niet geschikt voor eene beredeneerde wederlegging; anders zou men gemakkelijk kunnen doen zien, zoo wel de verkeerde toepassing van de bij den Heer cohen aangehaalde Artikelen uit het Burgerlijk Wetboek, als deszelfs onnaauwkeurige opgave van daadzaken, waarvan sommige aan ons van nabij bekend zijn: maar, na de gedecreteerde en nader bevestigde afschaffing van het algemeen gehate Registratie-regt, is dit onnoodig. Het pleit is onveranderlijk beslist; en het spijt ons alleen maar, dat, bij soortgelijke twisten, het belang maar al te zeer de hoofdrol speelt, en de Ambtenaren voor het behoud van het afgeschafte regt zoo bijzonder ijveren. Men denkt, niet onnatuurlijk, bij de afschaffing der belasting zijnen post te verliezen en om brood te zullen loopen: maar stelt men dan zoo weinig vertrouwen op de algemeen bekende regtvaardigheid van Neêrlands Vorst? Hoogstdezelve zal nimmer dulden, dat Ambtenaren, die hunnen pligt wel waargenomen, en de achting van alwat in den lande wél denkt verdiend hebben, het slagtoffer zouden zijn van de afschaffing van een middel van belasting, waartegen de kreet van elk warm Vaderlander is opgegaan. De overtuiging daarvan behoort elk Ambtenaar aan te sporen, niet alleen om het ingekankerd kwaad te helpen uitroeijen, maar (waarvan wij onlangs een treffend bewijs kregen) ook zelf het vaderlandsch vuur aan te wakkeren, liever dan de nog niet uitgedoofde kool van het verbrande vreemde onkruid op te rekenen.


{==498==} {>>pagina-aanduiding<<}

Rozen, of Verhalen van A. Lafontaine. Te Dordrecht, bij A. Blussé en Zoon. 1815. In gr. 8vo. 220 Bl. f 2-4-:

Zoodanige Lezers, die om dezelfde reden, als wij, zich van eenen Roman van lafontaine doorgaans een meer bijzonder genoegen beloven, dan hetgeen men juist bij eenen Roman verwacht, zullen zich hier, even als wij ons, bedrogen vinden. Niet, dat deze Verhalen niet onderhoudend zouden zijn, of dat er iets in zou voorkomen, den goeden smaak of der zedelijkheid nadeelig; integendeel, aan iemand, die eene liefdesgeschiedenis, wel en onderhoudend geschreven, en niets meer, verlangt, durven wij nanthild, - mijnheer adam slim, of de proef, - en de huwelijksavonturen van den graaf van aich, (de drie Verhalen, die hij hier vinden zal) gerustelijk aanprijzen. Maar wij vonden in dezelve niet datgeen, wat dezen Romandichter anders zoo boven anderen kenmerkt; niet alleen niet die gedurig nieuwe en treffende wenken van nuttige kennis, maar ook niet dat roerend treffen van het hart, en dat gedurig en onverwacht geleid worden tot het tastbaar voelen van het ware en goede; of, laten wij liever zeggen, dat gedurig voedsel voor verstand en hart, hetwelk van vele zijner andere geschriften menigen indruk vruchtbaar bij ons achterliet, niettegenstaande geheel het beloop des dikwijls wat al te onwaarschijnlijken verhaals al spoedig bij ons vergeten was. En alzoo zijn, in ons oog, deze niet zeer geurige Rozen weinig meer, dan ieder welgeschreven verhaal, dat men - pour passer le tems - als een onschadelijk middel tegen de zelfverveling lezen kan.

Kleine Romans en Gothische Vertellingen. Uit het Engelsch. Inhoud: I. De Puinhoopen der Abdij van Fitz-Martin. II. Het Kasteel aan het Strand. III. De geheimzinnige Monnik, of de bloedige Spelonk. IV. Het Kasteel van Courtney, of het Roovershol. V. Het Kasteel der Gastvrijheid, of het Spook. Te Middelburg, bij de Gebroeders Abrahams. 1815. In gr. 8vo. 122 Bl. f 1-4-:

Onmenschelijkheden en spookverschijningen, bij welker le-
{==499==} {>>pagina-aanduiding<<}
zing iemand de haren te berge rijzen; ziet daar den inhoud van deze vijf anders nog al welgestelde verhalen, die alzoo vermaak en uitspanning beloven eeniglijk aan de zoodanigen, wien het ongeloofelijke, afschuwelijke en verschrikkelijke ontspant en vermaakt; terwijl het zedelijk doel geen ander wezen kan, dan waarschuwing tegen zoodanige gruwelen, als waarvoor, Gode zij dank! de mensch maar zeldzaam vatbaar is.

De Voortreffelijkheid van den Mensch. Uitgegeven door de Maatschappij: Tot Nut van 't Algemeen. Te Amsterdam, bij C. de Vries, enz. In kl. 8vo. 47 Bl. f :-3-:

Het is wel buiten twijfel, dat geene kennis voor der mensch belangrijker is, dan die van zijne eigene natuur en aanleg, en dat alzoo het onderwerp van dit geschrift onder de nuttigste moet gerekend worden. Zekerlijk blijft dat onderwerp altijd onuitputtelijk, en zal de schranderste denker wel nooit over zijne kunde in dezen volkomen te vreden zijn; en hetgeen hij door nasporing dan naauwkeurig weet, dat alles zal hij wel moeijelijk zoodanig kunnen voordragen, dat het binnen den beperkten kring der bevatting komt van dat publiek, voor hetwelk de Maatschappij Tot Nut van 't Algemeen bijzonder werkzaam is. Zoo iets was dan ook de bedoeling dezer Maatschappij niet; zij ontwikkelde zelve hare vraag in dezer voege: ‘Eene eenvoudige, duidelijke en wel bevatbare aanwijzing: 1) Dat de mensch, naar zijne ligchamelijke vermogens, volmaakt is berekend, om aan het oogmerk van zijnen Schepper te beantwoorden. 2) Dat, behalve alle de onderscheidene vermogens, welke hij bezit, zijne driften en begeerten geenszins in zichzelve zondig en kwaad zijn; maar, integendeel, beschouwd moeten worden, als hoogstwijze en weldadige geschenken van God, zonder welke de mensch aan zijne bestemming niet zoude kunnen beantwoorden. En 3) Hoe hij dezelve kan en behoort aan te wenden, tot verheerlijking van God, en de bevordering van zijn eigen geluk.’ Het eenvoudig opstel van Mr. j.a. brand behaalde den gouden eerprijs; en zulks met regt, daar het allezins voldoet aan de vereischten, en, hoezeer, naar den aard des onderwerps, ter vlugtige lezing voor den gemeenen man niet geschikt, evenwel voor denzelven, zoo hij slechts tot opmerkzaamheid en nadenken een weinig is geoefend, verstaanbaar genoeg is; terwijl hij, waar hem iets minder duidelijk was, ligt eenen kundiger vriend vindt, die hem het donkere opheldert. De huisvader zal, bij de aandachtige overpeinzing van dit boekje, overvloedige aanleiding hebben tot belangrijke
gesprekken met zijne kinderen; en wij durven de Leeraars ook wel opwekken, om dit klein geschrift

{==500==} {>>pagina-aanduiding<<}
in te zien, en daaruit aanleiding te nemen bij het godsdienstig onderrigt der jeugd, in hetwelk wij vreezen, dat het werken op zoodanige zelfkennis, als waartoe dit boekje is ingerigt, wel eens al te zeer veronachtzaamd wordt. Wij wenschen, dat dit boekje regt vlijtig mag gebruikt en beoefend worden. - Bl. 19. reg. 7 van ond. vonden wij eene voor den gemeenen man zinstorende drukfout: ‘Het uitwendige (inwendige) gevoel, van hetwelk wij eigenlijk hier niet spreken, geeft hem kennis van de inwendige gesteldheid zijns ligchaams,’ enz.




Onderwijs omtrent het Kaartspel voor den Gemeenen Man. Door G. Benthem Reddingius, Theol. Doct. en Predikant te Assen. Te Zaltboemel, bij J. Noman. In kl. 8vo. 80 Bl. f :-10-:

Geen onderwijs in, maar omtrent het Kaartspel, en wel voor den gemeenen man. Het voorberigt roemt een Hoogduitsch geschrift van witting, waarvan de Schrijver hier en daar ook gebruik heeft gemaakt, maar hetwelk geschreven was voor een ander publiek, alleen voor aanzienlijker standen. Wij zijn niet genoegzaam bekend met het kaartspelend gedeelte van dat publiek, hetwelk zich nu de Heer reddingius kiest, om te beoordeelen, of hij voor hetzelve wel den juisten toon heeft gevat, en alzoo goed gevolg van zijne menschlievende poging kan hopen. Ons geschrijf komt ook zeldzaam onder het oog van dat gedeelte onzer medeburgeren; zoodat aldaar onze aanprijzing ook weinig vrucht belooft. Dat beschaafdere standen dan het boekje eens inzien, en waar zij kunnen het ter lezing geven, daar het behoort. De Schrijver is niet zoo stellig tegen kaart en spel, dat hij dezelve voor geheel ongeoorloofd houdt; hij keurt het misbruik af, en meent het alleen onder zekere bepalingen te kunnen toestaan; en wij zijn zeer genegen, hier met hem in te stemmen. Met dat al, en ook hier geven wij hem gelijk, houdt hij de vervulling dier voorwaarden, bij de mindere en meer behoeftige klassen, bij uitstek moeijelijk, en raadt hetzelve daarom aan deze ten sterkste af. Hij wijst de nadeelen en gevaren aan, voegt er voorbeelden bij, en lost eenige bedenkingen op. Wij prijzen 's mans oogmerk, en wenschen hartelijk, dat ieder, ook in hoogere standen, zich voor die gevaren en het misbruik hoeden zal. Wij gunnen den gemeenen man zijne uitspanning; zij is voor hem inderdaad behoefte: kon men bij hem (en waarom niet ook in iederen stand?) een meer leerzaam en minder gevaarlijk tijdverdrijf in een ledig uur, en dan geheel in den gezelligen kring en met zijn huisgezin, in zwang brengen! En ware het niet wenschelijk, dat men in de hoogere standen daartoe het voorbeeld gaf?






{==501==} {>>pagina-aanduiding<<}

Brief aan den heer redacteur van het maandwerk: de Vaderlandsche Letteroefeningen. (*)

Toen ik vernam, dat er eene Recensie van mijn antwoord op de herhaalde aanvallen der Heeren bondt en toe laer tegen alle de beambten der Registratie en eenigen derzelven bij name, waaronder ik op eene allezins beschaafde en waarheidlievende wijze goedertieren gerangschikt was geworden, in uw Maandwerk geplaatst was, kon ik niet nalaten, Mijn Heer! u mijne verwondering te betuigen, daar ik tot dat oogenblik onkundig genoeg van den aard uws Maandwerks was geweest, om het alleen tot beoordeeling van wetenschappelijke of kunstmatige onderwerpen ingerigt te beschouwen, en geenszins om uitspraak te doen over een van 's Lands middelen, door eenige Praktizijns verkeerdelijk beoordeeld, veel minder over geschillen tusschen ambtenaren en publieke beambten, bij de wet onder ons toeverzigt geplaatst: ik koesterde echter eenige vrees, en het was deze, dat mijne niet noemenswaardige verdediging tegen een enkel punt - het ondoorwrochte werk van eenen enkelen nacht, en in de eerste opwelling mijner verontwaardiging over eene hoogst onverdiende aantijging op het papier gesteld - onder zoo vele goede wederleggingen, als de Tegenbedenkingen, het Iets over de Registratie, en inzonderheid de Brief van den Heer Verificateur cohen, met een enkel woord in den praktizijnsban zoude gedaan worden, en ik dus niet de eer zoude genieten van op nieuw in mijn persoon te worden aangevallen. Grooter was dan nog mijne verwondering, toen ik uit de Recensie zelve vernam, dat ik alleen mij op die eer zou mogen verhoovaardigen: hoe groot ook mijne waanwijsheid wezen moge, ik had mij nimmer kunnen voorstellen, dat mijn naam belangrijk genoeg ware, om voor het gansche hoogere en lagere Bestuur, ja zelfs zijdelings voor het Gouvernement te kunnen boeten, en tot eene nieuwe schijnreden te verstrekken, om het tot walgens toe door de beide Notarissen herhaalde in een meer algemeen
verspreid werk, dan hunne geschriften - dit zal men toch wel willen gelooven - nog eens te herhalen; hierdoor hunne belangzuchtige en hersenschimmige denkbeelden over de zedeloosheid en hatelijkheid

{==502==} {>>pagina-aanduiding<<}
der Registratie, haren oorsprong, de onkunde van alle de beambten, en wat die Heeren ons al meer hebben toegevoegd, eenen schijn van waarheid en algemeene bekrachtiging te geven, en, met verzwijging hunner grove misvattingen, hunner herhaalde beleedigingen, vooral door te verzwijgen dat zij op eene honende wijze aanvallers zijn geweest, tevens hunne lofrede te kunnen schrijven. - Waarlijk, slim genoeg van den Heer Censor berekend, en de uitvlugten zijner pleitzaal waardig! Ik zoude alsnu begrijpen der welvoegelijkheid te kort te doen, indien ik u niet openlijk verzocht mijnen dank voor deze onderscheiding aan den Heer Censor te betuigen, en hem tevens te verzoeken, de navolgende aanmerkingen op zijne Recensie in overweging te nemen: ik zal mij dan eerst tot mijzelven bepalen.
Van zichzelven te moeten spreken, is altijd onaangenaam en moeijelijk: men zegt meestal te veel of te weinig, en zulks is in onze eeuw en op mijne jaren inzonderheid het geval: trouwens, het doet mij leed zoo slecht de pen te hanteren, of zoo onkundig in mijn ambt te zijn, dat de scherpzinnige Heer Censor na de lezing van mijn verslag niet meer twijfelt aan de waarheid der voorgevens van den Heer Notaris bondt: andere personen, zelfs vijanden van het middel der Registratie, mannen ter goeder naam en saam, en onder deze, welke de roem van Nederland zijn en in de hoogste staatsambten onze onschatbare onafhankelijkheid handhaven, hebben hier anders over gedacht, gesproken en zelfs aan mij geschreven: ten opzigte van den Heer Censor en zijne vrienden alleen zal ik mij dan met het bekende: non cuivis homini contingit adire Corinthum, moeten behelpen en even onkundig blijven voorthandelen: de aanmerking, om niets meer te zeggen, is echter niet beleefd, jegens een Opperambtenaar van een Landsmiddel, noch geschikt om het publiek vertrouwen in te boezemen. Wat het ex ungue leonem betreft, hier vooral stel ik roem in. De Heeren Schrijvers hebben, naar ik verneem, den klaauw niet zonder pijnlijke aandoening gevoeld; de Recensie bewijst zulks overvloedig, en de onderscheidene geschriften van ambtenaren der Registratie, welke zich niet onbeantwoord hebben laten beleedigen, waarborgt het publiek en het Gouvernement, dat er hier en daar nog eenige ambtenaren bestaan en in 's Lands dienst verder opwassen, welke moeds genoeg bezitten om openlijk eenen kampstrijd over hunne ambtsbetrekkingen aan te vangen, zelfstandigheids genoeg om zich niet ongestraft te laten honen of ringelooren van eenige Praktizijns, en kunde genoeg om zich niet aan hunnen leiband te onderwerpen: wij houden ons wijders niet voor onfeilbaar: ik heb op dit punt mijn vorig geschrift nagelezen, en volstrekt geene nijdige zetten in mijne
verklaring betrekkelijk den Heer toe laer gevonden; want het komt hier aan op waarheid en gezond verstand, en uwe gramschap, Heer Censor! doet mij verzekerd zijn, dat ik de waarheid gesproken heb. - Ik ben den Heer Censor mede

{==503==} {>>pagina-aanduiding<<}
zeer verpligt voor de goedkeuring van mijn motto; doch dit motto had hem juist moeten doen zwijgen over mijn geschrijf, daar ik niet het gehate middel, maar alleen mijn persoon verdedigd heb: ik wil hem nu doen weten, dat ik met dit ontwerp zwanger ging en het ongetwijfeld zoude voltrokken hebben, indien de Heer cohen mij niet over zijnen gedrukten Brief had onderhouden vóór deszelfs uitgaaf, en ik in dezen mijne eigene begrippen niet nagenoeg ontwikkeld had gevonden: terwijl mijne waanwijsheid zoo verre gaat, dat ik nog vertrouwen durf en met den Heer Censor en met de beide Heeren Notarissen te kunnen en te mogen wedijveren.
Dit van mijzelven: nu van het overige gedeelte der Recensie. De Heer Censor gelieft de Notarissen als bevoegde Regters in de zaak te beschouwen: anderen, en ik heb zulks mede reeds gezegd, beschouwen onzen hoogstgeëerbiedigden Koning, de vertegenwoordigende staatsligchamen, Zijner Majesteits raadslieden, en zelfs de ambtenaren der Registratie, die gewisselijk bij de afschaffing van dat middel niet zoo veel belang hebben, als sommige Praktizijns vooronderstellen, als de eenige bevoegde Regters in deze: het denkbeeld van dezen spruit misschien uit onkunde voort; maar de Heer Censor diende toch zijn vak te wel te verstaan, om ons niet voor de regtbank van partij te willen doen vonnissen. Regter en partij in één persoon, het is schrikkelijk, en dit, Heer Censor! dit is de afschuwelijke en zedelooze zijde van vele Fransche inrigtingen. - Wat het ontduiken van de Regten, (ondanks de toenemende opbrengsten van het middel) het zedelooze van dat middel, het ontdekken van ieders vermogen en meer andere der hersenschimmen van den Heer Censor betreft, omtrent deze prijze ik den Brief van den Heer cohen als een heilzaam tegengift aan; een' Brief, in welken, mijns erachtens, bewezen is, dat de zaak door de verdediging der beide Notarissen nog niet voldongen was. - Het komt hier aan op waarheid en gezond verstand. - En hiermede zoude ik deze mijne plegtige dankbetuiging kunnen besluiten, indien de Heer Censor niet goedvond van Franschen geest en Fransche caprices te spreken, en van ter zijde de meeste ambtenaren der Registratie, inzonderheid alle de hoofdbeambten, en meer andere personen, welke allen voorname, ja zelfs eerste staatsambten bekleeden, als onkundig van alles, wat niet Fransch is, voor te dragen, en, wat nog erger is, als Franschgezind af te schilderen, omdat zij onder de rampzalige overheersching posten bekleed hebben, en niet dwaas genoeg zijn, om het
goede, dat in vele Fransche inrigtingen bestond, alleen om zijnen oorsprong te verwerpen. - Dit is, ten eerste, niet edelmoedig, en zoude kunnen doen gelooven, dat de Heer Censor naar zijn oordeel niet genoeg geraadpleegd wordt, dewijl er vrij wat inrigtingen van Franschen oorsprong bestaan blijven en zelfs weder ingevoerd worden, omdat de vormen van administratie meer overeenkomstig met den aard eener eenhoofdige regering dan onze vorige inrigtingen zijn:

{==504==} {>>pagina-aanduiding<<}
ten tweede is het vrij oppervlakkig de denkwijze en het karakter of den geest van anderen beoordeeld; en ten derde is de oordeelvelling zeer partijdig en hoogst onbillijk jegens mij en vele andere personen van mijne jaren: het is toch, Heer Censor! aan ons, die vóór twintig jaren wezenlijk den paplepel nog in den mond hadden, eene hoedanigheid, welke ons ten minste niet schuldig maakt aan de inhaling van het Trojaansche paard, het is aan ons, jongeren der Natie! niet te wijten, dat wij in onze opvoeding niets dan Fransche inrigtingen hebben leeren kennen of met de Fransche pestilentie besmet zijn, maar aan hen alleen, die...... Doch laat ons dezen twist liever in het midden laten, en wat er ook, in een tijdvak van achttien jaren, met den besten wil misschien, buiten en binnen Troje mogt gezondigd zijn, op het voetspoor van onzen geliefden Koning en volgens de wetten des Christendoms, vergeven en vergeten: laat ons vooral geen nieuwe partijschappen aankweeken: laat het Noorden en het Zuiden van het Rijk zich broederlijk vereenigen, en dan eerst, Heer Censor! en niet door de afschaffing der Registratie of van andere kleinigheden, zullen wij het volksgeluk bij een volgend geslacht hersteld zien: anders te denken, kenmerkt eene zeer bekrompene staatkunde. Ik voor mijzelven vleije mij mijne denkwijze sinds het eerste ochtendgloren onzer onafhankelijkheid op genoegzame en verschillende wijzen aan den dag gelegd te hebben om mij deze hatelijke beschuldiging volstrekt niet aan te trekken en mijnen weg bedaard te kunnen voortwandelen. Al wat ik dus over dit punt gezegd heb, is alleen uit waarheidsliefde geschreven. - Ten slotte kan ik niet nalaten, Heer Censor! u en eenige belanghebbende, vóór wij scheiden, nog twee tijdingen mede te deelen: de eene is deze, dat de afschaffing van de nuttige inrigting der Registratie (ik spreek niet van de benaming, noch van het
tarief, maar alleen van de inrigting) onwaarschijnlijker is dan ooit, daar vele der kundigste raadslieden van onzen Vorst die inrigting van eene allezins gunstige zijde hebben leeren kennen: de tweede, dat de Notarissen der zuidelijke Provincien - welke toch sinds meer dan twintig jaren die inrigting hebben kunnen doorgronden - zich openlijk en duidelijk tegen de afschaffing verklaard hebben, ja zich reeds gewend hebben aan Zijne Majesteit, of nog zullen wenden, om die inrigting te mogen behouden, terwijl zij uwe hooggeprezene Zegelordonnantien als wangedrogten durven beschouwen: uit welk alles men zoude kunnen opmaken, dat uw systhema, en dat der door u geprezene Notarissen, voor verbetering vatbaar is, of wel, dat gij u standvastig houdt aan het oude spreekwoord: onbekend maakt onbemind.
Ik verzoek u, Mijn Heer de Redacteur! in het eerstkomend Nummer van uw Maandwerk deze dankbetuiging - ik bedoel hierdoor het geheele stuk - eene plaats te willen inruimen.

van 's gravenweert
Amsterdam,
den 5 Augustus 1816.








{==505==} {>>pagina-aanduiding<<}

Boekbeschouwing.

Geschriften tegen het werkje: De voortreffelijkheid van de Leer der Roomsch-katholijke Kerk geschetst door J.G. le Sage ten Broek, enz.

Bij het stapeltje boekjes, dat thans voor ons ligt, (en denkelijk kwam ons nog niet alles ter hand) komt de vraag bij ons op, of dan het in ons oog zoo weinigbeteekenend boekje niet te veel eers geschied? maar hetzelfde gevoel, dat ons eene vrij uitvoerige beoordeeling afdwong, kan deze vraag genoegzaam beantwoorden. Nieuwsgierigheid deed ons het boekje gretig inzien, en dit deed zij ook aan honderden; wij verbaasden ons over het weinigbeteckenende van den inhoud, maar bij nadenken evenzeer, dat wij iets verwacht hadden, dat meer beteekenen zou. In den eersten opslag trof ons hier en daar de zoete, verleidende toon van het fluitje, hoezeer wij dadelijk tegen de verderfelijke uitwerking gewaarborgd werden door de duidelijke sporen van den echten verdoemenden, onverdraagzamen geest, zoo geheelenal karakteristiek bij het Pausdom, en de stoute beweringen en trotsche magtspreuken der onbegrijpelijk dwaze aanmatiging, ook onwillekeurig, de herinneringen opriepen aan de ijsselijk bloedige daadzaken, waardoor die lieve, goede en heilige moeder, de zich noemende alleen zaligmakende kerk, voorheen hare kindertucht uitoefende, en de zielen harer gehoorzamen behouden wilde van het eeuwig verderf; terwijl zij alsnog (bij haren grootendeels verlamden arm tot die manoeuvres met het wereldlijk zwaard) hare dwalende kinderen met zoodanige verwenschingen overlaadt, dat onze vroeger genoemde Engelschman, met het grootste regt, het ook den verbitterdsten vijand zetten durst, buiten hare formulieren te vloeken! Het gevoel van ver-
{==506==} {>>pagina-aanduiding<<}
ontwaardiging wekt dan natuurlijk de tegenspraak op; te meer, als men wegens zekere omstandigheden, en vooral wegens zeer oppervlakkige godsdienstige kennis en laakbare onverschilligheid bij naauwelijks half onderwezenen, voor een aantal zijner geloofsgenooten niet zonder alle bekommering is. Hierbij komt nu ook, dat men, bij eene zoo ongezochte aanleiding als deze, een vrijmoedig en hartig woord tegen den
geest van het Pausdom, in dit tijdstip vooral, bijzonder gepast mag rekenen. Eene billijke huivering werd te regt bij vele gemoedelijke Christenen geboren door de stoute en zeer gewaagde pogingen van sommige zoogenaamde voorstarders van godsdienstige verlichting, waarbij men dan eindelijk het Christendom tegen enkele wijsgeerte verwisselen zou; van welke regtmatige huivering sommige onverdraagzamen, onverlichten, kettermakenden onder de Protestanten maar al te zeer partij trekken, om zoodarig eene heillooze onderneming ook dáár te doen vermoeden, waar de edelmoedige Godsdienstvriend algemeene welwillendheid en onderlinge hoogschatting bij verschillend denkende Christenen aankweekt, de scheuringen heelen wil, de waarheid in liefde leert beoefenen, en, van de vorderingen in iedere wetenschap gebruik makende, verouderde woorden en uitleggingen ter zijde legt, en de Godsdienstleer terugleidt tot de echte eenvoudigheid. En als dan nu, met wijze voorzigtigheid, de weg al meer en meer gebaand wordt, waardoor zich de Protestanten onderling naderen, en de echte, oude Protestantsche grondregel, ‘geenerlei menschelijke schriften of uitleggingen eenigzins gelijk te stellen met het woord van God,’ meer geldend wordt, (maar dit door velen wordt misduid en kwalijk begrepen) zoo kon zich de kettermaker en dweeper al ligt ten dezen vereenigen, en ook den straks genoemden braven en gemoedelijken hoogachter van het eenvoudig Evangelie welligt medeslepen, om zich, als het éénige redmiddel, te werpen in den schoot der kettermakende en alleen zaligmakende Roomsche kerk, waar mentegen zoodanige wijs-
{==507==} {>>pagina-aanduiding<<}
geerte door het toekennen van onfeilbaar gezag aan feilbare menschen gewaarborgd is; meenende daardoor voor het minst het echte Evangelie, hetgeen hem boven alles dierbaar s, te redden; terwijl hij, zoo al niet voor zich, dan zeker voor zijne kinderen, verliezen zou datzelfde Evangelie, waarvan ons het vrij en vruchtbaar
genot door het bloed onzer vaderen in dit goede land zoo duur verkregen is. Zoodanig een stap is welligt maar al te zeer reeds voorbereid, en er vrij wat onkruid gezaaid, terwijl de wachters sliepen, die, edelmoediglijk tegenwerkende den sektengeest en religiehaat, misschien daarbij (hier of daar voor het minst) een weinig nalatig waren in het opzettelijk wapenen tegen het domme bijgeloof, en de naakte tentoonstelling verzuimden van den eigenwilligen Godsdienst, en in het onveranderlijk grondbeginsel, dat Roomsch en Protestant nog altijd vaneen scheidt.
Wij vertrouwen alzoo, dat de Naaldwijksche Notaris regt tijdig nog slapenden heeft opgewekt, en verblijden ons zeer, dat waarheid en gezond verstand, mannelijke vastheid en zachtmoedige liefde tevens, ieder geschrift, waartoe hij den Prostestanten aanleiding gaf, (immers dat ons onder het oog kwam) zoo duidelijk kenmerkt; en, hoezeer in geene bijzonderheden kunnende uitweiden om dezen spoed, haasten wij ons, deze werkjes met welgemeenden lof aan te melden.

Broederlijke Brief van H.W. le Sage ten Broek, Hervormd Predikant te Haamstede, enz. aan J.G. le Sage ten Broek, Notaris te Naaldwijk; over de voortreffelijkheid van de Leer der Roomsch-katholijke Kerk, door den laatsten geschetst. Te Rotterdam, bij N. Cornel. 1816. In kl. 8vo. 52 Bl. f :-8-:

Christelijk en broederlijk is dit opstel, en doet den eerwaardigen man inderdaad grootelijks eer aan, wat

{==508==} {>>pagina-aanduiding<<}
verstand en hart betreft. Hij volgt hier den Schrijver wel niet op den voet, maar verwijst hem, waar het pas geeft, tot andere geschriften; doch bondig en goed wederlegt hij de hoofdzaak, de voorgewende voortreffelijkheid; zacht, maar met ernst, brengt hij den broeder het onvoegzame (in zijne betrekking van zoon en broeder) van zijn openlijk alzoo schrijven onder het oog, en raadt hem minzaam tot eene nadere toetsing. Wij houden dit opstel volkomen voldoende voor den eenvoudigen Protestant, die juist niet in zijn geloof door des Notaris geschrijf geschokt, maar door dat geschrijf geërgerd en bedroefd werd. Hij zal hier zijn geloof en gemoedsrust bevestigd voelen, en zijn verlangen, tot afwering der ergernis, bevredigd zien.
Maar, voelt zich iemand, door het eerste geschrijf, min of meer toch ontrust; voelt hij, dat het hem aan genoegzame kennis en gronden ontbreekt, om zijn Protestantisme voor zichzelven steeds te handhaven tegen iedere bedenking; of, al is dit zijn geval niet, wil hij zich in staat stellen, om grondig en duidelijk het Protestantsch geloof, in ieder gesprek met eenen Roomschen of Onroomschen, te verdedigen, - zoo durven wij hem, bij voorkeur, het volgend werkje aanprijzen:

De voortreffelijkheid van de Leer der Roomsch-katholijke Kerk enz. getoetst, door J.J. Scholten, President van het Provinciaal Kerkbestuur van Noord-Braband, en Predikant te Breda. Tweede Druk. Te Breda, bij W. van Bergen en Comp. 1816. In kl. 8vo. 168 Bl. f 1-:-:

Inderdaad, in dit geschrift weten wij bijna niets te berispen, dan dat het hier en daar wat te uitvoerig is, hetwelk echter in den spoed, waarmede het in de wereld kwam en komen moest, genoegzame verontschuldiging vindt. Het komt ons voor, dat de Notaris ten broek hetzelve niet lezen kan, zonder van schaamte

{==509==} {>>pagina-aanduiding<<}
te blozen over zijne, in hem geheelenal onverschoonlijke, onkunde, of.... maar dit woord houden wij terug. Mogten wij hopen, dat het onder de Roomschgezinden verspreid werd! maar de waakzame zorg der genen, die daar voor het heil der zielen verantwoorden, is welligt daartegen gerigt, immers tot zoolang men het den leeken in handen geven kan met een zoodanig antidotum, als waaraan wij vermeenen, dat wel reeds een aantal hoofden en handen werkzaam zijn, en bij welks gebrek het voor de onfeilbare kerk het veiligst zal zijn, den lezer met het weigeren der absolutie te dreigen.
De Heer scholten volgt ten broek op den voet; en ook de eenvoudigste lezer voelt bij iederen volzin, dat de eerste met het volste regt in een godsdienstig twistgeding President, en de laatste op zijn best daar Notaris moet zijn.
1) Ten aanzien der invoering en wijze van invoering en bewaring van den Godsdienst door wonderen en geregelde opvolging van zijne leeraren, wordt het beweerde door ten broek met onwedersprekelijke daadzaken, uit de H. Schrift, en de letterlijk aangevoerde woorden van Roomschgezinde Schrijvers, volkomen wederlegd. 2) Even verstaanbaar en overtuigend is de wederlegging van hetgeen ten aanzien van de onderscheidene afwijkingen der onroomsche Christelijke gezindheden was aangevoerd en daaruit werd afgeleid; ten aanzien der Formulieren, den meer of min verdraagzamen geest, en de schijnstrijdigheid of duisterheid der H. Schrift. Even schrander en met gegronde kennis van zaken wordt 3) onderzoek naar het bezit der H. Boeken, en derzelver regte verklaring, door eene magthebbende onfeilbare kerk, gedaan; waar wij vooral ook hartelijk instemmen met de aanvrage aan de onfeilbare kerk, die de gave van onfeilbare schriftverklaring bezit, om toch eindelijk dan eens te voldoen aan hare dure verpligting, door de Christenheid met zulk eene weldadige gift te begunstigen. 4) De verdediging van de

{==510==} {>>pagina-aanduiding<<}
ons betwiste kenmerken der ware kerk, zoo als wij Protestanten die opgeven, is alles afdoende; terwijl de Heer scholten 5) eindelijk de kenmerken der Roomschgezinden ten toets brengt, en zoo overtuigend de opperhoofdigheid van Petrus omverstoot, dat wij vermeenen, dat de Heer ten broek zelf, zoo hij nog eenigzins voor overtuiging vatbaar is, nu zijn geding voor verloren zal rekenen.
Wij hebben bij deze eerste afdeeling de hoofdpunten aangegeven, omdat de Heer scholten die uit het aaneengeschakeld vertoog, of liever geschrijf, zelf had moeten opzoeken en rangschikken; doch, daar bij het tweede hoofdstuk, hetwelk de allesovertreffende schoonheid enz. der Roomsch-katholijke leer zou aanwijzen, de bijzonderheden behoorlijk geprotokolleerd waren door den Heer ten broek zelven, en door ons reeds vroeger zijn aangestipt, zoo kunnen wij volstaan met de betuiging, dat wij hier in dit tegenschrift alles even behoorlijk nagegaan en bondig wederlegd vinden; en geenszins aarzelen, den Heere scholten onzen dank te betuigen voor dit zijn meesterstuk, (daarvoor houden wij zijnen arbeid inderdaad, met hoeveel overhaasting hij dan ook werken moest) als waardoor hij geheel de Protestantsche kerk op nieuw aan zich verpligt heeft.

Bescheidene Aanmerkingen over een stukje van J.G. le Sage ten Broek, betiteld: De voortreffelijkheid, enz. Nevens eene Opwekking aan de Nederlandsche Hervormde Christenen, tot een getrouw en naarstig onderzoek der waarheden van den Godsdienst. In Brieven, door Alethofilus aan zijnen Vriend Filekklezius. (Tweede Druk.) En: Vervolg op de Bescheidene Aanmerkingen, enz. Te Utrecht, bij J. van Schoonhoven, 1816. In gr. 8vo. Te zamen 132 Bl. f 1-6-:

De verdienstelijke ongenoemde Schrijver dezer Brieven

{==511==} {>>pagina-aanduiding<<}
wederlegt, met goed gevolg, in het eerste stukje, dat alles, wat de Heer ten broek, als zoogenaamd bewijs, uit den Bijbel heeft aangevoerd. In het tweede volgt hij zijnen Schrijver mede op den voet; maar heeft zijne taak nog niet afgewerkt, zoodat wij nog een of meer stukjes te wachten hebben, welke wij, tenzij dezelve iets zeer bijzonders behelsden, onze lezers verzoeken nu voor alsdan hier maar te houden voor door ons aangemeld, daar reeds de geest en waarde van dit tegenschrift uit dit begin genoegzaam blijken kan. Wij voor ons rekenen het bovengemeld geschrift van den Eerw. scholten voor allerlei soort van lezers ten volle en meer voldoende; maar vinden daarom Alethofilus niet verwerpelijk, daar ook hij, overtuigend genoeg, waarheid en gezond verstand ter neder schrijft; noch ook nutteloos, daar deze Brieven weer meer bijzonder gerigt zijn ten behoeve van zoodanige lezers, die, door de dikwijls stoute en onbekookte aanvallen van sommigen onder de Protestanten, op vrij algemeen aangenomene en als 't ware geëikte leerbegrippen, misschien wel zoodanige oppermagtige regten en alles afdoende uitspraken verlangen zouden, als den Roomschgezinden bij zijne gevoelens geruststellen, uit vrees dat men nog eenmaal zoodanige geloofsstukken, waarmede hunne hoop en moed zoo vast verbonden zijn, zou kunnen wegdoen uit de Hervormde belijdenis, of dat voor het minst alles voor den Protestant onvast worden kon, en men, uit hoofde van den Protestantschen grondregel, iedere bijzondere vereeniging tot deze of die geloofsbelijdenis zou moeten verklaren voor contrabande: welke bijzondere belijdenissen echter, onzes inziens, dán eerst, maar dan ook van zelve, zullen wegvallen, wanneer de echt verdraagzame geest der Christelijke, heilige liefde, en het streven naar het éénige noodige, het deel geworden is van iederen belijder; hetwelk vooralsnog behoort tot de
vrome wenschen! De opwekking, waarvan de titel gewaagt, wachten wij aan het slot.

{==512==} {>>pagina-aanduiding<<}

Niet minder in zijne soort voortreffelijk, maar nog al van eenen eenigzins anderen aard en strekking, is het geschrift:

Een Protestant aan zijne Medeprotestanten, ter gelegenheid van de afschetsing der voortreffelijkheid van den Katholyken Kerkleer, enz. Te Amsterdam, bij P. den Hengst en Zoon. 1816. In gr. 8vo. 71 Bl. f :-16-:

Mede van eenen ongenoemden, wiens naam echter leder, die er belang in stelt, bij den Drukker vernemen kan. De Schrijver behoort, naar het ons voorkomt, tot, en schrijft voornamelijk voor, den meer beschaafden stand; en, hoewel regtzinnig Gereformeerd, schrijft hij wel hier of daar een enkel woord, dat den zwakken hinderen kon. Maar hij is zijn stuk volkomen meester, schrijft fiksch en ferm, met de vereischte bescheidenheid, en heeft, dit blijkt allezins, in geschiedenis en wijsgeerte meer dan de gewone, ook beschaafde, leek rondgezien. Hij bepaalt zich vooral tot de hoofdzaak tusschen Roomsch en Onroomsch in geschil, de onfeilbaarheid der kerk, en geeft eenen wenk op eene mogelijke toekomst, die allezins opmerking en behartiging waardig is.
Zijn vertoog moge in de beschaafdere kringen vele aandachtige lezers vinden! Hetzelve gaf inmiddels aanleiding tot zeker tegenschrift, dat wij tevens nu met een enk I woord moeten aanmelden:

Vrijmoedige Bedenkingen van eenen Protestant, die voornemens is tot den Roomsch-katholijken Godsdienst over te gaan. Briefswijze medegedeeld aan den Schrijver van het werkje, getiteld: Een Protestant aan zijne Medeprotestanten, enz. Te Amsterdam, bij Geysbeek en Comp. 1816. In gr. 8vo. 37 Bl. f :-8-:

Aan dezen titel geven wij echter weinig vertrouwen,

{==513==} {>>pagina-aanduiding<<}
vermoedende, na de aandachtige lezing, veeleer eenen of anderen e societate Jesu, iemand althans, bij wien eene leugen om bestwil juist geene zonde is. De man geeft het volkomenst regt van luter enz. toe, om de toenmalige Roomsche kerk te houden voor het rijk van den Antichrist, daar dat juweel alstoen in de handen van booswichten was. Hij staat op het punt, om dat juweel nu aan te nemen uit de zuivere handen; de wankelende wijsgeerte staat hem tegen, en hij houdt dien voor dwaas, die in zijn' garnalenkop den gang der natuur beter dan de Alwijsheid zelve meent te regelen. Men moet de leer van christus in geen systemen onder regelen brengen; (dit is de vermetelheid van den Protestantschen garnalenkop!) weldadigheid, de Christelijke hoofddeugd, wordt het meest bij de Roomschgezinden beoefend; en het anathema van het Concilie van Trente staat maar gelijk met de beslissing der Dordsche Vaders omtrent de verkiezing en verwerping, enz. enz. Wij kunnen niet aanstippen, zonder ons gedrongen te voelen tot wederlegging, waarvoor echter die Protestant, aan wien dit boekje gerigt wordt, volkomen berekend is, en dien wij niet willen vooruitloopen.
Eindelijk ontvingen wij nog:

Het grondbeginsel der Protestantsche Kerk, op aanleiding van het vertoog van den Heer J.G. le Sage ten Broek, enz. behandeld, in eene Leerrede op het Feest der Hervorming, door J. Decker Zimmerman, Christen-Leeraar bij de Evang. Lutersche Gemeente te Utrecht. Te Utrecht, bij F.D. Zimmerman. 1816. In gr. 8vo. 42 Bl. f :-10-:

Welke Leerrede Hand. XVII:10, 11 ten tekst heeft, en, allezins duidelijk, overtuigend en gepast, den Protestantschen grondregel: de Bijbel alleen is kenbron van de geopenbaarde waarheden des Christendoms, 4) als het grondbeginsel der Kerkhervormers, opheldert en

{==514==} {>>pagina-aanduiding<<}
staast, (vooral, gelijk hier allezins voegde, door de eigene woorden en betuigingen van den grooten luter;) en 2) de voortreffelijkheid van dezen grondregel bepleit, bondig inderdaad, tegen de bedenkingen uit de (voorgewende) duisterheid en veelduidigheid (door welk woord gemeend wordt, dat men aan de uitspraken meer dan ééne beteekenis kan hechten) der H. Schrift, waarbij dan ook het schriftuurlijk voorschrift tot eigen onderzoek wordt aangebonden. Hierbij komt eene oordeelkundige toepassing, welke wij gaarne onze lezers mededeelden, zoo ons bestek dit niet verbood; waarom wij alleen zeggen, dat dezelve in drie aanmerkingen afloopt: 1) hoe wij het gezag van geloofsformulieren en symbolische boeken, wat de verklaring van den zin der H. Schriften betreft, te beoordeelen hebben; 2) hoe zeer wij tot het lezen des Bijbels verpligt zijn; 3) en hoe wij dien lezen moeten met toepassing op ons hart en gedrag. - Deze Leerrede verdient geheel onze aanprijzing. Dan, aan het Voorberigt, zijnde een Brief aan le sage ten broek, en het Naschrift, tegen de Recensien van diens geschrijf in onze Tijdschriften en vooral in de Boekzaal gerigt, geven wij in geenen deele denzelfden lof. De Boekzaal moge zichzelve verdedigen; maar ook wij vermeenden, in ons beoordeelen, den Heer le sage ten broek bij zijne functie van Notaris, aan het hoofd van zijn geschrijf door hemzelven opgegeven, te mogen aanmelden, en hebben dien titel meer dan eens in den loop van onze beoordeeling herhaald; doch zien daarin geene poging, om de zaak der Protestantsche kerk door smaad te handhaven, veel min, dat wij daardoor het gevoelen zouden geuit hebben, dat een Notaris over geloofszaken niet zou kunnen of mogen schrijven; hoezeer wij het ne sutor ultra crepidam eenen Notaris zoo wel, als
eenen schoenlapper, meenen toe te voegen, wanneer hij over geloofszaken als een gek schrijven wil; terwijl wij het doen opmerken, dat deze Schrijver nog al een Notaris was, ook eenigzins belangrijker

{==515==} {>>pagina-aanduiding<<}
hielden voor het Publiek, dan het hier medegedeelde berigt, dat Ds. decker zimmerman, nu twee jaren geleden, een' dag en nacht in de woning van den Naaldwijkschen Notaris heeft doorgebragt, en daar, onder den invloed van des Notaris vriendschappelijke en verstandige gesprekken, eenige zeer genoegelijke uren sleet. Dit was ons geval niet, (in parenthesi!) en dus waren wij dien Heer bij ons geschrijf uit dien hoofde geene pligtpleging schuldig.
In het bijzonder heeft ons het volgend slot van het Voorberigt, of den Brief aan le sage ten broek, gehinderd:
‘Ik bid den Almagtigen, dat u steeds het geloof, welk gij heden voorstaat, en welk ook voor mij, (ik beken het) vooral zoo verre het op den openbaren kerkdienst invloed heeft, niet zonder alle aanlokkelijkheid is, met dien vrede Gods vervulle, welken christus, (en dit is zijne kracht!) in elke kerkgezindte, dien, die van harte tot hem nadert, zoo rijkelijk aanbiedt.
Wat mij betreft - mag ik, als Protestantsch leeraar, slechts zoo veel wezenlijk goeds in mijnen kring stichten, als ik bij menig eenen eerwaardigen kerkdienaar uwer geloofspartij, met aandoening en dank aan God, die in allen en door allen werkt, vaak opgemerkt heb, dan verzelt mij gewis eenmaal de troost in het graf, dat ik geen ledig arbeider geweest ben in den wijnberg des Heeren.’
Dit is in ons oog niet minder belagchelijk, dan wanneer wij iemand, die het geoorloofd rekent en zich ten pligt maakt, bij zijne wettige vrouw nog eenige bijzitten aan te houden, vrede Gods bij dit zijn geloof toewenschten, met de verklaring, dat het geloof, dat hij voorstaat, voor ons ook niet zonder alle aanlokkelijkheid is, en dat wij, maar zoo veel wijsheid aan den dag leggende en zoo werkzaam en nuttig zijnde als salomo, - die zevenhonderd wijven en driehonderd bijwijven had, - den troost naar het graf zouden mede-
{==516==} {>>pagina-aanduiding<<}
nemen, dat wij geene nuttelooze ballasten der maatschappij geweest zijn!




Eenige Liederen van David, benevens alle de Liederen van Azaf, vertaald en opgehelderd door J.H. van der Palm. Te Leyden, bij A. en J. Honkoop. 1815. In gr. 8vo. XVIII en 291 Bl. f 2-18-:

Het is nu vier-en-twintig jaren geleden, dat de Heer van der palm eenige Liederen van David vertaald en opgehelderd uitgaf. Dat dezelve met veel genoegen ontvangen zijn, is in het minste niet te verwonderen. De man, toch, heeft in zijne taal en voordragt iets bijzonder innemends: zijne behandeling, van welk onderwerp ook, is vol van smaak; bij het behandelen van de aloude gewijde dichtstukken toont hij zelf Dichter te zijn, en met zijne bedrevenheid in de Oostersche denkwijze weet hij diep in den geest des Hebreeuwschen Dichters in te dringen. Voorts vermijdt hij zorgvuldig allen schijn en praal van geleerdheid, en geeft eenvoudig het resultaat zijner nasporingen op; hetgeen aan het gros der lezeren niet dan gevallig zijn kan. Eindelijk, het boekje is niet in het Latijn, maar in het Nederduitsch geschreven: en, behalve dat hierdoor velen, der Latijnsche tale onkundig, het ook kochten en lazen, was het voor niet weinige Predikanten des te aangenamer, omdat het Nederduitsch hun veel gemeenzamer is dan het Latijn, en sommigen deze laatste taal niet zeer vlug meer lezen of verstaan kunnen. - Recensent, die het werkje met groot genoegen gebruikt, en, bij voorkomende gelegenheden, aan anderen zeer aangeprezen heeft, verheugt zich, dat eene nieuwe uitgave er van noodig was geworden, uit hoofde van het nut, 't welk er steeds uit kan getrokken worden: het kan, immers, meer en meer verstrekken ter eere van de hemelsch-schoone Hebreeuwsche dichtkunde, welker

{==517==} {>>pagina-aanduiding<<}
zielverheffende schoonheid door vele oudere Nederduitsche uitleggers niet gevoeld, ja, veelal, jammerlijk misvormd is, maar door onzen van der palm in derzelver waarde en luister wordt voorgedragen.
Intusschen is het een zeer zeldzaam verschijnsel, dat een werk door den Auteur zelven, na vier-en-twintig jaren, onveranderd weder verschijnt; de verandering in de spelling doet, immers, niets tot de zaak: ja nog zeldzamer, dat een werk, 't welk insgelijks vier-en-twintig jaren te voren was afgewerkt, juist zoo als het toen was, in het licht gegeven wordt. Dit is niet alleen opmerkelijk, wanneer wij aan onze naburen, de Duitschers, denken, die, gelijk men weet, gewoonlijk het eens uitgegevene zoodanig omwerken en veranderen, dat de vorige uitgaven bijkans onbruikbaar worden; maar het is ook in zichzelve zoo zonderling, dat het bij menigeen groote verwondering zal baren. - Hoe! zal men mogelijk vragen: is dan de Heer van der palm, na omtrent een vierde gedeelte van eene eeuw, nergens van gedachten in veranderd? Hij is, intusschen, Hoogleeraar geworden, en het behandelen der gewijde Dichters maakt, sedert, een voornaam gedeelte van zijne studien uit: en heeft hij in de voormaals uitgegevene dichtstukken van David, noch bij den Heer muntinghe, wiens schoone vertaling der Psalmen hem, volgens de voorrede, te laat ter hand kwam, dan dat hij er eenig wezenlijk nut voor zijn geschrift uit kon trekken, noch bij iemand anders, noch door zijne eigene beoefening, niets hoegenaamd gevonden, 't welk voor eenige verbetering vatbaar was? Mogelijk heeft hij, afkeerig van de gewoonte der Duitschers, de eerste uitgave zijner Liederen van David niet onbruikbaar willen maken. Maar hij had, evenwel, zijne vermeerderingen en verbeteringen, voor de bezitters dier uitgave, afzonderlijk kunnen laten drukken. Met de Liederen van Azaf kwam zoodanige zorgvuldigheid niet te pas. Doch hij wilde, volgens zijn voorberigt der nieuwe uitgave, denzelfden ouden vorm van bearbei-
{==518==} {>>pagina-aanduiding<<}
den, en de overeenkomst in stijl, toon en trant, bewaren. Dit is kiesch, en in 't geheel niet af te keuren. Maar, wat de zaken zelve, wat de uitlegging van het een of ander
lied, van deze of gene plaats betreft, hierin kon verandering of verbetering komen, en de oude vorm behouden zijn: en alles schijnt, echter, gebleven te zijn, zoo als het was, de nieuwe spelling alleen uitgezonderd! Zou misschien voor den Heer van der palm, die zoo veel vlugheid en genie bezit, het verwerken van 't een of ander op den ouden voet wat te vervelend, te verdrietig, te lastig, te onaangenaam geweest zijn? Of hebben zijne menigvuldige en verschillende werkzaamheden hem verhinderd? - Dan, wat hiervan zijn moge, alwat uit de hand van eenen van der palm komt, kan ons niet anders dan welkom zijn, om het even of het pas door hem bewerkt zij, of jaren lang bij hem afgewerkt gelegen hebbe: en wij danken hem, derhalve, zeer voor de aangename bijlage dezer nieuwe uitgave, welke afzonderlijk voor de bezitters der oude te verkrijgen is.
Eene recensie der onveranderd geblevene Liederen van David alzoo niet te pas komende, bepalen wij ons bij de Liederen van Azaf.
Dat alle de Liederen, die den naam van Azaf dragen, te zamen uitgegeven zijn, schoon de Uitgever ze niet allen aan den ouden Azaf, den tijdgenoot van David, met regt toekent, keuren wij volkomen goed: doch bij de opgave van den inhoud des 50sten Psalms, bl. 183, zou het schijnen, alsof een en dezelfde Azaf de maker van allen ware. Azaf, zegt de geachte Auteur, de Dichter van dezen Psalm en van de elf hierna volgende, die te zamen eenen bundel uitmaken, was het hoofd van een geslacht der Leviten, en aan hem, benevens anderen, was de besturing van den muzikalen dienst van Jehova op Sion toevertrouwd door David, wiens tijdgenoot hij gevolgelijk geweest is, i chron. XXIV.
Doch, deze kleine onnaauwkeurigheid, die op bl. 194 eenigzins verholpen wordt, daargelaten; laat ons,

{==519==} {>>pagina-aanduiding<<}
uit dezen nieuwen bundel, een lied van den ouden Azaf uitkiezen, om er, ten slotte, iets van te zeggen, en wel den 73sten Psalm.
De inhoud van dit belangrijk lied wordt ons zeer juist, en wel zoo opgegeven, dat wij, met van der palm, den natuurlijken gang der denkbeelden ons natuurlijk en levendig voor oogen stellen, en eerst met Azaf, als 't ware, aan het twijfelen geraken over het wijs en weldadig bestuur der Voorzienigheid, wanneer dezelve aan goddeloozen een benijdenswaardig lot doet overkomen; maar naderhand, met denzelfden wijzen op de uitkomst lettende, ons verbeelden in de diepste geheimen der Godsregering ingeleid te zijn, en die boozen in hunnen voorspoed als op eene gladde steilte geplaatst te zien, van waar zij in het grootste onheil nederstorten; voorts onze eerste dwaling, met hem, ten sterkste afkeuren, en ons bevestigd gevoelen in de gehoorzaamheid aan God; en eindelijk de Godsregering ten volle verdedigen kunnen.
De vertaling is, zoo als men van onzen van der palm verwachten moest, vloeijend en krachtig. Ook is zij, naar de sedert eenigen tijd gebruikelijke en allezins aanprijzens waardige wijze, in 't algemeen geschikt naar de bijzondere inrigting der Hebreeuwsche verzen: in 't algemeen, zeggen wij; want somtijds is er door onzen Schrijver minder acht op geslagen. Zoo is het 23ste vs. in drie deelen gesplitst, daar er in 't Hebreeuwsch maar twee zijn. Dus heeft van der palm:

‘En nu, wat is mijn lot? 
Ik ben gestaag bij u, 
Gij hebt mij bij de hand gevat.’ 

Veel overeenkomstiger met het oorspronkelijke, heeft de Heer muntinghe:

‘Nu houd ik mij gestaâg bij u; 
Gij hebt mijn regterhand gevat.’ 


{==520==} {>>pagina-aanduiding<<}

Voorts zouden wij op meer dan eene plaats van dit gedicht, en hier en daar op verscheiden andere plaatsen, wat de opvatting betreft, nog al eenige aanmerkingen te maken hebben. Dan, wij herinneren ons, dat in zulke oude dichtstukken de gedachten van ieder eenigzins bevoegd beoefenaar derzelven niet wel kunnen overeenstemmen, en dat de bearbeiding der Liederen van Azaf zoo wel, als die der Liederen van David, een werk is van vroegere jaren. Tevens echter hopen wij, dat, wanneer onze Schrijver alle de Davidische Psalmen bij elkander uitgeeft, waartoe wij hem ten sterkste aansporen, hij zijnen vroegeren arbeid niet alleen overzien, maar ook volmaken zal, en zijn werk zoo volledig bearbeid zal geven, als een man van zijne bekwaamheden doen kan; waartoe wij hem tijd, gezondheid, geduld en lust van heeler harte toewenschen. - Bij deze gelegenheid herinnert Recensent zich de belofte, door den Heer van der palm in 't jaar 1805 gedaan, bij de uitgave van zijnen Jesaias vertaald en opgehelderd, in het voorberigt bl. VII, van eenen kleinen bundel afzonderlijke aanmerkingen over eenige weinige plaatsen, waar zijn gevoelen van dat van alle anderen afwijkt, te geven. Deze belofte is wel niet stellig, maar toch zoodanig, dat men meende er eenigen staat op te kunnen maken. Althans het is jammer, dat het werk daardoor eenigzins onvolledig kan schijnen; daar men ook op sommige plaatsen de gronden van het gevoelen des beroemden Vertalers wat van naderbij begeerde te kennen. Wij wenschen dus, dat de hoop, welke men heeft opgevat, niet voor altijd te leur gesteld worde!





{==521==} {>>pagina-aanduiding<<}

Leerboek der artsenijmengkundige proefondervindelijke Scheikunde; door J.B. Trommsdorff. Naar de derde, veel verbeterde uitgave uit het Hoogduitsch, door N.C. Meppen, Chirurgijn en Apotheker te Diemen. Met de noodige Aanmerkingen en eene Voorrede verrijkt, door C.G.C. Reinwardt, Hoogleeraar in de Scheikunde en Natuurlijke Historie. Te Amsterdam, bij R.J. Berntrop. 1815. In gr. 8vo. Iste Deel, XVI en 278, IIde Deel, XII en 317 Bl. f 5-8-:

Met de vertaling van dit werk is den Artsenijmengkundigen, in ons Vaderland, een groote dienst bewezen. Vervaardigd onder het opzigt van een' man, volleerd in de wetenschap, waarover het handelt, en met zijne aanmerkingen verrijkt, is het geen wonder, zoo dezelve, eenige weinige en weinigbeduidende onnaauwkeurigheden uitgezonderd, zeer wel geslaagd, en, door eene gepaste bijvoeging der laatste, gewigtige ontdekkingen in de Scheikunde, zelfs boven het oorspronkelijke te stellen is. - Het werk is in twee afdeelingen gesplitst, waarvan de eerste een kort, doch evenwel zeer duidelijk, overzigt van de geheele Scheikunde, in zoo verre dezelve met de Artsenijmengkunde in verband staat, bevat. In eene korte inleiding worden de kundigheden opgegeven, welke tot een' Apotheker vereischt worden: men ziet er uit, dat daartoe vrij wat meer noodig is, dan scheikundige kennis alleen, waarbij men het, in ons land, te veel berusten laat, en het overige verwaarloost. Reinwardt raadt dus, in zijne voorrede, behalve dit Leerboek, ook de naarstige beoefening van dat van hagen ten sterkste aan. - Na de inleiding handelt de Schrijver over de algemeene grondbeginselen der wetenschap; leerende in het eerste hoofdstuk, wat men door de bestanddeelen der ligcha-
{==522==} {>>pagina-aanduiding<<}
men en derzelver scheikundige ontleding verstaat, waarbij eene volledige lijst der thans bekende grondstoffen gevoegd wordt. Het verwonderde ons, in dezelve het iodium onder de metalen gerangschikt te vinden, daar het, uit hoofde van zijne eigenschap van zoo wel met de waterstof als de zuurstof een zuur te vormen, eene plaats bij de zoutstof verdient. Het heeft daarenboven geen van de algemeene kenmerken der metalen. - Het tweede hoofdstuk leert de werktuigelijke verdeeling als een hulpmiddel en voorbereiding der eigenlijke scheiding kennen, en tevens de verschillende werktuigelijke bewerkingen,
waarvan men in de Scheikunde gebruik maakt. - In het derde wordt de belangrijke leer der verwantschap, wel een weinig oppervlakkig, maar echter zoo voorgedragen, dat het ter verklaring der scheikundige bewerkingen in de Apotheek voldoende kan gerekend worden. Zelfs vinden wij hier de denkbeelden van den schranderen berthollet betrekkelijk dit onderwerp beknopt en duidelijk voorgesteld. Doch, daar deze voorstelling meer als een aanhangsel voorkomt, zonder met het overige een geheel uit te maken, zal dit zeker bij velen verwarring veroorzaken, die nu, niet wetende waaraan zich te houden, de gemakkelijker en meer bekende Bergmannsche verklaringswijze nog altijd zullen blijven volgen. De meer afgetrokkene beschouwing der verwantschap moge den Apotheker, voor zijne dagelijksche werkzaamheden, minder noodzakelijk wezen; zij blijft evenwel de grond van alle scheikundige wetenschap. Op dit hoofdverschijnsel komt eindelijk alles neêr; het verdient dus in alle zijne uitgestrektheid en invloed ingezien en begrepen te worden. Ook mishagen ons die oppervlakkige en eenzijdige beschouwingen van de gronden eener wetenschap, waarbij men, met eene kleingeestige karigheid, alleen juist zoo veel leert, als even genoeg is ter dadelijke toepassing op eene of andere kunst. Hoe kan de gebrekkige kennis van het hoofdpunt eenig bepaald en duidelijk begrip van een der overige deelen mogelijk maken? Moet men niet, verder

{==523==} {>>pagina-aanduiding<<}
voortgaande, telkens op onbekende en onvermoede zwarigheden stuiten? Men snijde dan, bij de toepassing der wetenschap op eenige kunst, alles at, wat, ten opzigte van bijzonderheden, voor de laatste min belangrijk is; ten opzigte der algemeene waarheden en grondbeginselen, is de uitvoerigste ontwikkeling, de veelzijdigste bespiegeling en het strengste betoog inderdaad het beknoptst en duidelijkst overzigt. - De Schrijver gaat in het vierde hoofdstuk over tot de beschrijving der noodzakelijkste scheikundige werktuigen, en derzelver gebruik. Wij vinden hier met genoegen eene vergelijking tusschen het Trooisch, het gewoon Medicinaal, en het Decimaal gewigt. - Het vijfde hoofdstuk handelt over de voornaamste scheikundige bewerkingen, en bevat vele doelmatige praktische aanmerkingen. - Met het zesde treedt de Schrijver meer in bijzonderheden omtrent de voornaamste zamengestelde ligchamen en grondstoffen, behandelende eerst de algemeen verspreide onweegbare grondstoffen, en vervolgens de voornaamste zamenstellingen en derzelver bestanddeelen. Door de zorg van den voortreffelijken reinwardt, zijn hier telkens de belangrijkste ontdekkingen van onze dagen ingelascht, en tevens een geheel hoofdstuk over de dierlijke zamenstellingen. - Wij moeten onzen Lezeren opmerkzaam maken, dat, § 85, de warmtestof ten onregte als het eenigst vloeibaar ligchaam beschouwd wordt; de vloeibaarheid hangt toch niet alleen van de warmtestof af, en de warmtestof zelve wordt, zonder grond, eene vloeistof genoemd. Binnen geene vaten bevatbaar, laat zij zich ten aanzien der gedaante met de weegbare stoffen niet vergelijken. Zulke ongegronde benamingen geven aanleiding tot verwarring. - § 102 worden damp en wasem verward: door het koken wordt het water dampvormig, en geen wasem; wasem is het water, uit den damp- in den drop-vormigen staat overgaande,
maar nog fijn verdeeld. - Onder de eigenschappen der alkaliën schijnt trommsdorff de oplosbaarheid in water nog voor eene kenschetsende eigenschap te hou-
{==524==} {>>pagina-aanduiding<<}
den, en dus de magnesia uit den rang dier ligchamen te sluiten. Ons komt het echter voor, dat het water geene zoo overwegende verwantschap heeft, om daarnaar de stoffen scheikundig te rangschikken. Hiertoe is de verwantschap tot de zuren veel geschikter; en dan behoort de magnesia voorzeker tot de alkaliën, daar zij met verreweg de meeste zuren eene onzijdige verbinding aangaat.
In de tweede afdeeling worden de scheikundige bereidingen, welke de Apotheker te verrigten heeft, afzonderlijk opgegeven, en door bijgevoegde aanmerkingen, uit de grondbeginselen, in de eerste afdeeling opgegeven, verklaard. Meestal wordt bij hetzelfde geneesmiddel van meer dan ééne bereiding gewaagd, en dan, in de aanmerkingen, aangewezen, welke te verkiezen zij, en waarom. Het is jammer, dat hier niet telkens bijgevoegd is, waarin trommsdorff van de Bataafsche Apotheek verschilt, en waarin hij met dezelve overeenkomt. Het is waar, een vlijtig en aandachtig Lezer kan die vergelijking wel zelf doen; doch velen behoeven daartoe toch eene handleiding, en zullen nu, zelven, na eene oppervlakkige beschouwing, oordeelende, al ligt menig voorschrift van trommsdorff beter keuren, en, zoo als dat dan gaat, volgen. Dit kan b.v. bij de, volgens onze Apotheek, moeijelijke en dikmaals mislukkende bereiding van het phosphorzuur het geval zijn; en kiest men dan de vrij gemakkelijke manier door verbranding in dampkrings- of in zuurstoflucht (Iste D. bl. 183. No. 4. bl. 189. No. 8.), zoo zal men een phosphorzuur verkrijgen, nu eens meer, dan eens minder sterk en verdund. Zoo geeft de bereiding van Hahnemann's onvolkomen kwikverzuursel (IIde D. bl. 73 volgg.) een geneesmiddel, hetwelk van dat der Bataafsche Apotheek zeer verschilt; en zoo vele anderen.
De orde, in de opgave dezer bereidingen, is zeer geleidelijk. Eerst worden de alk aliën, vervolgens de zuren, daarna de alkalische en aardachtige zouten,

{==525==} {>>pagina-aanduiding<<}
dan de metalen afgehandeld. Vervolgens gaat de Schrijver over tot de meer zamengestelde verbindingen en vermengingen, zeepen, extracten, specerijachtige wateren, oliën, enz. enz. - In deze afdeeling zijn ons eenige onnaauwkeurigheden ontmoet, welke wij, met een paar niet opgeteekende, den zin veranderende drukfouten, onzen Lezeren nog moeten bekend maken. Bl. 170 (Iste D.) staat, bovenaan, tot dat; dit moet blijkbaar als zijn. Bl. 199, reg. 16, staat een, voor geen. Bl. 192 mogt ten aanzien der phosphorzure soda wel aangemerkt zijn, dat men dezelve, als geneesmiddel, wel missen kan. Bl. 193. No. 4. wordt van vervalsching van den azijn met zuren (in 't algemeen) gesproken, daar men hier alleen het zwavel-, salpeter- en zout-zuur op het oog gehad kan hebben. Bl. 248. No. 9. ware de aanmerking niet kwaad geweest, dat de Apotheker de zoutzure zwaaraarde in geen terpentijn-mortier moet afwrijven. - IIde D. bl. 181. wordt gezegd, dat de zelfstandigheden, welke stikstof bevatten, alleen ammoniak leveren; waaruit men bijna zoude opmaken, dat zij geene brandige olie geven, hetwelk toch in de ol. animale Dippelii anders blijkt. Bl. 236 en volgg. wordt over de bereiding der pillen, conserven enz. gehandeld, zonter aan te merken, in hoeverre deze vermengingen als scheik undige bewerkingen moeten aange merkt worden, in hoeverre niet.
Twee bladwijzers, een van de voorkomende zaken, een van de Latijnsche benamingen, maken het gebruik van dit werk gemakkelijker en vruchtbaarder.
De vertaling is, behalve eenige weinige ongelijkheden in de spelling, wél geslaagd.






{==526==} {>>pagina-aanduiding<<}

Gedenkschriften om te dienen tot de Historie van Frankrijk, onder de Regering van Napoleon Buonaparte, en gedurende de afwezigheid van het Huis van Bourbon; behelzende ook de belangrijkste Anekdoten, betreffende de voornaamste Personages (naadjen) van dien tijd. Door J.B. Salgues. Iste Deel. Te Dordrecht, bij A. Blussé en Zoon. 1815. In gr. 8vo. f 2-4-:

Onder de tallooze geschriften over den Corsicaanschen dwingeland behoort dit werkje van den Heer salgues tot de besten. Men ziet daarin duidelijk de onvermoeide pogingen des Schrijvers, om zich goede en echte berigten te verschaffen; zijne zucht voor regt en orde, en onzijdigheid, in zoo verre die bij het tegenwoordige geslacht mogelijk is. Wezenlijk behoort de Heer salgues, hoezeer een beslist voorstander der Bourbons, geenszins tot die lieden, zoo als goldsmith en anderen, welke de pen der historie door eene opeenstapeling van scheldwoorden onteeren; hij levert daadzaken, en genoeg daadzaken, om den tiran, wiens bloedige loopbaan hij schetst, aan den vloek der nakomelingschap te wijden; doch hetgeen onbewezen en misschien verdicht is, (zoo als b.v. de schandelijk levenswijze zijner moeder en zusters te Marseille, door goldsmith als zeker geboekt) deelt de Heer salgues of schroomvallig mede, of spreekt het zelfs tegen. Daarentegen bewijst hij duidelijk, dat napoleon zich geheel ten onregte voor Franschman uitgaf, en tot dat einde zijnen geboortedag op 15 Aug. 1769 stelde, omtrent twee maanden na de overgave van het eiland Corsica aan Frankrijk; daar hij toch, volgens de acte zijner geboorte, bij die van zijn huwelijk overgelegd, den 5 Febr. 1768 geboren was. Van den minnehandel zijner moeder met marboeuf, die volgens den aard der zaak niet zeer ruchtbaar kon wor-
{==527==} {>>pagina-aanduiding<<}
den, en dien men toch overal als bewezen vermeldt, spreekt de Heer salgues in gepaste uitdrukkingen, en houdt zich bij de waarschijnlijkheid en het algemeene gerucht, (bl. 66.) Het eerste gedeelte dezer Gedenkschriften behoort minder (althans in die uitgebreidheid) tot het onderwerp; en toch zou men hetzelve niet gaarne missen. Het is
eene Geschiedenis van Corsica, van de oudste tijden af, vooral van de worstelingen diens landaards tegen de Genuésche dwingelandij. Wij zien uit dit verslag weder de onpartijdigheid en waarheidsliefde des Schrijvers. Had hij alleen aan haat en afkeer gehoor gegeven, hij zou gewis deze gelegenheid niet verzuimd hebben, om de landgenooten van buonaparte, die lang zelfs tegen Frankrijk durfden worstelen, met beschimpingen te overladen, volgens de bekende regelen van seneca, die zoo wél op napoleon passen:

Lex prima ulcisci: lex altera vivere furto: 
Tertia mentiri: quarta negare Deos. 

Dan neen! hij toont aan, dat de Wijsgeer, die zoo sprak, eene welverdiende kastijding voor eene bui van zinnelijkheid gehad had, die hem nu tot eene zeer natuurlijke bui van ontevredenheid met zijne gastheeren verleidde. De Schrijver doet regt aan de edele, doch ongelukkige pogingen der Corsicanen, om zich de vrijheid te verschaffen. Daar de geschiedenis van dit eiland zeer weinig bekend is, zullen wij in dezelve met een enkel woord onzen Schrijver volgen.
Mogelijk was geen land op den aardbodem bestendiger ongelukkig, noch meer bezoedeld met bloed en moord. Tweeduizend jaren lang was het door partijzucht en allerlei driften verscheurd. Eerst aan de Phoceërs, (Phociërs staat er verkeerdelijk in den tekst) daarna aan de Karthagers en Romeinen onderworpen, kenden zij slechts onder de laatsten eenig geluk, (doch alleen door den bestendigen vrede, dien zij daaronder begonnen te genieten.) Dan nu vernielden de invallen der Barbaren al

{==528==} {>>pagina-aanduiding<<}
dat goede; en Wandalen, Gotten, Longobarden, Sarracenen bragten het ten toppunt van ellende. De laatsten werden door de Pizanen, Genuézen en afgevaardigden van den Paus verjaagd, die het eiland nu tot een worstelperk van hunne twisten maakten, en door de inwoners even zeer gehaat werden, die zich met verschillenden uitslag tegen deze vreemdelingen verdedigden. Deze tegenstand werd vooral geweldig en bloedig, toen de Genuézen, niet met den schepter des Monarchs, maar met de roede der Heerschers gewapend, het ongelukkige land bij uitsluiting vertrapten. Vergeefs was op onderscheidene tijdstippen de heldenmoed van sampietro d'ornano, (1550) andreas ceccaldi, louis giafferi en hyacinthus paoli (1730); vergeefs de benoeming van den veelbelovenden en nietsvermogenden gelukzoeker theodorus von neuhofen (neuhof) tot Koning (1735): de eerste werd vermoord, de anderen bezweken, en de bespottelijke Koning werd te Amsterdam in hechtenis genomen, waaruit hij wel door de ligtgeloovigheid der Joden, die hem vijf millioenen schoten, ontsnapte en naar Corsica terugkeerde, doch andermaal te Napels en te Londen in last kwam, en eindelijk tot zijnen dood Engelsch genadebrood at. De Corsicanen wendden zich toen om bescherming tot Frankrijk, hetwelk hunne bede niet verhoorde, maar integendeel onder maillebois den Genuézen te hulp kwam. Deze onderwierp Corsica in drie weken; doch de oorlog van 1741 riep de Fransche hulpbenden uit het eiland terug, en nu werd de opstand onder
matra en gafforio met dubbele kracht vernieuwd. In plaats van laatstgenoemden held, die verraderlijk vermoord werd, (in 1753) kwam de beroemde pascal paoli, zoon van hyacinthus, aan het hoofd zijner landgenooten; een man, die hun niet alleen de overwinning, maar, 't geen veel meer zegt, wetten, beschaving, orde, krijgstucht en zeden verschafte. Doch, toen nu Corsica eindelijk eenige verademing stond te genieten,

{==529==} {>>pagina-aanduiding<<}
wierp de slordige baatzucht van het Fransche Hof al deszelfs hoop op geluk omverre. Frankrijk was aan Genua zes millioenen schuldig, en leverde daarvoor aan hetzelve zeven bataljons, ter bezetting voor vier jaren van de nog overige Genuésche vestingen (in 1764); en toen deze verstreken waren, kocht het van dat Gemeenebest de opperheerschappij, met regt van wederkoop, voor de vernietiging der gemelde schuld. Nu was het met de Corsicanen gedaan. Nadat de onvoorzigtige chauvelin eenig nadeel geleden had, knotte de Generaal de vaux, in éénen slag, de magt van paoli, die nu naar Holland en vervolgens naar Londen vlood, aldaar bleef tot de Fransche omwenteling, toen naar Corsica terugkeerde, (1789) en dat eiland in 1793 in opstand bragt tegen de Fransche regeringloosheid, die hij van harte haatte en bestreed, even als haren voorvechter buonaparte, dien hij van het eiland verjoeg. Op dezen vestigt nu salgues meer bepaaldelijk het oog: hij volgt hem naar Toulon; ziet hem daar in 1793 de eerste proeven zijner krijgskunst en wreedheid afleggen; logenstraft het vrij algemeen aangenomen gevoelen, alsof buonaparte, na den dood van robespierre, als Terrorist, zou afgezet zijn; (hij werd slechts als Artillerij-officier op reforme gesteld, doch tot de infanterie verwezen) ziet hem te Parijs eerst gebrek lijden, daarna op 13 Vendémiaire (5 October) voor het bloed en de vrijheid der Parijsche burgers het bevel over het leger van Italië koopen, en
verzelt hem eindelijk naar dat leger, waar de veldtogt van 1796 naar waarheid, en ontdaan van de weidsche pralerijen der Fransche bulletins, tot op de gevolgen van den slag bij Lodi, en de bloedige teregtstellingen der Italiaansche opstandelingen, wordt voorgesteld.
De Lezer ziet genoegzaam, van hoe veel gewigt dit werk (waarvan wij de voortzetting met verlangen te gemoet zien) voor de Geschiedenis is. De vertaling is vrij wel; enkele Gallicismen in het zamenstel der zinsneden uitgezonderd.


{==530==} {>>pagina-aanduiding<<}

Menschenbestemming en Levensgenot. Zedekundige Voorlezingen, door J.L. Ewald. IIde Deel. Te Amsterdam, bij J. van der Hey. 1815. In gr. 8vo. 430 Bl. f 4-10-:

Godsdienstigheid en zedelijkheid zijn naauwe verwanten, maar de eerste is bij ewald de moeder; zeker ondersteunt haar de dochter, maar deze is tot hare ondersteuning door de moeder zelve bekwaam gemaakt. In dezen geest is de aanspraak tot aanvang van het godsdienstig onderwijs bij volwassenen, (hetwelk hier de plaats eener voorrede beslaat) uitmuntend gesteld, en geheel deze aanspraak is de meest geschikte en roerende voorbereiding tot de lezing der uitmuntende vertoogen, met welke dit uitmuntend werk wordt voortgezet en voltooid. De XXIIste voorlezing heeft ten onderwerp: ‘Wanneer heeft de mensch ware liefde jegens zichzelven?’ Die pligten moeten zich op zelfliefde gronden; maar liefde gaat niet uit tot een zelf; de geliefde is haar zelf; het zelf, als zoodanig, kent de liefde niet. Hetgeen men zelfliefde noemt, is niets anders dan onze aandrift tot geluk. Behoorlijk gerigt, is de zelfliefde op zelfachting gegrond, maar achting voor onze menschheid; en deze achting drijft tot het beschaven van onzen grooten aanleg als mensch. De volgende hoofdpunten zijn de slotsom van dit vertoog: Zonder vatbaarheid voor genot, geen genot. Zonder beschaving, geene vatbaarheid voor genot. Zonder zedelijke en godsdienstige beschaving, geene echte beschaving van den mensch. Dus: zonder godsdienstigheid en zedelijkheid geene ware zelfliefde, geen geluk. - XXIII. ‘Beschaving van het denkvermogen is onontbeerlijk, zelfs voor godsdienstige beschaving.’ Rang op aarde verschaft geen geluk; maar de rang onder denkende wezens is alleen een teeken en pand, dat zij voor hooger geluk vatbaar geworden zijn. Een mensch is een wezen, hetgeen zeer weinig is, maar veel worden kan. Veel te weten, is de beschaving niet; men kan wel zoo lang door brillen zien, dat men niet langer met het bloote
oog zien kan. Het verhevenste voorwerp, waaraan zich ons denkvermogen oesenen kan, is onze betrekking tot de Godheid. Godsdienstkennis is nog wel geene godsdienstigheid; maar innerlijk en met de hoogste wijsheid heeft God hier verband gelegd. De rede

{==531==} {>>pagina-aanduiding<<}
kan hier wel misbruikt worden, en wordt het nog dagelijks; maar dit is geen verstand, maar onverstand. Hergeen hier van het misbruik en regt gebruik van het denkvermogen in zaken van godsdienst voorkomt, zijn waarlijk gouden appelen in zilveren schalen; waarvan wij vooral de beschaafdere standen de ernstige overweging aanprijzen. - XXIV. ‘Ware vorming des harte maakt ons der Godheid gelijkvormig.’ Vertrouwen en liefde voor eenig wezen stort ons, ongemerkt, die gezindheden in het hart, die dit wezen bezit; hoe moet dan niet vertrouwen en liefde voor jezus en God ons hart veredelen, daar wij hunne reinheid, hunne edelheid kennen! - XXV. ‘Aankweeking van het geweten verlevendigt de Godheid, die in ons woont.’ Dit opstel is voortreffelijk, en dit mogen wij zeggen van ieder der volgende; wij willen ons daar dan ook grootendeels toe bepalen, niet alleen uit plaatsgebrek, maar omdat wij van een werk spreken, dat reeds in vele handen is, en dat wij in nog meerdere wenschen; wij geven dan liever van toon en schrijfwijze ten slotte eene proef. - XXVI. ‘Heerschappij over verbeelding en hart.’ - XXVII. ‘Vorming tot eenen wijduitgestrekten en veelomvattenden zin;’ dat zegt: eenen wijduitgestrekten, voor alle soorten van menschelijke goedheid en grootheid vatbaren, zin. Dien zin bezat jezus in den hoogsten trap. Hij is tot echte, beoefenende menschenliefde onontbeerlijk. Treffend waar is de hier uit reinhard aangehaalde wenk, dat men beter in vroeger tijd de eerste vorming van de ziel met het lezen van den Bijbel begon, waarin ons zoodanige krachtige karakters voorkomen, als in den afgeslepenen tegenwoordigen toestand eene zeldzaamheld geworden zijn, en dat men om Robinson Crusoë en andere leesboeken onzer jeugd den Bijbel niet moet uit het oog verliezen. - XXVIII.
‘Pligten omtrent ons ligchaam.’ - XXIX. ‘Wij zijn slechts huishouders, ook van die goederen, welke wij regtmatig bezitten.’ - XXX. ‘Beperking en leiding van onze eerzucht.’ - XXXI. ‘Rangordening onzer vermaken.’ Zinnelijke. Hier zijn de vragen: Is dit vermaak ook geoorloofd? Gaat het ook gepaard met verzuim van betrekking en beroep, of zal het mij ook in 't vervolg daartoe minder geschikt maken? Welke uitwerkselen zal het hebben op mijn gemoed? Kan het den broeder ook ergeren? Overigens: men schatte als iet vergaakelijks ieder zinnelijk genot; en de zedelijke mensch zoekt de zinnelijke

{==532==} {>>pagina-aanduiding<<}
vermaken door iet beters te kruiden; hij gebruikt dezelve altijd slechts als middel, nooit als doel; verhoogt ze tevens tot gemengde, die ook iets aan den geest en het hart geven; en zijn smaak vormt zich het meest voor de genoegens van den geest. - XXXII. ‘Magt der gewoonte, en der vastheid van grondbeginselen.’ - XXXIII. ‘Liefde is de bron en inhoud van alle onze pligten omtrent de menschen.’ - XXXIV. ‘Het hooge genoegen in het verschaffen van vreugde aan anderen.’ - XXXV. ‘Regtvaardigheid de grondslag van alle liefde.’ - XXXVI. ‘Waarheid, leugen, opregtheid, valschheid, eed.’ - XXXVII. ‘Dienstvaardigheid en weldadigheid.’ - XXXVIII. ‘Vredegezindheid.’ - XXXIX. ‘Huisselijke betrekkingen.’ Hebt gij, o mensch! eene moeder met een moederhart, eenen vader met vaderlijk gevoel gehad, zoo draagt gij een onvergankelijk zaad van ware godsdienstigheid in u om, dat wel lang verborgen blijft, hetwelk de winter van kouden wereldgeest, watervloeden van hartstogten, of gebrek aan vruchtbaarmakenden regen, wel nog langer dood kan laten; maar dat evenwel eens, ter regter tijd, zijne lente vinden zal, en welks vruchten noch duivel noch hel zal kunnen doen afvallen. Hebt gij, o ongelukkige! geene moeder, geenen vader gehad, dezen verhevenen naam waardig; heeft uw hemelsche Opvoeder u geen ander wezen laten ontmoeten, dat de plaats van vader of moeder bij u verving, dat liefde in u opwekte, door liefde en vertrouwen, door wijsheid en kracht; zoo is de kostelijkste zaaitijd voor de menschelijkheid, en hare edelste vrucht, de godsdienst, ongebruikt voorbij gevloden, en de Vader in den hemel moet, langs andere wegen, voor u zorgen; anders leeft gij zonder God in de wereld. Hoe dikwijls heb ik niet de voorname lieden beklaagd! enz. Waar blijven de kinderen? Is het een rijk of voornaam huis, dan hebben zij eene gouvernante, mogelijk wel eene
Fransche, die, al heeft zij ook beschaving, voor de Duitsche jeugd zoo zeer past, als het Spaansche klimaat voor den eikenboom, maar welke die meestal niet heeft, wijl zij welligt in Frankrijk eene winkeldochter, of het meisje van eene modemaakster was. Maar is het een Duitsch meisje, (hetwelk God ten minste alle zulke Duitsche huisgezinnen moge geven, waar de moeder geen tijd heeft moeder te zijn) hoe zelden willen deze nog de plaats der moeder innemen, en hoe veel zeldzamer kunnen zij dit!

{==533==} {>>pagina-aanduiding<<}
Kinderen kunnen dus geene regte kinderen worden, wijl zij geene moeder en geenen vader hadden. Zij zijn van der jeugd af aan weezen; en hunne ouders leven evenwel nog! - XL. ‘Invloed der huisselijkheid op godsdienstigheid, en der godsdienstigheid op huisselijkheid.’ - XLI. ‘Zedelijk gedrag in de burgerlijke betrekkingen.’ - XLII. ‘Vriendschap.’ - XLIII. ‘Middelen ter bevordering van zijne zedelijkheid.’
Wij zijn inderdaad oneens met onszelven, wat wij, ter proeve van het goede der vertaling, en van den waarlijk hartindringenden schrijftrant, willen overnemen, en bepalen ons daarom slechts tot het volgende uit het laatste vertoog: ‘Er is geen grootere hinderpaal, om Christen te worden, dan die erbarmelijke trots op deugden, welke alleen een voor zichzelven verblinde koesteren kan. Een diepe val ware het beste geneesmiddel. - Voornamelijk wordt de mensch door zijne lotgevallen verbeterd. “In de natuur en in den Bijbel,” zegt een groot beschouwer der menschen, “spreekt God in het algemeen tot alle menschen. Maar in onze lotgevallen neemt Hij ons aan eene zijde, en zegt ons dingen, die niemand anders verstaat, maar ook niemand anders behoeft te verstaan.” Zoo is het ook in waarheid. Bij onverwacht zwaar lijden gevoelt het een ieder; bij onverwacht groot ge noegen wordt het ten minste door zachte gemoederen gevoeld. Maar is de mensch ééns opmerkzaam gemaakt op deze Godsstem; is hij doordrongen van de overtuiging, dat alles, wat op menschen werkt, ook middel is ter vorming van het hart en de gezindheden; dan wordt zijn gehoor sijner. Ook bij kleine gebeurtenissen des levens vraagt hij in stilte, wat God daarmede omtrent hem voorhebbe; en het antwoord blijft voor hem niet achter. Laat ons dus opmerkzaam worden op ieder lotgeval, dat ons treft. Elke vreugde, die ons gewordt, zij ons een geschenk van God, dat Hij ons uit liefde toedeelt, en zij ons des te meer waard, wijl zij ons een bewijs is zijner liefde. Elk lijden willen wij aanzien als eene artsenij, die ons van eene krankheid genezen, die ons reinigen of kracht geven moet. En wanneer wij in stilte in de tegenwoordigheid van God nadenken, zoo zullen wij zeker vinden, waarvan wij genezen, van welken kant wij gereinigd of gesterkt moeten worden, en wij zullen alles doen, wat wij kunnen, opdat dit vaderlijk oogmerk van God met ous
bereikt worde. Hadden wij ons door eenen verkeerden

{==534==} {>>pagina-aanduiding<<}
hartstogt laten wegslepen, waren wij op den weg om dien te bevredigen, en dus op eenen kwaden weg, en kwam daar iets tusschenbeiden, dat ons de uitvoering moeijelijker maakte, zoo al niet verhinderde; o! wij willen niet met deze verhindering morren, daartegen aandruischen, die zoeken weg te nemen. Wij willen het aanzien voor hetgeen het is; voor iets, dat God ons heeft toegeschikt, om ons eene booze daad te beletten. -’
(Meer dan eens hebben wij het meervoudig werkwoord in het enkelvoudig moeten veranderen, hetgeen wij gelooven dat aan den Corrector ligt, daar wij dit in het vroegere van het werk zoo niet opmerkten.)
Zoo lang dusdanige werken een ruim vertier bij ons vinden, hebben wij het vertroostend gevoel, dat sommiger klagten over steeds voortgaande onvatbaarheid voor het godsdienstige, en algeheele wegzinking tot zedeloosheid, omdat het zout des Christendoms bij ons zouteloos werd, voor het minst overdreven zijn; en dat de wanhoop aan het herstel der Hollandsche natie tot de voorvaderlijke deugd de vrucht van eene partijdige moedeloosheid is.




De Geschiedenis van jezus in Gesprekken, door Freerk Hoekstra, Leeraar bij de Doopsgezinden te Harlingen. Te Harlingen, bij M. van der Plaats. 1815. In kl. 8vo. 259 Bl. f 1-5-:

De Eerw. f. hoekstra, die zich door het uitgeven van afzonderlijke Leerredenen, en vooral door zijne Vragen en Antwoorden over den Godsdienst, gunstig heeft doen kennen, als een man, die niet alleen zijnen stand en het Kerkgenootschap, waartoe hij behoort, vereert, maar, overtuigd van het groot belang der opvoeding, zich tevens verdienstelijk gemaakt heeft bij de jeugd, levert nu weder, in de bovengemelde Geschiedenis, eene belangrijke bijdrage ter bevordering der godsdienstige opvoeding. Zijn Eerw. rekende het geenszins beneden zich, aan dit gewigtig vak zijne talenten te besteden; daarin volgende het loffelijk voorbeeld dier achtbare mannen van naam, die, zoo wel binnen als buiten den kring der Maatschappij, Tot Nut van het Algemeen, ter gods-
{==535==} {>>pagina-aanduiding<<}
dienstige vorming der jeugd, en ter verlichting van den zoogenaamden gemeenen man, medewerken. Ten volle het moeijelijke beseffende, om den juisten kinder- of volkstoon te treffen, wilde zijn Eerw. hieraan echter zijne krachten beproeven, en stelde zich tot model voor, de Geschiedenis van jozef, door willem van oosterwijk hulshoff, die hij, te regt, als een meesterstuk van deze soort in onze taal beschouwt. Naar het ons voorkomt, is zijn Eerw. in de navolging gelukkig geslaagd. Stijl en vorm beantwoorden aan het voorgesteld doel, als kenmerkende zich door het duidelijke, eenvoudige en onderhoudende. Grootvader Vroomaard deelt in zestien gesprekken den hoofdzakelijken inhoud der geschiedenis van jezus mede aan zeven zijner kleinkindeten, waarvan de oudste 12, de jongste 7 jaren voorondersteld wordt bereikt te hebben. Hetgeen van den kant der staat- en aardrijkskundige gesteldheid van het Joodsche land ter opheldering dezer geschiedenis dient, is even weinig vergeten, als hetgeen daartoe noodig is, afgeleid uit de denkwijze en gebruiken dier tijden. Jammer is het,
dunkt ons, dat er geen kaartje van het H. land is bijgevoegd, dewijl de kinderen gedurig door grootvader, die daartoe eene kaart bij de hand heeft, aangespoord worden, de plaatsen op te zoeken, waar de verhaalde gebeurtenissen zijn voorgevallen. De vragen, door de kinderen voorgesteld, en de aanmerkingen, door hen gemaakt, zijn natuurlijk; de antwoorden van grootvader gepast, en diens ingevlochtene lessen zeer belangrijk. De geschiedenis blijft steeds de hoofdzaak, en de voordragt is zoodanig ingerigt, als vereischt wordt, om hoogen eerbied, hartelijke liefde voor, en zucht ter navolging van den Heiland in te boezemen. Bespiegelingen over de natuur van den Eeniggeborenen des Vaders, over het goddelijke met den mensche jezus vereenigd, over de bedoelingen van zijn lijden, en het verband van zijnen dood met de leer der zondvergiffenis, enz. konden in dit boeksken, als voor kinderen geschikt, geene voegzame plaats vinden. Bovendien moest ook alles vermijd worden, waardoor hetzelve, wegens het leerstellige, minder bruikbaar zou zijn voor kinderen van ouders, die tot verschillende gezindheden behooren. Hiervoor is uitnemend, naar het ons voorkomt, gezorgd, en de behandeling beantwoordt ook van dien kant aan het oogmerk, waartoe deze geschiedenis

{==536==} {>>pagina-aanduiding<<}
opgesteld is. Wij maken dus geene zwarigheid, dit werkje met ruimte aan te prijzen, en zijn het met den Eerw. hoekstra eens, wanneer hij in het voorberigt schrijft: ‘Iemand, die geen vreemdeling is in de kinderwereld, of werkelijk te doen heeft met de opvoeding en het onderwijs der jeugd, met prijsuitdeelingen, en wat meer van dien aard is, zal niet ligt klagen over een' te grooten voorraad van daartoe geschikte leer- en leesboekjes, al is het ook over gelijke onderwerpen. De ruimte van keuze zal hem te beter in staat stellen, om, door afwisselende verscheidenheid van voedsel, die overal het jong geslacht bemint, de weetgierigheid op te wekken en te onderhouden.’
Wij zullen bij dit algemeene nog eenige bijzonderheden, rakende vorm en inhoud, hier nevens voegen. Na eene korte en gepaste inleiding, volgt aldus de eerste Avond:
‘Grootvader. Wel zoo, kinderen! gij hebt ter dege op de klok gepast. Ik kan wel zien, dat gij naar de vertelling verlangt.
Klaartje. Ik zit al, grootvader! Gij moest nu maar terstond beginnen, als het u belieft...... Maar wat zal dat boek, grootvader? Wij zullen, hoop ik, niet lezen.
Grootvader. Neen, Klaartje! wees maar gerust, ik zal mijn woord houden. De anderen dienden ook, zoo wel als gij, behoorlijk hunne plaats genomen te hebben, eer ik begin.
Vooraf moet ik u eens vragen, of gij haast niet kunt gissen, wiens leven ik u verhalen zal. Willem heeft er reeds zoo veel van gezegd, dat die het, dunkt mij, wel weten zal. (Te weten in de inleiding, waar grootvader ook reeds had te kennen gegeven, dat hij zou spreken “over een zeer hoogwaardig, een heilig Personaadje.”)
Keesje. Ik denk, dat grootvader van onzen Lieven Heer vertellen zal. Die heeft zekerlijk nooit kwaad gedaan, en zoo veel goed, als geen Mensch doen kan.
Grootvader. Schoon gij wat voorbarig antwoordt, mijn jongen! is het echter niet zoo geheelenal mis, dat gij daar zegt. Ik bedoel eigenlijk onzen Lieven Heer, het hoogste van alle wezens, de eerste en eenigste oorzaak van alle dingen, dien bedoel ik eigenlijk niet, maar al iemand, die veel meer is dan een gewoon Mensch, veel meer dan een Engel zelfs; iemand, die bij den goeden God het naast in vergelijking

{==537==} {>>pagina-aanduiding<<}
kan komen, zoo wij ooit eenig wezen bij denzelven vergelijken mogen.
Willem. Is het dan ook..... Maar ik durf den naam haast niet noemen.
Grootvader. Noem hem maar; want ik weet, dat gij hem nu niet ijdel zult gebruiken; en dan is het ook geen zonde. Niet gaarne zou ik van u hooren, dat gij onder uw spelen, of als gij boos en verdrietig waart, dien naam veel [lees ooit] in den mond hadt, gelijk vele kinders, en ook wel groote menschen, de gewoonte hebben. Maar hier is het nu wat anders.
Willem. Ik wilde jezus noemen.
Grootvader. Ja, kinderen! die is het. Het Leven of de Geschiedenis van jezus christus wilde ik u verhalen.
Guurtje. o! Daar hebben wij wel meer van gehad.
Klaartje. Ja, daar is mijn vraagboek, daar ik op school in leer, geheel vol van.
Gerrit. Ook hooren wij er alle zondagen in de kerk over preken; ten minste dien naam hoor ik dikwijls noemen.
Groetvader. Nu, als gij het weet, behoef ik het u niet te zeggen.
Saartje. Ziet gij wel? Gij zult nog maken, dat grootvader er weer uitscheidt. - Grootvader kan ons toch alles veel beter beduiden, dan wij het uit onze vraagboeken, of in de kerk, leeren kunnen.
Guurtje, Klaartje en Gerrit, (bijna allen te gelijk:) Och, lieve grootvader! wij hebben het zoo niet gemeend - wij willen er gaarne, heel gaarne van hooren.
Grootvader. Ik geloof u wel, lieve kinderen! en laat mij ook niet zoo ligt van mijn voornemen afbrengen, als ik daar straks voor een oogenblik scheen. - Luistert dan verder!’
En nu gaat grootvader voort met vertellen, hoe onze Lieve Heer in oude tijden Profeten (wier hoedanigheid en bediening tusschenbeiden wordt aangewezen) heeft gezonden, om zijnen wil bekend te maken, enz.; hoe die Profeten ook de komst van den Messias of den Christus (de beteekenis van welke namen weder bevattelijk wordt aangeduid) voorspeld hebben; hoe de openbaringen aan het Joodsche volk ter voorbereiding strekten, om de wereld van tijd tot tijd wijzer en beter te doen worden, en eindelijk in de volheid des tijds de groote Verlosser in de wereld kwam tot behoud van het geheele menschdom. Eer echter nog een begin gemaakt wordt

{==538==} {>>pagina-aanduiding<<}
met het verhaal van de daden en lotgevallen des Heilands, leert grootvader den kinderen het land kennen, waarin dit alles gebeurde, en geeft hun een begrip van de staatkundige en godsdienstige gesteldheid der Joden, ten tijde van de komst des Zaligmakers.
De tweede Avond wordt besteed aan het verhaal van den tijd, wanneer jezus, en de omstandigheden, onder welke Hij geboren is. Het gebeurde met de wijzen uit het Oosten vooronderstelt de Schrijver plaats gehad te hebben ‘toen jezus misschien meer dan een jaar oud was.’ Het bevel van herodes, om de kinderen te Bethlehem, van twee jaren oud en daar beneden, om te brengen, maakt dit niet onwaarschijnlijk. Doch het laat zich bezwaarlijk denken, dat maria en jozef zoo lang te Bethlehem zullen vertoefd hebben, werwaarts echter de Heer hoekstra de wijzen, op het luchtverschijnsel afgaande, laat aanlanden. Het is bekend, dat anderen (gelijk a. hulshoff in zijne Kerkelijke Redevoeringen) de wijzen naar Nazareth laten optrekken; welke opvatting geacht kan worden beter met de bovengemelde vooronderstelling overeen te komen.
Het gesprek van den derden Avond loopt over de kinderjaren en de jeugd van onzen Zaligmaker, alsmede over zijne eerste reize met zijne ouders naar Jeruzalem ter gelegenheid van het Paaschfeest, welks herkomst en bedoeling in het voorbijgaan vermeld wordt; terwijl de Schrijver nog al uitvoerig is in het bijbrengen van gewigtige redenen, ter verdediging van jezus, toen hij opzettelijk stil achterbleef te Jeruzalem, waar zijne ouders hem, na angstig zoeken, in den Tempel vonden. Zeer juist en belangrijk is intusschen de aanmerking van grootvader, nadat hij de kinderen, die op jezus onvergenoegd waren geworden, bevredigd had: ‘Gij ziet ook, hoop ik, wel, dat de redenen, die jezus voor zijn gedrag had, niet op andere kinderen kunnen toegepast worden, en dat zijn voorbeeld hier niet van u nagevolgd mag worden; want gij zoudt u nooit op die wijze kunnen verdedigen als jezus. - Kinderen moeten nooit iets van belang doen, zonder hunne ouders eerst te vragen. Vooral moeten zij hen niet ongerust maken, door stil weg te blijven of uit te gaan, zonder dat vader en moeder weten, waar zij zijn.’
Daar het aan 't einde van dit gesprek nog wat te vroeg is om naar huis te gaan, zegt grootvader: ‘Laat ons dan nog

{==539==} {>>pagina-aanduiding<<}
eens zingen uit camphuisen, dat wij in lang niet gedaan hebben.’ Zulks gebeurt meermalen in het vervolg. Dit zal misschien velen vreemd voorkomen, die camphuisen niet eens bij name kennen. Dezen moeten weten, dat de Stichtelijke Rijmen en Psalmen van dezen krachtigen en godvreezenden Dichter nog het meest bekend zijn bij de Doopsgezinden, en door velen hunner te regt in hooge waarde worden gehouden. Zij, die het voorbeeld van grootvader, bij het lezen van deze geschiedenis met hunne kinderen, willen navolgen, en de vol- en kortzinnige Rijmen van camphuisen, met derzelver moeijelijke en verouderde zangwijzen, voor kinderen minder geschikt achten, of wel met beiden onbekend, kunnen zich bedienen van Christelijke Gezangen of Evangelische Liederen, waarvan de verschillende gezindheden nu genoegzamen voorraad bezitten.
Wij zouden dus kunnen voortgaan met den inhoud van alle gesprekken op te geven, die geleidelijk afloopen, en gedurig met aanmerkingen en lessen doorvlochten worden, welke voor het kinderlijk verstand bevattelijk en voor het hart heilzaam zijn; dan, wij achten zulks onnoodig om de waardij van dit werkje te doen kennen. Hetgeen in de gesprekken van joannes den dooper over jezus, of in die van jezus zelven voorkomt, als boven het peil van 't kinderlijk verstand stijgende, wordt oordeelkundig weggelaten, daar het hoofddoel is om de geschiedenis van jezus aan kinderen te doen kennen, en hun hart te vervullen met eerbied en hoogachting voor den Heiland en zijn beminnelijk karakter. Overal, waar zulks geschieden kan, worden bondige redenen gegeven, waarom jezus bij voorkomende gelegenheden dus en niet anders sprak of handelde; welke redenen steeds dienen, om het gadelooze zijner wijsheid, zachtmoedigheid, nederigheid, onderwerping, liefde en grootmoedigheid in het licht te stellen: terwijl over zijne wonderen, lijden, sterven, opstanding en verheerlijking derwijze gehandeld wordt, dat het niet kan nalaten eerbiedwekkende begrippen in te boezemen nopens de hooge waardigheid van jezus, als Zoon van God, en zijne onuitsprekelijke verdiensten, als Verlosser des Menschdoms. Heerscht, daarenboven, in dit werkje eene klaarheid, die wij vooral in kinderboekjes vorderen; de helderheid gaat ook gepaard met gevoel, 't welk, door de onderwerpen, waarover gesproken wordt, opgewekt

{==540==} {>>pagina-aanduiding<<}
en gewijzigd, nu tegen Pharizeërs enz. verontwaardiging, dan weder medelijden met en liefde voor jezus en zijne Vrienden doet geboren worden.
Onder 't geen bij het doorlezen ons voorkwam als minder juist gesteld, behoort, wat wij bl. 133 enz. opgeteekend vonden omtrent de vraag der Discipelen nopens den Blindgeborenen, wiens geschiedenis anders uitvoerig en inderdaad fraai verhandeld wordt. Wij bedoelen de vraag: ‘Meester! wie heeft gezondigd, deze of zijne ouders, dat hij blind geboren moest worden?’ Het was natuurlijk, dat ook de kinderen aanmerkten: ‘En deze blinde, grootvader! was immers zoo geboren; hoe kon hij het dan helpen?’ - Grootvader. ‘Dat merkt gij te regt aan, Saartje! En dus ziet gij, dat de Apostelen in 't geheel niet vooraf bedacht moeten hebben, wat zij vraagden; want het was onmogelijk, dat de blinde man zelf door eenige misdaad deze straf zich op den hals gehaald zoude hebben, omdat hij van de geboorte af aan blind geweest was.’ - Uit dit antwoord schijnt het, alsof de Eerw. hoekstra deze vraag enkel op wil lossen uit de onbedachtheid der Apostelen; welke oplossing ons minder aannemelijk toeschijnt dan de gewone, volgens welke zij in het denkbeeld stonden van het voorbestaan der zielen, die, wegens hare voorheen bedreven zonden, geloofd werden geplaatst te worden in ziekelijke of gebrekkige ligchamen, om daarvoor te boeten. Misschien heeft de Eerw. hoekstra dit bedoeld, maar, als boven de vatbaarheid der kinderen, niet gebijzonderd, toen hij grootvader kort te voren zeggen deed: ‘De Leerlingen van onzen Heiland deden wel meer dwaze vragen, omdat zij nog niet beter wisten, en omdat zij over vele dingen dachten en spraken, zoo als men toen gemeenlijk dacht en sprak. Men geloofde toen vrij algemeen, dat blindheid, doofheid, en andere ongemakken, den menschen overkwamen, omdat zij of iemand van hun geslacht eene zware misdaad begaan had, en ons (onze) Lieve Heer, daardoor vertoornd, tot straf hun zulk eene bezoeking
toezond,’ enz. Dan, dit is, dunkt ons, niet klaar genoeg ontwikkeld, om de vraag der Discipelen op te helderen, die wel het gevolg was van een toen heerschend dwaalbegrip, maar, onzes achtens, niet voortkwam uit eene losheid of onbedachtheid, welke wij ongaarne aan de Discipelen des Heeren zouden toeschrijven.

{==541==} {>>pagina-aanduiding<<}

Na de naauwkeurige lezing van dit boekje, hopen wij dan ook met den Schrijver, dat hetzelve in de Christelijke huisgezinnen goede vruchten zal voortbrengen, die den naam van onzen Goddelijken Verlosser vereeren. Wij wenschen van harte, dat die hoop niet onvervuld blijve, de Schrijver door een gunstig onthaal van hetzelve zijnen arbeid beloond vinde, en tevens, overeenkomstig zijnen lust, aangemoedigd worde, om de Geschiedenis der Apostelen, waartoe zijn Eerw., onzes oordeels, de vereischte bekwaamheid bezit, op gelijken trant te behandelen.

De Gevallen van Rudelf Reybridge, of Schetsen van hedendaagsche Karakters, Zeden, en wijze van Opvoeding. Uit het Engelsch van W. Linley. Met Platen. Iste Deel. Te Haarlem, bij F. Bohn. In gr. 8vo. 288 Bl. f 2-18-:

In hoe vele deelen het levensberigt van dezen held nog zal worden voortgezet, wordt niet gemeld; gelukkig is dit van geen groot belang, daar de roman van dien goeden stempel is, dat de lezer zich over een deel meer of min niet bezwaren zal. Het werk is in de ernstig-luimige manier van fielding; waaromtrent de vertaler een lezenswaardig woord laat voorafgaan: hij houdt deze geschiedenis van Reybridge voor eene niet ongelukkige navolging van den schrijftrant en de karakters, in den Tom Jones en andere romans van fielding voorkomende, en gewijzigd door hedendaagsche zeden. Cervantes was, zegt hij te regt, de vader van deze soort van verdichtingen, die ironie en luim met de aandoenlijkste voorvallen verbond. Slechts de Engelschen konden, als hij, hun humour ook in hunne romans uitgieten; in den Tom Jones vindt men het ware attische zout, de ironie van sokrates met de boert van lucianus verbonden. Richardson schreef reeds vroeger zijne ernstig-aandoenlijke romans in brieven; zijne manier scheen gemakkelijker, en vond overal navolgers, hoewel de natuur slechts éénen richardson heeft voortgebragt. Onze voortreffelijke landgenooten, deken en wolff, vereenigden de manier van richardson met den geest van fielding: hare werken blijven zeker klassiek; dan zij bereiken echter niet de

{==542==} {>>pagina-aanduiding<<}
drooge humour, den Engelschman misschien bij uitsluiting eigen. Nu kwam de trant van Werther, Siegwar enz. in de mode; a. lafontaine heeft dezen verdrongen; hij koos zich sterne, den vader der aandoenlijk - luimige soort, meest ten voorbeeld; zijn Zonderling alleen heeft meer van den Tom Jones. Knigge heeft welligt onder de Duitsche schrijvers het meest van fielding. - Dusverre de vertaler, die te regt meende, dat deze navolging van fielding ook den Nederlandschen lezer thans bijzonder welkom zijn moest; daar, door de zoo lang gestremde gemeenschap met Engeland, de hedendaagsche zeden van dat belangrijk volk ons bijna vreemd geworden zijn. Hij verdient ook voor zijnen welvolbragten arbeid allezins lof.
Het zedelijk doel geeft ons de schrijver zelf op met plato's uitspraak: dat de regtvaardige door de Goden niet verlaten wordt, maar dat alles, wat hem overkomt, op zijn welzijn zal uitloopen in leven of in sterven. Hij schetst bij zijnen held eene reeks van ongevallen en teleurstellingen, die door een schijnbaar hard noodlot op hem nederkomen, doch die ten slotte bevonden worden op zijn welzijn uit te loopen. Juist dat lijden moet middel zijn, om het doel van zijn geluk te bevorderen. Deze zedeleer wil hij geheel in de fabel invlechten; want, zegt hij, de zedekunde van eenig verdicht verhaal dient zoo weinig mogelijk op den achtergrond geplaatst, en toch ook niet, zonder genoegzame aanleiding, in algemeene, afgesletene voorschriften gekleed te worden. Dit zal dan deze roman vooruit hebben boven zoo menig ander zoogenoemd zedelijk verhaal; en in zoo verre dan ook verwacht hij gereeder zijn zedelijk doel te bereiken, dan fielding door zijne meesterstukken, als zich de lezer doorgaans minder voelt opgewekt, om in gevallen en karakters, waarover hij gelagchen heeft, een zedelijk doel op te merken. ‘Bedenken wij steeds,’ dus eindigt het voorberigt, ‘dat het de hoogste graad van ongodsdienstigheid is, onze zwakke begrippen van voegzaamheid en betamelijkheid, die de uitkomst der dingen behoorde te hebben, vooraf vast te stellen, en dan aan het hoogste bestuur van een alwetend God te twijfelen. Of zou het kwaad alleen geduld worden om zijn zelfs wille? Dan zou het eene eigenschap in den Allerhoogsten zijn, onderscheiden, of liever vlak strijdig, met de liefde tot zijne schepselen, welke wij Hem toch al-
{==543==} {>>pagina-aanduiding<<}
tijd moeten toeschrijven. Waarom heeft zijne Voorzienigheid in de physieke wereld zoo wel aan de bije haar voedsel, den zoeten honig, in het minst bruikbare onkruid, als aan de spin het hare ('t
welk wij vergif noemen) in de zoetste bloemen gelegd? Uit alle kwaad, uit alle ellende, moet dus vroeger of later goed te voorschijn komen; zelfs is de goedheid van den Almagtigen zoo groot, dat Hij ook verdiende straffen tot ons best doet uitloopen. ‘Het was een genadig vonnis,’ zegt de zinrijke schrijver van het weekblad de Wereld, ‘'t welk de Schepper tegen den mensch wegens zijne ongehoorzaamheid uitsprak: in het zweet uws aanschijns zult gij uw brood eten; want juist aan die straf is hij gezondheid, sterkte, en alle genoegens des levens verschuldigd.’
Wij vermeenden zoo lang bij het voorwerk te moeten verwijlen, om onze lezers te doen opmerken, dat de roman, hun hier aangeboden, niet is van den gewonen stempel; maar rekenen ons minder gehouden tot uitvoerigheid bij de opgave van het opzet van dit werk en den inhoud van dit eerste deel. Rudolf Reybridge, wiens nog donkere afkomst zich eindelijk wel verder zal ophelderen, was het aangenomen kind eener zeer deugdzame, uitmuntende, maar in wereldsche zaken wat al te argelooze, en in het beoordeelen van menschen wat al te toegevende en ligt bedrogene, bejaarde jonkvrouw; naar verstand en hart was hij een zeer uitmuntend kind; een eerwaardig en zeer waardig vriend gaf hem voortreffelijk onderrigt, en vaste beginselen. Dan, ongelukkig, en tegen zijn zin en gevoel, moest hij al vroeg betrekkingen aanknoopen met eenen eerloozen schurk, die zich in het vertrouwen indrong zijner brave voedstermoeder. Aan dezen gaf zij de gelden, die zij voor haren kweekeling bestemde. Tot nog toe is Reybridge het kind des ongeluks. Hij verloor op het onverwachtst zijne weldoenster, juist op het oogenblik, dat zijn brave opvoeder van hem verwijderd was, en tot andere betrekkingen geroepen werd. Door hare beschikkingen was hij nu geheel in handen van den schurk, die, en dit was het minst, zijne gelden verdonkert en inslokt, en, hetgeen nog erger was, zich op allerlei wijze er op toelegde om des jongelings deugdzaam karakter te verwoesten; die daarenboven, door het terughouden en vervreemden van de wederzijdsche brieven tusschen hem en zijnen waardigen opvoeder, den jongeling van de achting van

{==544==} {>>pagina-aanduiding<<}
dezen berooft, het terugkeeren onmogelijk maakt, en hem tot wanhoop brengt. Het goede was intusschen bij Reybridge te vast geworteld, dan dat hij, hoe misleid en verleid, een deugniet worden kon. Wij eeren en beminnen hem wederom, en beklagen hem hartelijk, dat hij, op de laagste en huichelachtigste wijze bedrogen, zich nog grooten dank aan den schurk verschuldigd rekent, omdat deze hem voorthelpt naar de Oost-Indiën, en, op de edelmoedigste wijze, zoo als hij meent, in staat stelt om daar zijne fortuin te beproeven. Eindelijk is het ons bijzonder leed, dat hij ook daar al dadelijk de dupe van eenen bedrieger wordt, en wij alle reden hebben om te vreezen, dat wij hem spoedig in armoede en de grootste ongelegenheid zullen aantreffen. Ons treurig gevoel wordt echter aanmerkelijk verzacht door het aangegeven zedelijk doel des romans, hetwelk ons eindelijk de treffendste oplossing doet hopen. Zoo ver wij zien kunnen, gaat de schrijver regtstreeks af op dit zijn doel, en zullen wij aan het einde des werks hem onzen lof hartelijk gaarne kunnen geven. Als schetsen, inmiddels, van de tegenwoordige karakters, zeden en wijze van opvoeding bij de Engelsche natie, vonden wij tot nog toe niet veel, dat, als bijzonder nieuw en opmerkelijk, onze aandacht trok. Tot nog toe schijnt het in Engeland zoo al te zijn als voorheen, en zoo als het zoo al gaat, behoudens bijzondere wijzigingen, in alle landen; men vindt overal goeden en kwaden. De volgende deelen zullen ons misschien meer bijzonderheden aangeven. - Het spreekt van zelve, dat wij dezen roman gerust durven aanprijzen.

Louize's genoegelijke uren op het Land. Door F. Ehrenberg, Hof- en Domprediker te Berlijn. Uit het Hoogduitsch. Te Amsterdam, bij J. van der Hey. 1816. In gr. 8vo. 158 Bl. f 1-16-:

De beminnelijke Louize presenteert zich op het titelvignet, in een bevallig gewaad, aan het Publiek; dan denkelijk zonder eenige bedoeling, want in geheel haar geschrijf zien wij eenen goeden, zachten, vrouwelijken geest, zonder praalzucht of aanmatiging. Dus zit zij nu hier in alle eer en on-
{==545==} {>>pagina-aanduiding<<}
schuld; en zal ook haar afbeeldsel, voor deze Hollandsche vertaling althans, wel niet naar het leven geteekend zijn. Maar geheel deze Louize is zonder aanmatiging, want zij is een wezen van des Schrijvers verbeelding; evenwel onder onze lieve Hollandsche meisjes vindt men ligt meer dan één, dat dienen kan voor origineel, en welligt is de afbeelding op den titel die van de Hollandsche vriendin der Ehrenbergsche schriften, die, zeer in zijnen geest en toon ingedrongen, de negen-en-twintigste bespiegeling, ter vervolkomening van het werkje, hier, van haar eigen maaksel, heeft ingevoegd. - De bespiegelingen zijn 34 in getal, en van zoodanigen aard, dat zij allezins het voorkomen hebben, de gevoelens te zijn van een meisje van eenen beschaafden geest, en van een voor de genoegens van natuur en godsdienst open en onschuldig hart, welks verbeelding door tooneel- en roman-lektuur nog niet verwrongen is, en dat, zonder de droomen van éénige en algeheele gelukzaligheid door minnarij en huwelijk, hare kommerlooze jeugd vrolijk en dankbaar geniet, en in en door hare genoegelijke eenzaamheid op het stille land, in den zomer, zichzelve, onwetende, op de beste wijze vormt voor alle waardige huisselijke genietingen in de toekomst.
Wij wenschen zeer, dat dit boekje eene aangename handleiding worde van onze lieve Jufferschap, die den zomer doorbrengt op het land, en dat het hare ziel even rein en zacht en beminnelijk vormen of bewaren zal, als wij deze denkbeeldige Louize hier aantreffen. Deze opstellen dragen alzoo onze geheele goedkeuring weg; en, in stede van de dorre lijst der opschriften, of een meer uitvoerig afschrijven van een gedeelte van een of ander geheel, willen wij liever eene en andere korte periode opgeven, waaruit men den geest en het hart van deze Louize, vertrouwen wij, genoegzaam kennen zal.
‘Voor zichzelven te leven, hoe heerlijk is dit! Men leeft inderdaad ook dán eerst voor de menschen, wanneer men voor zichzelven leeft. Hoe folterend, hoe doodelijk is het voor verstand en hart, wanneer men voor de wereld leeft! Terwijl ik voor mijzelve leef, leef ik voor het schoone, goede, en het stille geluk des harte. Ik behoef niets schoon te noemen, dat niet waarlijk schoon is, en mag, zonder op het oordeel der wereld te letten, voor alles mijn hart ope-
{==546==} {>>pagina-aanduiding<<}
nen, wat, door zijne betooverende schoonheid, mijn harte aandoet en streelt. Ik behoef niets te verbergen, noch mijne aandoeningen, noch mijne tranen. Over alles, wat mij omringt, heeft de schoonheid haar bevallig waas verspreid; overal tref ik haar in nieuwe gedaanten aan. Het is het gebied der schoonheid, waar ik woon en rondzwerf.’
‘Dikwerf heb ik gebeden met hooggaanden ernst en aandrang, maar nooit zoo als dezen morgen. De morgen was schoon, enz. Nu moest ik Hem alles zeggen; ik moest mijne geheele ziel voor Hem uitstorten; mijn gansche hart moest ik voor Hem openleggen. Ik moest tot Hem spreken van de vreugde mijner jeugd; van de aangename lotgevallen, welke ik mij kon te binnen brengen; van die goede menschen, waarmede Hij mij in kennis gebragt en vereenigd had; van de verkwikkingen en het genot, welke zij mij verschaften; van de zoete gewaarwording mijns harte; van het leed en de smart, die Hij mij toezond; van de ruwe wegen, waarop Hij mij geleid had; en ook daarvan, hoe mijn hart dikwijls gesidderd en getreurd heeft, hoe Hij mij redde en uithielp, en alles heerlijk deed uitkomen; - van mijne dwalingen en misstappen, en van zijne barmhartigheid, waardoor Hij mij vergiffenis schonk, te regt wijzen wilde, genadig in liefde weder aannam, als ik vol berouw tot Hem kwam; van al het schoone en goede, dat ik bezit; van alles, wat somtijds mijn hart bezwaart; van mijne hoop en wenschen; van mijne zwakheid en mijne voornemens. Er bestond eene vertrouwelijkheid tusschen mij en mijnen God, zoo als ik dezelve nooit in de verkeering met eenig menschelijk wezen ondervonden heb, enz. Wat is de kleine, arme wereldvreugde, vergeleken met deze zaligheid! En wereldvreugde zou mijn hart verdartelen, zoodat ik mij van U afkeerde, U vergat, deze zaligheid verbeurde?!’
Het volgende is uit gezegde 29ste bespiegeling: ‘Hier staan en groeijen wij, gelijk de druif, in onze koudere gewesten, op uitheemschen bodem; ééns moeten wij worden overgeplant in beteren grond. Kom, mijne Henriette! slaan wij het oog op dezen wijngaard; hoezeer door zorg en oppassing gekweekt, kunnen nogtans deszelfs vruchten niet bogen op dien geurvollen smaak, welken zij in zuidelijker streken, in haar vaderland bezitten. Nogtans hij tiert en groeit ook hier, zoo goed hij kan; buiten vaderland zelfs wil hij zijn, wat hij door vreemde zorg worden kan; en niemand

{==547==} {>>pagina-aanduiding<<}
wraakt zijnen trek naar de streken, waar hij eigenlijk te huis is. O! laat ons ook hier reeds zijn, wat wij kunnen, en door de teederste zorg des Hemels worden, wat wij in onze mate zijn kunnen!’
Dit werkje is ontleend uit de Bilder des Lebens, en wordt als eene voorproeve aangeboden; zullende, zoo deze proeve smaak vindt, gevolgd worden door het overige van dat werk, en meer andere schriften van dezen in Duitschland geliefkoosden Schrijver, wiens achting als Schrijver, voor de schoone Sekse vooral, aldaar wedijvert met die van ewald, welke laatste (volgens den Voorredenaar) meer op het hart, terwijl de eerste krachtiger op het verstand werkt; zoo echter, dat beiden ook het andere geenszins verwaarloozen. Inmiddels heeft de Uitgever reeds de vertaling van het Godsdienstig Huisboek voor beschaafde Vrouwen, van dezen Schrijver, ter perse gelegd, voor welks waarde, voor zoo veel des noods, ons de naam van den Eerw. verwey, als Vertaler, borg is.

Tijdwinst in ledige oogenblikken, of Mengelingen uit de beste Schrijvers verzameld, tot een Leesboek voor de Jeugd. Te Middelburg, bij S. van Benthem. 1816. In kl. 8vo. 194 Bl. f :-16-:

Tijdwinst voor de jeugd kan dit werkje hier of daar wel zijn; en het is goed, dat dit er staat, want voor den volwassenen, die reeds zoo het een en ander gelezen heeft, is het tijdverlies, daar volstrekt alle de kleene voorvallen, anekdoten enz., gelijk de titel ook reeds zegt, van elders zijn ontleend; hoewel de bronnen niet zijn aangewezen, veel min de echtheid der voorvallen gestaafd wordt. Vier gedichtjes, echter, moeten wij, volgens het voorberigt, hiervan uitzonderen, als welke de verzamelaar zelf vervaardigd heeft; en gaarne gaven wij aan dezelve eenigen lof, ter openlijke vergelding van de eere, der vaderlandsche maandwerken, en dus ook het onze, aangedaan, als welke, blijkens den inhoud, wel degelijk mede onder de beste schrijvers (zie den titel) gerekend werden; dan, het smart ons, maar wij durven zelfs den gradus comparativus bij dezen lof niet gebruiken, zoo ver is het er van daan, dat wij den superlativus zouden mogen aanwenden; met andere woorden: zij zijn naauwelijks middelmatig.

In het Meng. bl. 578. reg. 10. staat: Schotsche grijskleppen; lees: - grijspaarden.







{==548==} {>>pagina-aanduiding<<}

Antwoord van den heer Censor aan den heer Inspecteur van 's Gravenweert, op deszelfs brief aan den heer redacteur van dit maandwerk, in dato 5 aug. 1816.

Wel, Mijnheer van 's gravenweert! wat is dat voor een' Brief, dien Gij aan den Redacteur hebt geschreven, over de (dus genoemde) Recensie van uw Iets aan de Notarissen toe laer en bondt! Dat had ik maar in het geheel niet verwacht, daar Gij weet, of, des noods, gemakkelijk kondt te weten komen, wie de Heer Censor was. In uw geval, wanneer ik mij die Recensie zoo aangetrokken had, was ik dien Heer Censor gaan spreken, maar ik had mij op den Redacteur niet boos gemaakt, en, in eenen onvoegzamen stijl, hem en den Heer Censor zoo hard en zoo nijdig behandeld. Die zoo kaatst, moet den bal ook weêr verwachten. Het geval ligt er dan toe; en ik zou het al zeer onbeleefd noemen, wanneer ik uwen potsigen Brief, zoo vol van complimenten en dankbetuigingen, onbeantwoord liet. Zoo boos ben ik niet. Ik zal dan antwoorden, en met U maar zoo wat voortpraten; dan blijf ik in den toon van uwen Brief. Luister dan eens!
Schrijf nooit weêr op die wijze aan den Redacteur, en verg althans niet, om soortgelijke Brieven in het Maandwerk te plaatsen. De Redacteur heeft, alleen om U te pleizieren, er een plaatsje voor ingeruimd, maar, tot behoud van het crediet van zijn werk, eene korte aanteekening er bijgevoegd, omdat de geachte Lezers het anders kwalijk zouden nemen, dat dergelijke briefjes onder hunne oogen kwamen. Dat moet Gij nooit weêr doen, zonder eens vooraf geraadpleegd te hebben; - en wat is het dan nog onbeleefd, den Redacteur te berispen, omdat hij, naar uw oordeel, iets meer verzamelt, dan wetenschappelijke of kunstmatige onderwerpen. Zie, dat hadt Gij, die nu en dan wel eens een zoet en verpligtend versje maakt, niet moeten doen. Blader, bij gelegenheid, die Maandwerkjes door, en Gij zult bevinden, dat, van den aanvang af, daarin ook aangekondigd zijn Godgeleerde, Regtsgeleerde, Genees- en Heelkundige, Historische, ja ook Politieke en andere werkjes en geschriften, die wel eens

{==549==} {>>pagina-aanduiding<<}
eene zeer strenge censuur ondergingen, als de Schrijvers het wat al te bont maakten, of de menschen knollen voor citroenen in de hand stopten.
Maar, mijn goede van 's gravenweert! hoe komt Gij nu in het denkbeeld, dat ik uw Ietsje heb gerecenseerd? Dat is geheel mis; want dan was voorzeker uw Procesverbaal niet onaangeroerd gelaten, en zoudt Gij welligt gedacht hebben, dat ik hinderlijk wilde zijn aan de groote uitzigten, die Gij zegt te hebben. Ik protesteer dan bij deze wel expresselijk, dat ik uw ‘ondoorwrocht werk van eenen enkelen nacht’ meêdoogenloos zou hebben willen recenseren. Neen; ik heb uw Ietsje slechts gebruikt als een omslag voor het weldoorwrochte werk van twee Notarissen, op welke Gij zoo verschrikkelijk boos zijt. Begrijpt Gij het nu?
Het is onaangenaam en moeijelijk, gelijk Gij wel zegt, van zichzelven te moeten spreken; men zegt meestal te veel of te weinig. Dat is wel waar; men zegt al ligt te veel. Ik had daarom wel gewenscht, dat Gij, in uw Ietsje en in uwen Brief, U met uzelven maar in 't geheel niet bemoeid hadt. Mijn Rector, bij wien ik het Latijn leerde, waarschuwde de jonge lieden er altijd voor. ‘Jongens! zeide hij, spreekt nooit van uzelven, dan in den hoogsten nood. Pocht nooit, als gij er niet bij kunt voegen: dit of dat heb ik belangeloos gedaan.’ Dat was een man zonder complimenten. Gij moest eens in zijn bijzijn gezegd hebben, uwe denkwijze sinds het eerste ochtendgloren onzer onafhankelijkheid op genoegzame en verschillende wijzen aan den dag gelegd te hebben. Of hij U ook van de taart gegeven had! Gij hadt hem van stukje tot beetje moeten zeggen, wat Gij gedaan hadt. Hij zou, omdat Gij zijnen ouden leerling (den Heer Censor) zoo schamper bejegend hebt, U tot straffe daarvan opgelegd hebben, om op nieuw te promoveren en een ander Disput te maken. Die Rector ging altijd iemand met looden schoenen na.
o! Met welk een genoegen las ik in uwen Brief, dat onder de Mannen, die de roem van Nederland zijn, en in de hoogste staatsambten onze onschatbare onafhankelijkheid handhaven, gedeclareerde vijanden zijn van het middel van de Registratie. Dit wist ik ook wel: maar het streelde mij zoo, dit uit uwen eigen mond te hooren. Daar hebt ge bon op. Maar dat die Mannen met U daarover in correspondentie zou-
{==550==} {>>pagina-aanduiding<<}
den zijn, geloof ik, dat, zonder nader bewijs, een beetje grootspraak is. Uw miserabel Ietsje en het gesnap van anderen kan die Mannen voorzeker niet overtuigd hebben. Ik zeg er dus van hetzelfde, als van de extra-tijding, die Gij op het einde van uwen Brief mij mededeelt: dit alles verdient nadere confirmatie. Vlei er u waarlijk niet mede. Dat Fransche Registratie-onkruid wordt zeker uitgeroeid. Het Gouvernement heeft er zich te stellig over verklaard. Praat van dat leelijke ding dan maar niet meer, en breng zulke ongerijmde tijdingen niet in omloop. Geloof toch alles maar zoo niet. Wie, mijn goede van 's gravenweert! heeft U toch op de mouw gespeld, dat de Notarissen in de Zuidelijke Provincien voor de Registratie zullen ijveren, en onze Zegel-ordonnantien als wangedrogten durven beschouwen? Verstandige Mannen, die ondervinding hebben, zullen dit niet doen. Lees daarover eens de Recensie van den Brief des Heeren cohen. 't Geen daarin gezegd wordt, is wel waar. Als Gij, in plaatse van den Heer Censor aan te randen, hem eens een vriendschappelijk bezoek gegeven hadt, zou hij U ook vriendelijk ontvangen, en er U zoo veel van verteld hebben!
Gij spreekt al verder van eene regtbank, waarin partij zelve regter is. Zoo Gij gelijk hebt, dan zeg ik niet alleen met U: het is schrikkelijk; maar ik voeg er bij: het is afgrijselijk, het is allerijsselijkst, het is om van te beven. - Laat mij een oogenblik bedaren! - - Nu dan; dat hebt Gij wezenlijk niet regt begrepen. Ik zal het U eens uitleggen. De Notarissen toe laer en bondt noemde ik bevoegde regters; dat wil nu eigenlijk zeggen: die Heeren (*) geven zulke goede, beslissende en overtuigende redenen van hun gevoelen, dat er niet meer tegen te praten, te schrijven of te haspelen valt. Het komt hier inderdaad aan op waarheid en gezond verstand. De politieke leer, die Gij er op laat volgen, kenmerkt eene zeer bekrompen staatkunde.

{==551==} {>>pagina-aanduiding<<}
Elk welgeregeld Gouvernement moet en wil, wel degelijk, zijn voorgelicht. Het onze inzonderheid, hetwelk de vrijheid van spreken en schrijven waardeert, ziet (dit verzeker ik U) met genoegen, dat men wil en durft spreken, en ronduit en onbewimpeld zegt, dat een Fransche geest kwaad doet, en Fransche caprices onverdragelijk zijn. De Nederlanders kunnen uit eigen oogen zien. Ons Land levert knappe koppen genoeg. De Naburen waren, weleer, jaloersch over onze inrigtingen. Het staat maar aan ons, ze wederom jaloersch te maken. Wij moeten van al de kronkel- en slingerpaadjes van het Fransche Doolhof niets weten. Zij kunnen goed zijn voor de Franschen: voor ons zijn ze het zeker niet. Zij beroeren ons gemoed, bederven onze zeden, en verwijderen de Iagezetenen van het Gouvernement. Onze Nederlandsche Tuin, daarentegen, is vol van allerlei liefelijke bloemen, waarvan men de schoonste ruikertjes maken kan. Dit heb ik altijd gezegd en geschreven, zoo dikwerf ik geraadpleegd ben; want ik bemin mijn Vaderland, en haat alle vreemde imitatie.
Hier had ik nu de pen neêrgelegd: maar Gij hebt U nog eene leelijke en onvoorzigtige uitdrukking laten ontvallen, die ik wel, om een lief ding, wilde, dat Gij niet op het papier gezet hadt. Die uitdrukking heeft mij boos gemaakt. Het is toch, Heer Censor! zegt Gij, aan ons, die vóór twintig jaren wezenlijk den paplepel nog in den mond hadden, - eene hoedanigheid, welke ons ten minste niet schuldig maakt aan de inhaling van het trojaansche paard, - niet te wijten; maar aan hen alleen, die...... Foei, foei! dat is leelijk in den mond van iemand, die alles van hooren zeggen heeft. Dat is 's Konings voetspoor noch de wetten van het Christendom gevolgd. En wat beteekenen die titteltjes? Daarvan houde ik maar in 't geheel niet. Noem de dingen bij hunnen naam, of zwijg er van, als het kwaad doet. Ik heb nooit eenig vreemd Dier ingehaald: maar ik kan toch uiet verdragen het renovare dolorem. Hoor eens, Mr. j. van 's gravenweert! spreek nooit weêr van het Trojaansche Paard. Wij, Geleerden, kunnen onder elkander volstaan, met te zeggen: dat is breeder te lezen bij Homerus, Virgilius, Ovidius enz.: maar alle menschen laten zich met die exceptie niet afschepen. Zij willen weten, wat er mede bedoeld wordt, en wanneer dat Trojaansche Paard is ingehaald. Dan zitten wij bitter met de handen in het haar, omdat het dan gaat op

{==552==} {>>pagina-aanduiding<<}
een disputeren. De een zegt: die geschiedenis is 29 à 30 jaren geleden voorgevallen. Neen, zegt een ander: het is 21 jaren geleden gebeurd. Een derde spreekt weêr van 6 jaren; in anno schilicet, quo fere impleto Specimen tuum juridicum inaugurale: de Morte Civili, dedicasti serenissimo, celsissime Principi, imperii Gallici Archithesaurario, Placentiae duci, invictissimi imperatoris ac regis nomine res Hollandicas gerenti, et scripsisti: quarum (Galliae constitutionum legumque) sub auspiciis ut etiam nostrae Regiones floreant et sceleratorum coerus exstirpentur, a Coelesti Namine etiam atque etiam precor; nec non ad defendendum proposuisti: bonorum, propter crimen Majestatis aut Perduellionis, confiscatio, Lege Poenali Gallica prudentissime (tyrannedis gratia) constituitur. - Tantum. En waar moet het dan nu heen? Hoor eens, Briefschrijver! spreek nooit weder van het Trojaansche Paard. Die dat doet, moet zijne ooren kunnen schudden, dat ze klappen. Laat daarom de liefhebbers en strikkers en kwikkers van vreemde Paarden rusten, en verblijd U liever met mij, dat de dappere Zoon van Neêrlands geliefden Vorst het laatste Paard, hetwelk toch maar een kwaadaardige Hengst was, in zijn' draf gestuit heeft, en het zoo heeft helpen dresseren, dat dat Beest is naar zee gerend, en in een ander werelddeel, nu wel voor altijd, op stal staat. Wij mooten geen Paarden van vreemd ras hebben. Inlandsch goed is oneindig beter. Meer wil ik er maar niet van zeggen.
Ten slotte, vóór wij scheiden, moet ik U nog een' dubbelen raad geven. Wacht U, om immer weêr te schrijven in den toon, als Gij in den Brief aan den Redacteur U veroorloofd hebt. Dat voegt niet aan uwe jaren. Zijt voorts, als Gij eens weêr schrijft, voorzigtig in uwe uitdrukkingen; want Gij kunt immers niet vergen, dat men U altijd snappen laat? Gij hebt wat al te veel verbeelding van uzelven. Omdat de Notarissen toe laer en bondt op al het geblaf en gekef niet meer antwoorden willen, meent Gij, dat uw klaauw niet zonder pijnlijke aandoening gevoeld is. o, Mijnheer van 's gravenweert! Gij slaat den bal zoo deerlijk mis. Vraag het die Heeren maar eens bij gelegenheid. Voor het tegenwoordige hebben wij, geloof ik, afgedaan. Vaarwel dan, tot weêrziens, zoo Gij zulks verkiest; doch niet meer te dezer plaatse.

Q.N.
Amsterdam,
den 5 Sept. 1816.





{==553==} {>>pagina-aanduiding<<}

Boekbeschouwing.

Leerredenen, door Wilhelm Broes, Predikant te Amsterdam. IIIde en laatste Deel. In 's Gravenhage, bij J. Allart. 1815. In gr. 8vo. 400 Bl. f 3-12-:

De Eerw. broes geeft in de voorrede tot dezen derden en laatsten bundel zijner Leerredenen voldoende gronden op, waarom het zoo lang geduurd heeft, eer dezelve in het licht verscheen. Bij gelegenheid van de beoordeeling der twee vorige bundels genoeg gezegd hebbende over standpunt, geest en form der Leerredenen van broes in 't algemeen, en dezelve, daar het publiek de eersten reeds jaren lang heeft in handen gehad, ook hierdoor genoegzaam bekend zijnde, zullen wij ons bijzonder bepalen bij die, welke wij in dit deel voor ons hebben, dezelve doorloopende met die achting, welke wij den waardigen Kerkredenaar schuldig zijn, en, terwijl vroegere lof nieuwen grond zal vinden, hier en daar onze bescheidene, maar vrijmoedige aanmerkingen naar onze overtuiging maken.
De 21ste Leerrede is de Intreêpredikatie, met welke de Eerw. broes deszelfs dienst bij de gemeente te Zutphen aanvaardde, en heeft ten onderwerp: het hooge en uitsluitende gezag der Christelijke openbaring, naar Matth. XVII:5e., uit welke twee woorden: ‘hoort hem!’ in verband met de, aldaar vermelde, verheerlijking op den berg beschouwd, deze zaak zeer schoon wordt afgeleid.
Eerst wordt de tekst verklaard, en dan overgegaan tot de overweging van de leer, die in denzelven is vervat. Natuurlijk wordt bij de tekstverklaring de groote gebeurtenis vermeld, ter gelegenheid van welke de stem uit den hemel ten aanzien van Jezus het bevel gaf: ‘hoort hem!’ - Van deze gebeurtenis is, naar ons

{==554==} {>>pagina-aanduiding<<}
gevoel, niet genoeg partij getrokken. Het verband, waarin dezelve met Jezus lijden bepaaldelijk stond, is te kort aangewezen. Schoon het gezegde waar en des noods voldoende is, de zaak hadden wij gaarne wat breeder aangetoond gezien. Wij geven den Eerw. Schrijver in bedenking, of niet deze verheerlijking voornamelijk ten doel had, de Apostelen van de denkbeelden eener aardsche grootheid, welke zij bij Jezus verwachtten, af te brengen, en op de hemelsche oplettend te maken, die juist op eene zoo geheel andere wijze dan aardsche majesteit, namelijk door dat lijden moest verkregen worden, dat de leerlingen volstrekt niet met de waardigheid van den Messias wisten overeen te brengen. Tot dit einde kwamen Mozes en Elias, en juist deze, te pas. Mozes was niet alleen de grondvester van den Israëlitischen staat, Elias niet alleen op eenen ‘donderwagen’ (*) ten hemel gevoerd; maar beide waren mannen, die om den dienst van den waren God ontzettend veel hadden uitgestaan, die te spreken wisten over het verband, waarin lijden om der waarheid wille met den Godsdienst en de eeuwige zaligheid staat. Zij waren de, vooral in hunnen verheerlijkten staat voltooide, kenners van den geest en de strekking van den Joodschen Godsdienst, en bijzonder bevoegd om Jezus te begroeten als den genen, die door zijn lijden zou voleindigen, wat zij begonnen hadden. Hun woord had credriet bij de Apostelen. De heerlijkheid, die hen thans omstraalde, gevoegd bij hetgeen zij, aangaande Jezus bestemming, van mannen als Mozes en Elias hoorden, moet een gevoel in hen hebben opgewekt, dergelijk zij nog niet ondervonden, en waarvoor zij geene woorden hadden, welks natuur zij ook niet bevroedden, weshalve zij meenden, dat het op aardsche

{==555==} {>>pagina-aanduiding<<}
wijze kon verlengd worden door het bouwen van tabernakelen. Het kwam ons voor tegen de natuur van dit nameloos gevoel te strijden, dat wij hier eene beschrijving van hetzelve in vooronderstelde bijzonderheden vonden, te meer, daar het geheele tooneel, van eenen volstrekt geestelijken aard, en het werk waarschijnlijk van een enkel oogenblik, door elke ontledende beschrijving eenen trageren, indruk - verstorenden gang in de verbeelding van den lezer zal nemen.
Bij de opgave van het oogmerk dezer verschijning ten aanzien van Jezus zelven, schijnt de Zaligmaker ons in een te klein-menschelijk licht te zijn voorgesteld, en zulks te meer, daar de ware grond, waarop de bevoegdheid van Mozes en Elias tot dit onderhoud met hem rust, gelijk wij zoo even reeds aanmerkten, niet genoeg uitkomt. De opneming van Elias ten hemel, in een onweder, was wel het gevolg van den heerlijken arbeid dezes Profeets, maar kon bij Jezus nooit hoofdzaak zijn. Wat hieromtrent verder zou moeten aangemerkt worden, is reeds gezegd. Maar voorts is de Zaligmaker, naar ons gevoel, wat te zeer afhankelijk gesteld van den troost en de bemoediging, welke Mozes en Elias hem zouden toedeelen. Hij, toch, had wel andere bronnen. Hij was reeds, bij zijnen doop, voor den Zoon van God verklaard, kende zijn werk, en was bereid, het op zich te nemen. En wat aangaat die ondersteuning, welke zelfs de hoogste mensch, wegens de tegenkanting van deszelfs zinnelijk gestel tegen zwaar lijden, noodig heeft, deze ontving Jezus eerst in Gethsemané door de verschijning van eenen Engel. Wij zouden zeggen, dat deze verheerlijking op den berg enkel om der leerlingen en hunner toekomstige prediking wille door God zij verordend. Kort, maar zakelijk, wordt nu deze laatste bedoeling door den Leeraar opgegeven en gestaafd.
Om tot zijn hoofddoel, de aanwijzing van het hooge en uitsluitende gezag der Christelijke openbaring, te komen, omschrijft de Redenaar de tekstwoorden;

{==556==} {>>pagina-aanduiding<<}
‘hoort hem!’ zeer treffend aldus: hoort hem boven alle Leeraars en Profeten; hoort hem met geheele onderwerping en den diepsten eerbied! - De taak zelve wordt zeer geleidelijk afgewerkt.
De 22ste Leerrede betoogt de gepastheid en waarschijnlijkheid der wonderbedrijven, welke de geschiedenis aan Jezus toekent, uit het verband, waarin zij staan met den grooten opgang, welken hij onder zijn volk gemaakt heeft. Jo. XI:47-48a. is de tekst. De Leeraar wijst aan, dat de wonderen van den Heiland de duidelijke strekking hadden, om de schare tot het geloof aan hem te leiden; dat zij dit doel bereikt, ja dat zij meer dan andere middelen tot dit oogmerk hebben medegewerkt. Dat zij meer dan andere middelen hebben medegewerkt om het geloof aan Jezus te doen ontstaan, willen wij gaarne erkennen: maar het ware, op den duur werkende geloof aan Jezus steunt op andere gronden, - op een hartelijk gevoel aangaande, en helder doorzigt in de goddelijkheid van zijne openbaring en zijn karakter. Dit bewijst de Evangelische geschiedenis even zoo goed als datgeen, wat de Redenaar hier betoogt; en ons komt voor, dat het van belang geweest ware, dit aan te merken. Immers, wat werkten de teekenen nog uit bij de genen, die niet gelooven wilden? Zij schreven ze aan den Duivel toe. Jezus wil nooit een teeken doen, wanneer onheiligheid dat begeert. Jo. II:24. betrouwde hij zich niet toe aan de genen, die, om zijne teekenen, in zijnen naam geloofden. Nicodemus geloofde ook om de teekenen; maar Jezus zegt hem: ten zij dat iemand wederom geboren worde, zoo kan hij het Koningrijk Gods niet zien. En door alle tijden heen, en nog: wie tot het geloof ongeneigd is door waanwijsheid of zinnelijkheid, zal aan het onderzoek van de waarheid der wonderen niet eens toekomen. Het eene doende, behoort men het andere niet na te laten. De waarheid en kracht der wonderen betoogende, moest men niet vergeten, tevens te wijzen op den grooten geest van het Evangelie, die, bij eenige nade-
{==557==} {>>pagina-aanduiding<<}
re kennis, niet zal nalaten, het tot
geloof genegen hart met kracht aan te grijpen en te overtuigen - want ook hier, gelijk bij de wonderen, komt het op de voorafgaande vatbaarheid of onvatbaarheid van hart aan - terwijl toch, ook nu, een geloof, dat enkel op de wonderen steunt, zonder dat het hart doordrongen wordt van den geest des Evangelies, waarlijk niet veel beteekent.
Joannes de Dooper deed geene wonderen. De Eerw. broes schrijft den invloed van dezen Godsgezant aan deszelfs ernstigen toon en strenge levenswijze toe, maar durft niet even zoo veel aan het deftige en innemend minzame gelaat van den Heiland toekennen, vermits het twijfelachtig is, of wel, daar hij in het gewone gewaad, naar de gewone levenswijze, etende en drinkende, onder de menschen verkeerde, zijn voorkomen geschikt was, om op het volk eenen zoo sterken indruk te maken, als zijn voorganger. Maar wat zegt Jezus zelf, Matth. XI:18-19. ‘Joannes is gekomen, noch etende, noch drinkende, en zij zeggen: hij heeft den duivel. De zone des menschen is gekomen, etende en drinkende, en zij zeggen: ziedaar een mensche, die een vraat en wijnzuiper is, enz.,’ en vs. 16 en 17, hebben toch wel kennelijk den zin: het voorkomen en de leerwijze van den Leeraar kunnen niet ten goede werken, wanneer er geene leergierigheid is.
Behalve dit - zegt de Leeraar verder - stonden Joannes en zijn opvolger op verre na niet gelijk, ten aanzien van den last, welken zij te vervullen hadden. Jezus vond eene nieuwe leer te verkondigen, en moest het vooroordeel regtstreeks tegengaan: niet alzoo Joannes. De voorganger kon, ten aanzien zijner getuigenissen, heenwijzen naar de vervulling, die zich welhaast in zijnen opvolger vertoonen zou; dergelijk een beroep op eene, digt bij gelegene, uitkomst vond deze niet. - Wij moeten den Eerw. broes in bedenking geven, of niet Joannes eigenlijk meer regtstreeks eene nieuwe leer verkondigde, en vooroordeelen aan-
{==558==} {>>pagina-aanduiding<<}
tastte, dan Jezus, die met alle zachtzinnige wijsheid en voorzigtigheid werkte, geene wet en Profeten wilde ontbinden, maar den regten geest er van aanwijzen - terwijl Joannes, Pharizeën en Sadduceën adderengebroedsels, voorwerpen van den toekomenden toorn noemende, zoo wel als Jezus het wee over Schriftgeleerden en Pharizeën uitriep, en straks het vooroordeel: het zij genoeg, Abraham tot eenen vader te hebben, met volle kracht aangrijpt. En hoe vele sporen vinden wij niet van het groote aanzien, dat Joannes onder het volk had, en dat zij, op Joannes prediking afgaande, in Jezus geloofden? Op zijn gezag verlieten sommige zijner leerlingen hem, en gingen tot Jezus, nog eer deze eenig wonder gedaan had. Wat, eindelijk, de vervulling aangaat, op welke Joannes zich beroepen kon, die was waarlijk ook niet aanstonds zoo duidelijk, blijkens de vraag - dezelve zij nu voorts gedaan ten goede van wien zij wille -: zijt gij de gene, die komen zoude, of verwachten wij eenen anderen?
Het laatste deel der toepassing kwam, naar ons gevoel, zeer zonderling bij deze preek. Er is wel overgang gezocht en gevonden; maar het komt voor als een bijhangsel, dat met de preek of niet te doen heeft, of beter bij eene van geheel anderen inhoud dan deze zoude gepast hebben.
De 23ste Leerrede, over Matth. VIII:24-27, bezigt het wonderdadige in het bedaren van den storm op zee tot tegenspraak van hen, die de wonderen zoeken weg te redeneren, en vermaant tot Christelijke gelatenheid.
De storm op zee wordt nog al uitvoerig geschilderd. Wat kan er niet al gezegd worden over het schilderen op den predikstoel, dat zoo vaak misbruikt wordt? Maar inzonderheid teeder is het punt, rakende de schilderachtige uitbreiding van eenig gewijd verhaal. De Evangelisten verhalen eenvoudig, en hun eenvoudig verhaal treft ons; waarom laten wij dan, bij de behandeling, deze verhalen derzelver eenvoudigheid niet

{==559==} {>>pagina-aanduiding<<}
behouden? Dit sluit de verklarende uitbreiding echter niet uit. Willen wij ze verfraaijen? waartoe dit? Maar niet alle gevallen, niet alle verhalen, niet alle predikers, niet alle hoorders zijn eenerlei. Stel, dat wij dit willen en mogen: o, hoe ligt, hoe verbazend ligt lijdt het verhaal door onze schildering!
De bedenkingen van de tegenstanders der wonderen, tegen het wonderdadige in het onderhavig verhaal, worden meesterlijk beantwoord. Den toon, echter, waarop het geschiedt, weten wij niet beter te noemen, dan: tergend-satyriek; hij mag dus goed zijn in een twistschrift, wanneer men reden meent te hebben, met meer dan met de simpele waarheid te werken, maar is niet voor den kansel, op welken hij strekken kan om sommigen te vermaken, niet om iemand te stichten.
Bij de opgaaf van de bedoeling dezes wonders verschijnt de Zaligmaker, naar ons gevoel, weder in een verkleinend oogpunt. Neen! zulke opbeuringen had hij niet noodig, die nimmer zijne eere zocht. Hij had wel andere. Hij had eene spijs, waarvan zinnelijken geen denkbeeld hebben; het doen van den wil zijns Vaders, reeds op zichzelve, afgescheiden van alle gevolgen: en het loon, dat buiten dit zijns waardig was, bestond dan in het hier en daar welslagen, reeds nu, en in 't vooruitzien van de eeuwige gevolgen. Wij kunnen ons den Zoon van God niet voorstellen, als te zijner opbeuring eens gelegenheid noodig hebbende, om door een wonder zijne magt te toonen, en den lof des volks te ontvangen. Voor de leerlingen en het volk had dit, gelijk alle wonderen van Jezus, allezins groote nuttigheid. Jezus deed dezelve daarom, wanneer en zoo als zij te pas kwamen in den natuurlijken loop der dingen; zijn hoofdoogmerk was liefderijke hulp, en wij hebben niet noodig eene vooraf bepaalde schikking daaromtrent angstvallig op te zoeken.
Overheerlijk en met meesterlijke welsprekendheid schetst het derde deel dezer Leerrede de natuur en de voordeelen der gelatenheid in tegenspoeden, en Jezus,

{==560==} {>>pagina-aanduiding<<}
slapende in den storm op zee, wordt tot eene zinneprent dezer gelatenheid genomen. Wij hebben met warme achting in den Eerw. broes den man gezien, die ook dit gebruik - zeker een der nuttigste en waardigste - van de bijbelsche verhalen weet te maken.
De 24ste Leerrede handhaaft de Evangelische berigten aangaande Jezus karakter en wonderbedrijven, tegen de bedenking, die, uit de verwerping van hem door velen zijner tijdgenooten, wordt afgeleid. Tekst, Marc. III:22. - Kort en schoon wordt het verhaalde voorgesteld, en zeer juist onderscheiden, dat hier geen berigt, maar een oordeel is; en in het tweede deel vinden wij een juist en waardig voorstel van de nadeelige besluiten, die uit dit oordeel der Pharizeën zouden kunnen afgeleid worden, maar die door het onderscheiden tusschen meening of oordeelvelling en historisch berigt gereedelijk worden ontzenuwd. Beide, met derzelver kenbaar in den Bijbel doorstralende eigenschappen, naast elkander gesteld, doen hier alles af. Hierbij komt, dat het wonder door de Pharizeën niet ontkend, maar aan eene verkeerde oorzaak, werking des Duivels, wordt toegeschreven, waardoor zij tevens, wanneer deze meening kan wederlegd worden, gelijk zij kan en wordt, tegen dank het wonder erkennen, dewijl zij de daad bovennatuurlijk noemen. Het derde deel der Leerrede bevat eene aanwijzing, hoe omzigtig men zich te gedragen hebbe bij het overnemen van eens anders gevoelen, vooral in zaken van den Godsdienst. Er wordt, en met regt, aangeraden, het nadeelige oordeel aangaande den Godsdienst altijd te wantrouwen; dus hetzelve van nabij te bezien, enz. In het derde stuk dezes deels wordt geleerd, dat wij, integendeel, wanneer er over onszelven geoordeeld wordt, het gunstige gevoelen moeten wantrouwen. De bijvoeging van dit stuk komt ons voor de eenheid van het onderwerp te vernietigen.
Schoon in 't voorbijgaan wel is opgegeven, uit welke bronnen de tegenspraak tegen den Godsdienst voort-
{==561==} {>>pagina-aanduiding<<}
vloeit, hadden wij echter, omdat het hier juist de plaats daartoe was, den Redenaar gaarne wat meer bijzonder zien stilstaan bij de onreinheid van hart, die den weg ter overtuiging alzoo toesluit, dat de onreine zichzelven diets maakt, niet te zien, wat hij ziet, zoodat hij niet, als 't ware, tot zichzelven zegt: dit of dat is wel zoo; dan ik wil het zoo niet beschouwen - maar zich ten volle overtuigd houdt, dat het zoo is, gelijk hij het beschouwt. Deze is de staat van uiterste verstoktheid, voor welke, gelijk voor het lasteren van Jezus wonderen, als zonde tegen den H. Geest, geene hulp meer is. Het doen van Gods wil, zegt Jezus zelf, geeft overtuiging aangaande de goddelijkheid van zijne leer; het tegendeel verwijdert van deze overtuiging. Waarom nu niet gewaarschuwd tegen deze onreinheid, als iets, dat den mensch eindelijk voor alle overtuiging onvatbaar maakt, alzoo dat ook de wonderen van Jezus deze niet meer kunnen te weeg brengen. Zulk een voorstel zou menigeen' tot zelfonderzoek en zelfkennis kunnen brengen, en leerzaam uitsluitsel geven aangaande het ongeloof, dat er in de wereld is, zoodat de menigvuldigheid van hetzelve geene twijfelingen tegen den Godsdienst zou kunnen baren. De vraag, bij twijfelingen, blijft toch altijd deze: wenscht gij, dat het waar mogt zijn, wat gij in twijfel trekt, of niet? - zoo ja, dan kunt gij geholpen worden; zoo neen, dan, ligt de grond der twijfeling of des ongeloofs in uwe onreinheid, en geen betoog, geene wonderteekenen zullen u overtuigen, zoo lang deze grond aanwezig is.
De 25ste Leerrede, naar Hand. VI:7b, toont den hemelschen oorprong en de voortreffelijkheid des Evangeliums, ter gepaster uur in het licht gesteld door de bekeering van eene groote schaar vijandige Priesters. Deze preek is geleidelijk en schoon. Menschkundig en godsdienstig worden de middelen opgegeven, door welke God het hart dezer Priesteren kan getroffen hebben, en zijne genadekracht aan hen bewezen. Alle dweeperij wordt door deze opgaaf de weg afgesneden; de midde-
{==562==} {>>pagina-aanduiding<<}
len worden als natuurlijk, en 's menschen medewerking als noodzakelijk kenbaar. Minder beviel ons de vaststelling eener reden, waarom deze Priesters niet een of twee jaren vroeger bekeerd waren; namelijk: dan zou Christus niet gekruist, en het groote Godsontwerp ten aanzien van onze herstelling niet zijn tot stand gekomen. Mag dit gelden van eene schare Priesters, dan ook van allen; en wij zouden niet meer mogen stellen, dat Christus lijden en sterven moest, omdat de menschen zoo waren; maar dat de menschen, in 't bijzonder de Joden, zoo hadden moeten zijn, opdat Christus gekruist zoude worden. De logisch-denkende broes gevoelt zelf, welke onbestaanbare gevolgtrekkingen hieruit zouden voortvloeijen.

(Het vervolg hierna.)

Leerredenen van L.W. van der Weide, in leven Predikant te Dokkum. Te Utrecht, bij J.G. van Terveen. 1815. In gr. 8vo. 244 Bl. f 2-:-:

Een bundel Leerredenen, waarvan wij in de nieuwspapieren meenen gezien te hebben, dat deze eerste druk reeds is uitverkocht, en die inderdaad een zoo gunstig onthaal overwaardig is. De Eerw. adriani, des overledenen Schoonvader en Ambtgenoot, heeft deze uitgave (door Ds. munting, te Wageningen, bezorgd) vooraf doen gaan door een kort, maar belangrijk levensberigt, waaruit wij den te vroeg gestorvenen van der weide leeren kennen als een uitmuntend Christenleeraar en een regt beminnelijk mensch, die hoofd en hart op de regte plaats had, en nog geen dertig jaren oud, helaas! der vaderlandsche Kerke ontrukt werd. Dit levensberigt, hoe vereerend ook voor den overledenen, heeft allezins het kenmerk van eenvoudige waarheid. De onderwerpen der voortreffelijke Leerredenen zijn: Het oordeel van Jezus over het getal

{==563==} {>>pagina-aanduiding<<}
der genen, die zalig worden. Matt. VII:13, 14. - De onzekerheid van den tijd onzes doods. Gen. XXVII:2b. - Het geloof aan God. Ps. XIV:1a. - De nuttigheid des eenzamen gebeds. Matt. VI:6a. - De aard der wedergeboorte. Jo. III:3. - De noodzakelijkheid eener ware godsdienstigheid in onze huisgezinnen. Jos. XXIV:15b. - Over de droefheid ten aanzien van de ondeugden onzer medemenschen. Ps. CXIX:136. - De behoorlijke waardering van het leven. Job X:1a. Aanprijzing van het gebed in lijden. Jac. V:13a. - Het nut van slapelooze nachten. Esth. VI:1. - Over Gods grootheid. Ps. CXLV:3. - Nabetrachting op het Avondmaal. Hand. II:46, 47. Het wezenlijk onopgesmukte eenvoudige, het echte voelbaar Christelijke der zedeleer, het treffend en overtuigend spreken door het verstand tot het hart, - zou dit het zijn? of is het het gevoel, dat zich ons onwederstaanbaar opdringt: de man spreekt uit innerlijke overtuiging, en leeft zoo als hij leert, hetgeen ons in deze Leerredenen zoo bijzonder bekoort? Voor het minst, zeker weemoedig gevoel, over het zoo spoedig wegbloeijen eener zoo heerlijk veel belovende plant, weêrhoudt ons om eenig gedeelte af te schrijven; terwijl ook, blijkens het ruim vertier, eene meer bijzondere aanbeveling alhier overbodig is.

Onderzoek nopens drie zaken, welke in den aanvang des Bijbels voorkomen, namelijk de schepping, de levensjaren der eerste menschen, en derzelver kennis en bekwaamheden. Te Leyden, bij J. van Thoir. In gr. 8vo. 104 Bl. f :-18-:

Dit werkje, zoo 't schijnt, door een' welmeenend' man geschreven, had, na het vele goede en schoone, 't welk wij over de genoemde stoffen bezitten, in 't bijzonder na den Bijbel voor de Jeugd van van der

{==564==} {>>pagina-aanduiding<<}
palm, waarin al het goede, dat hier voorkomt, veel beter gezegd wordt, gerust ongedrukt kunnen blijven. De man, die althans geen Godgeleerde van beroep moet zijn, (of anders onverantwoordelijk in zijne studien ten achter is) verklaart het geheele verhaal van mozes plat letterlijk prozaisch, even alsof de Geschiedschrijver in onzen stijl en in onze manier zijn verhaal had opgesteld. Hij beroept zich daartoe op plaatsen uit het Nieuwo Verbond, die ons vermanen, alles te gelooven, wat mozes en de Profeten geschreven hebben. Doch gelooft hij zulks nu niet, die b.v. door scheppingsdagen geene dagen van 24 uren verstaat, hetgeen toch, zoo als van der palm te regt aanmerkt, eene onmogelijkheid was, daar de aarde nog niet om de zon wentelde, 't welk toch de oorzaak is van avond en morgen, of nacht en dag? De Schrijver van dit boekje is zelfs (om zoo eens te spreken) ultra-letterlijk, daar hij door de Aarde, waarvan mozes Gen. I spreekt, alle de hemelbollen, zonder onderscheid, en door Hemel slechts de ruimte verstaat, die ook te gelijk, op dat zelfde oogenblik, vóór 6000 jaren, zou geschapen zijn. Waarom dan niet ook tevens den tijd? - Over de levensjaren der eerste menschen worden goede bedenkingen in het midden gebragt, ten bewijze, dat het geene jaren van drie, vier of zes maanden waren, en aangedrongen uit de tijdrekening van den Zondvloed: iets, hetgeen echter ook van der palm, en beter, heeft. - Voor het overige zijn hier eenige goede, schoon geheel niet nieuwe, bedenkingen over de kennis en bekwaamheden der eerste menschen, die echter, onzes inziens, te verre gaan. Wanneer men, namelijk, den mensch in den aanvang reeds zoo schrander,
reeds zoo hoog verlicht, zoo in alles bedreven stelt, vanwaar dan die voortreffelijke, menigmaal opgemerkte, trapswijze opklimming in het Goddelijk onderwijs, van de wieg tot de kindschheid, tot de jeugd, en eindelijk tot den mannelijken ouderdom des menschdoms? Was toch dit reeds in den beginne zoo

{==565==} {>>pagina-aanduiding<<}
volleerd, waartoe behoefde het dan door zoo menigvuldige, geheel bijzondere schikkingen en Godsverschijningen, en daarna door den gestrengen pedagoog, de wet van mozes, tot de vatbaarheid voor eene volmaaktere bedeeling te worden opgeleid? Tegen het onwaardige stelsel van oorspronkelijke menschdieren zijn wij zoo zeer als de Schrijver; maar wie aan het menschdom eene kindschheid, of kinderlijken ouderdom, ontzeggen wil, die zondigt tegen alle Analogie, en tegen den geheelen geest der allengs verhelderde Openbaring.
De stijl van dit werkje is duidelijk, doch ook van de geringste bevalligheid ontbloot. Nog eens: het oogmerk was waarschijnlijk zeer goed; doch de Schrijver zal wel niet vele twijfelaars van zijn gevoelen overtuigen, en die het met hem eens zijn - wel nu, die kunnen in betere geschriften te regt. Maar nogtans dragen wij hem achting toe voor de allezins bescheidene wijze, waarop hij van zichzelven, en ook van zijne tegenstanders, spreekt, tegen welken hem niet één hard woord ontsnapt. Eere hebbe daarvoor zijn hart! en wanneer dit hem drong, om hetgeen hij voor noodzakelijke waarheden hield, ten nutte zijner medemenschen, aan het licht te brengen, dan verdient hij allen lof. Doch hij moest zijn handschrift liefst vooraf aan een' kundig' vriend ter lezing gegeven hebben.

Flessinga Zelandus aan zijn Zoontje; of Inleiding tot Godsdienstig en Zedekundig Onderwijs. II Stukken. Te Leyden, bij J. van Thoir. 1815. In gr. 8vo. Te zamen 361 Bl. f 2-4-:

Het gaf ons wezenlijk genoegen, te zien, hoe ernstig en hartelijk een man van den beschaafden stand en opvoeding het godsdienstig onderrigt van zijn kind, in eigen persoon en met de gemoedelijkste trouw, behartigt; dat hij Bijbel en Christendom hoog waardeert,

{==566==} {>>pagina-aanduiding<<}
en vrees voor God en liefde tot den Zaligmaker, te gelijk met de beste lessen om zijn kind tot een deugdzaam man en nuttig lid der maatschappij te vormen, het jeugdige hart zoekt in te planten. Dit wekte ons gevoel van hoogachting zoo zeer, dat wij naauwelijks van ons kunnen verkrijgen, de aanmerkingen, welke wij op de uitvoering van dit allezins prijswaardige doel hebben, hier ter neder te stellen; nogtans zijn wij dit aan onze Lezers verpligt, waaronder er zijn kunnen, die onze aanmelding hebben afgewacht, alvorens zij juist dit nog al uitvoerig werkje, als de beste handleiding bij het onderrigt hunner kinderen, zich hebben aangeschaft. Als zoodanig nu kunnen wij deze Inleiding niet aanmelden. Wat het eerste stuk betreft, hetwelk geschiedkundig-leerstellig is, houden wij des Schrijvers goeden wil voor het beste; het hapert en aan volledigheid, en aan evenredigheid, en aan het juiste midden tusschen te groote uitvoerigheid en al te groote bekorting. Ook twijfelen wij zeer, of alles berekend zij voor de vatbaarheid en belangstelling van een zevenjarig kind, hoedanig het zoontje van den waardigen Schrijver was, voor wien deze brieven allereerst geschikt werden; en hoezeer wij ons niet geroepen voelen, het zedelijk bederf, uit de eerste Paradijs-geschiedenis oorspronkelijk, en de schromelijke gevolgen daarvan voor alle nakomelingen, en even weinig de noodige en door Jezus (meer dan een mensch, ja zelfs een heilig, onschuldig en Goddelijk wezen) aan God gegevene voldoening voor de zonden van het menschdom, zoo als de Schrijver die opvat, hier of te loochenen, of toe te stemmen; zoo is het ons echter bedenkelijk, daarover op die wijze, tot inleiding van Godsdienst en Zedekunde, te spreken bij een nog maar zevenjarig kind. Met dat al zeggen wij daarom niet, dat de vader, die er alzoo over denkt, er geheel van zwijgen moet; en wij voelden hier en daar, dat de Schrijver op de regte wijze het kind regt goed
van de zijde van het hart zoekt aan te grijpen, hetwelk, bij dien eersten leeftijd vooral, allezins doel-
{==567==} {>>pagina-aanduiding<<}
matig is. - Het tweede stuk vonden wij over het geheel beter en meer algemeen bruikbaar; het bevat de nuttigste, en (voor het kinderlijk verstand en hart ook?) doorgaans goed ontwikkelde; levensregelen en zedekundige voorschriften; hoewel er sommigen onder zijn, hoe volkomen waar en goed gemeend dan ook, welker beoefening wij eenen zevenjarigen henry moeijelijk zouden toevertrouwen, ten zij dan onder het vaderlijk of een ander waakzaam oog: b.v. ‘Het is vooral in een land, dat niet bergachtig is, van gewigt voor jonge lieden, zich door het beklimmen van ladders, torens of gebouwen, door over daken te klauteren, langs goten op de huizen te wandelen, of bij gelegenheid op schepen in den mast te klimmen, aan het staan op hoogten te gewennen; want, bevindt men zich, ouder geworden zijnde, dan eens in bergachtige landen of streken, of waar het ook wezen moge, of te pas kan komen, dan zal men den hinder niet hebben, dien men er anders van hebben zou, en vele genoegens in het zien van heerlijke vergezigten kunnen genieten, die men anders zou moeten missen en ontberen.’ Voorzigtiglijk bewerkten wij ook wel gaarne bij het kind de hier bedoelde hebbelijkheid; maar aan eenen zevenjarigen knaap durven wij in diervoege niet schrijven. - Taal en stijl van het werkje kenmerken den beschaafden man.





Waarnemingen over het gebruik der faba pechurim in den fluor albus, door J.H. de Hes, Med. Doct. te Medemblik, en W. Egeling, Med. Doct. aan den Uithoorn. Te Leyden, bij Haak en Comp. 1815. In gr. 8vo. 32 Bl. f :-8-:

Deze waarnemingen zijn door de beide nog jeugdige Geneesheeren elkander briefswijze medegedeeld. Zij strekken alle ten bewijze van de werkzaamheid der pe-
{==568==} {>>pagina-aanduiding<<}
churim-boonen in de lastige en dikwijls voor gezondheid en leven gevaarlijke kwaal, op den titel vermeld. Die van den Heer de hes zijn slechts vier in getal; zij zijn een weinig oppervlakkig gesteld, en bewijzen, ja, dat dit middel in den witten vloed helpt, doch geven anders weinig inlichting, aangaande den staat der lijderessen, de geschiedenis der kwaal, de bijzondere omstandigheden, welke dezelve wijzigden, enz. In 't bijzonder is dit het geval met de 3de waarneming, waar de Schrijver vrij luchtig over eene cephalalgie stapt, welke hem echter zelf belangrijk voorkwam, en wier waarschijnlijk verband met den witten vloed het wel der moeite waardig ware geweest nader te onderzoeken. De waarnemingen van den Heer egeling zijn talrijker en tevens uitvoeriger, makende hij ons meestal nader met zijne lijderessen bekend, en met de omstandigheden, welke op de ziekte en op de behandeling invloed hadden. Doch ook in deze waarnemingen missen wij dikwijls de duidelijke aanwijzing van de gesteldheid der zieke en van de gronden der behandeling, b.v. in de 1ste en 3de waarneming, enz. En het is echter bij de aanprijzing van eenig geneesmiddel van het hoogste belang, dat men den waren toestand des lijders juist en treffend wete te schilderen. Hoe toch zal de lezer kunnen oordeelen, of de hem voorkomende gevallen met de beschrevene overeenkomen, of niet? Onze beide Schrijvers zullen ons toch gaarne toestaan, dat de naam eener ziekte weinig tot de zaak doet; dat b.v. fluor albus van een' zeer verschillenden aard kan zijn; iets, dat de hes ook nog met een woord aanmerkt. De venerische en ontstekingachtige vloed daargelaten, blijft het toch nog de vraag, of de
pechurim-boonen in alle fluor albus uit verslapping, en in elken graad van denzelven, dienstig zijn; of er niet somtijds meer zamentrekkende, somtijds meer prikkelende maag-, somtijds meer zenuwversterkende middelen noodig zijn. Het blijft dus altijd der verdere navorsching aanbevolen, te onderzoeken, wanneer eigenlijk dit middel baat.

{==569==} {>>pagina-aanduiding<<}

Ondertusschen achten wij, dat ons geneeskundig publiek den bekwamen Schrijveren dank verschuldigd is voor hunnen ijver, daar zij genoegzaam bewezen hebben, dat het bedoelde middel bijzonder werkzaam is, en dus zeer verdient aangeprezen te worden. Zij zouden echter dien dank nog oneindig meer verdiend hebben, wanneer zij wat dieper in hun onderwerp getreden waren, en in het stellen der waarnemingen de regelen der kunst meer in acht hadden genomen.

Belangrijke Bijdragen tot het Animalisch Magnetismus, in Brieven; door W. van der Held, te Dordrecht. Te Dordrecht, bij G. Bonten. 1816. In gr. 8vo. III en 60 Bl. f :-12-:

De Schrijver noemt deze Bijdragen, met regt, belangrijk: er wordt niets minder in bewezen, dan dat onze dampkring vol geesten is; dat daarin onze afgestorven vrienden om ons heen waren, en zelfs zoo vriendelijk zijn, van den gemagnetiseerde de middelen te komen influisteren, welke hij noodig heeft; dat voorts de menschelijke geest alomtegenwoordig is, of althans, in hetzelfde oogenblik, op meer plaatsen te gelijk aanwezig zijn kan; alsmede, dat vele waarheden van den Christelijken Godsdienst, welke tot dusverre onbegrijpelijk waren, door het Magnetismus worden opgehelderd. Wij zullen niet veel woorden meer behoeven, om onze Lezers aan te sporen, zich dit boekje (hetwelk toch ook maar weinig stuivers kost) eigen te maken, en in een verloren uurtje te doorbladeren. Het is toch wel der moeite waardig, te leeren, (bl. 21) hoe de Engelen te voren ook bewoners der aarde (*) ge-
{==570==} {>>pagina-aanduiding<<}
weest zijn; hoe de menschen hier op aarde als in een' rook wandelen, welke van beneden naar boven piramidaalswijze opstijgt, en hoe ieder mensch van eene menigte geestelijke wezens omringd is; hoe uit de helderheid of graauwheid van de dampen der menschen derzelver bedoelingen (te weten voor den gemagnetiseerden helderziende) zigtbaar zijn, en dergelijke gewigtige waarnemingen meer. Wij vreezen slechts, dat de groote waarheden, welke van der held, als zoo vele gevolgtrekkingen, uit een paar magnetische behandelingen afleidt, bij ongemagnetiseerde helderzienden niet veel ingang zullen vinden. Het is toch jammer, dat de waarheid, vooral de magnetische waarheid, dikwijls zoo
onwaarschijnlijk is!





De laatste Veldtogt van Napoleon Buonaparte, door Mr. Jacobus Scheltema, Ridder der Orde van den Nederlandschen Leeuw, Lid van het Koninklijk Instituut en andere Maatschappijen van Wetenschap. Te Amsterdam, bij H. Gartman. 1816. In gr. 8vo. XVI en 300 Bl., en 172 Bl. Bijlagen. f 5-5-:

Het werk, hier door ons aangekondigd, verschijnt niet onverwacht. Reeds eene poos tijds was het oogmerk van den Schrijver daartoe bekend; men wist, dat hij zelf naar België gereisd was, om de plaatselijke liggingen op te nemen; men kende zijne bekwaamheden in den stijl der Geschiedenis, onder andere ook uit de Vergelijking der afschudding van het Spaansche en Fransche juk; en men zag dus niets middelmatigs, bij het verhaal van zulk eene gebeurtenis, te gemoet. In deze hooggespannen verwachting deelden ook wij, en - wij zijn niet teleurgesteld geworden. Het werk is, naar ons gevoelen, het onderwerp en den Schrijver waardig.
Vooraf gaat eene opdragt aan den Prins van Oranje,

{==571==} {>>pagina-aanduiding<<}
den held der gebeurtenis. Het vaderlandsche hart van scheltema stort zich hier, in bondige taal, jegens den spruit van frederik hendrik uit, gelijk hooft voorheen jegens dezen held, bij de opdragt zijner Nederlandsche Historie, zijn bewonderend gevoel had botgevierd. Deze kortbondigheid en zaakrijkheid van stijl, aan kracht van taal gehuwd, welke het eigendom van den Nederlandschen tacitus zijn, heeft de Heer scheltema zich door lange beoefening zoo eigen gemaakt, dat die bij hem in bloed en merg zijn overgegaan, en hij dus de voordragt van hooft navolgt, zonder eene altijd belagchelijke gemaaktheid, die slechts zinsneden en woorden ontleent, en niet let op de groote taalverandering, in twee Eeuwen tijds voorgevallen.
De Geschiedenis zelve begint met eene noodzakelijke inleiding, en de voorbereidselen tot den veldtogt. Meesterlijk worden dezen geschetst; en hier is eigenlijk de Geschiedschrijver (natuurlijk door zijne betrekkingen meer met staatkundige handelingen, dan met de bijzonderheden der krijgsverrigtingen gemeenzaam) op zijnen waren grond. Zij geven hem meer dan eens gelegenheid tot korte, fiksche trekken, en tafereelen, die den meester kenmerken; b.v. de vlugge schets van het onderwerp, op bl. 2-7; de zedelijke gesteldheid des Franschen legers, bl. 13-15; de schilderij der snelle, doch voor hemzelv' al te vroege, wederverheffing van napoleon, bl. 25-29; van zijn' benarden toestand, bl. 35-45, e.a.m. Wanneer nu verder de Schrijver, volgens zijn ontwerp, de optogten, bewegingen en schokken der wederzijdsche legers moet vermelden, zoo is het niet wel mogelijk, overal dezen toon vol te houden; te minder, daar de hedendaagsche krijgskunde, die slechts in groote massa's vecht, meer eene algemeene dan bijzondere dapperheid vereischt, en dus den nieuweren Geschiedschrijver daaromtrent bij dien der Oudheid in een' nadeeligen stand plaatst, ja zelfs nog bij hooft, in wiens verhaal meer de worsteling door-
{==572==} {>>pagina-aanduiding<<}
straalt van een Volk, 't geen van stad tot stad, ja bijna van man tot man, den vijand wederstaat, dan van krijgsmachines (gelijk toch de hedendaagsche legers zijn).
Deze aanmerking strekke geenszins, om de verdienste van den Heer scheltema te verkleinen, maar veeleer om die in een helder daglicht te stellen, daar hem de overwinning op die zwarigheid zoo menigmalen gelukt is, vooral in de meesterlijke schildering van het slagveld te Quatre-Bras (bl. 110), de hagchelijke kans bij Waterloo (bl. 128-131), het deel der Nederlanders in het barnende gevaar (bl. 154-158), de zege (bl. 172-178), de vervolging (bl. 183-192), het slagveld bl. 192), de aandoeningen te Brussel (bl. 196), en verv. Hij heeft zich met reden van dat overdrevene Purismus onthouden, 't welk alle legertermen in zuiver Nederlandsche bewoordingen wil uitdrukken, en waarvan hooft in zijnen tijd zulke afschrikkende voorbeelden gegeven heeft. Doch waarom dan toch blijkbaar onduitsche woorden te hollandiséren, door b.v. korpsen, kavallerie enz., in plaats van met de c, die den vreemden oorsprong kenschetst, met de k te schrijven, en dus het burgerregt te schenken?
Na dus den vorm dezer belangrijke Geschiedenis kortelijk beschouwd te hebben, zullen wij nog iets van de stoffe zeggen. De hoofdzaak is zekerlijk genoegzaam bekend; en sommigen zullen misschien vragen: waartoe deze nieuwe Geschiedenis, na zoo vele berigten van de Engelsche, Pruissische zijde, van Fransche Buonapartisten en Koningsgezinden? Maar ééne zaak was, buiten ons land, niet of naauwelijks bekend; alle deze verhalen zwegen er van, en zij verdiende toch zoo volkomen, door geheel Europa geroemd te worden, bij ons van mond tot mond te vliegen: het aandeel van Nederlanders in die gevechten; de lof onzer dapperen. Dit oogpunt is het, dat de Heer scheltema zich gekozen heeft, en daarop komt de slotsom zijner nasporingen neder. Dat dus de Prins van Oranje, wien reeds de stem der Natie den Held van Nederland noemt,

{==573==} {>>pagina-aanduiding<<}
het middelpunt dezes verhaals zij, is ligt te bevroeden; en met volkomen regt zegt scheltema: ‘Bij den Nederlandschen Schrijver konde er geen twijfel zijn, aan wien de Geschiedenis der laatste krijgsbedrijven moest worden opgedragen.’ Doch, behalve deze handhaving van de eer eener Natie, bij den vreemdeling, dien zij altijd meer dan regt doet, zoo menigmalen miskend, wilde de Schrijver ook vele misvattingen, die de onderscheidene verhalen dezer gebeurtenis bij den tijdgenoot hebben in omloop gebragt, voor de fakkel der oordeelkunde en het licht der waarheid doen verdwijnen. Van dien aard is, onder andere, het volkomen valsche verslag van den dood des Hertogs van Brunswijk in den Rheinischen Merkur, dat bekende blad, waarin goede bedoelingen zoo vaak langs verkeerde middelen zouden bereikt worden, en gezonde aanmerkingen naast leugenachtige berigten stonden. (Zie bl. 113 in de Noot.) Dit berigt, hetwelk den Hertog de eere des eersten wederstands, die met alle regt onzen Kroonprins behoort, bij uitsluiting toekent, zelfs met een' ongunstigen tegenslag op de andere Bevelhebbers, die den dans van het vrolijke bal boven den krijgsdans, het spel der dansmuzijk boven het spelen van het geschut zouden hebben verkozen, wordt met den aan verontwaardiging grenzenden ernst, dien de zaak vereischt, gelogenstraft.
De bijlagen en bijvoegsels, schoon reeds van elders bekend, behooren tot eene Geschiedenis als deze. Het zijn (behalve een gesprek van napoleon met den Zwitserschen Generaal d'affry) de officiéle berigten der Nederlandsche, Britsche, Pruissische en Fransche Veldheeren; de maatregelen van den Hollandschen Oppergeneesheer brugmans, aan wien de Brabanders (en dat zij dit nimmer vergeten!) de bewaring voor de legerpest te danken hebben, die hun schoone land in eene woestijn had kunnen verkeeren; lijsten der Ridders van de Willemsorde; de namen derzulken, die zich door dapperheid onderscheiden hebben, doch in of na den slag gebleven zijn; brieven van rouwbeklag aan

{==574==} {>>pagina-aanduiding<<}
derzelver nabestaanden; staatsstukken, betrekkelijk de dotatie van het domein Soestdijk; staat en verdeeling van de beide legers der Bondgenooten; naauwkeurige staat der verliezen, vooral der Nederlanderen, met de naamlijst der gesneuvelde en gekwetste Militairen, (misschien zou hiervan, om het werk min kostbaar te maken, wel iets hebben kunnen achterwege blijven;) voorts nalezingen en eene narede, grootendeels getrokken uit een Engelsch verslag van den veldtogt, en, als toegift, een vers van Mr. d.j. van lennep, volmaakt in den ouden gespierden trant, en genoegzaam met de kracht van vondel gedicht. Eene kaart heldert de onderscheidene togten en standen der legers op.
Heeft de Schrijver zijn oogmerk bereikt, heeft hij aan Neêrlands heldenroem eene gedenkzuil gesticht, duurzamer ligt dan metaal, ook zijnen naam zal die zuil vermelden, en de nakomelingschap zal vernemen, dat, na een' langen nacht van schande, in dit heerlijk tijdstip, waarop Nederland op nieuw te land en ter zee zijne vijanden (die tevens de vijanden der menschheid zijn) weet te overwinnen, het ook zoo vele Dichters vindt, om zijnen roem te bezingen, zoo vele Redenaars, om dien te vermelden, en eene trits waardige Geschiedschrijvers, stuart, scheltema en (dien wij boven allen moesten genoemd hebben) van der palm, wiens Gedenkschrift op onze verlossing door de beste keurmeesters van stijl en inhoud de bekrooning zoo ruim is waardig geoordeeld. Mogten wij ons lang in zoo veel licht en luister verblijden; en mogten dezelve, niet meer tanende door zucht tot het vreemde, bij een deugdzaam nakroost steeds helderder schijnen!
Wij kunnen ons niet onthouden, tot regtvaardiging van onzen lof, aan den stijl dezes werks gegeven, als een staaltje, van de reeds aangestipte schets van het geheel (bl. 2) het volgende mede te deelen.
‘Europa was in rust bij den aanvang. De tijding: buonaparte is geland! rolt gelijk de donder in eenen stillen zomernacht; een ieder springt op, grijpt

{==575==} {>>pagina-aanduiding<<}
naar het geweer, en geheel Europa is in blakenden oorlog. Het verschrikkelijkste verraad baant napoleon den weg tot den troon. In twintig dagen reist hij van Cannes naar Parijs. Koning lodewijk verlaat Frankrijk, en het Huis van Bourbon is ten tweeden male balling 's lands. De Corsicaan overweldigt de kroon ook ten tweeden male, en nu schijnt de man des bloeds de man des vredes: de wolf is op Elba in een lam veranderd. Niemand gelooft zijne geveinsde gematigdheid. Alle Vorsten en volken vereenigen zich tegen hem alleen.
Zijne Franschen wapenen zich insgelijks, en alle bedrijven van het groote treurspel, de Omwenteling, worden op nieuw in ééns afgespeeld: de kortheid des tijds houdt de vernieuwing der bloedtooneelen tegen. Murat verrijst aan het zuiden, en dreigt Italië in brand te steken. Hij stijgt als een vuurpijl, en verdwijnt even spoedig. De troon van Napels wordt verlaten, en Koning ferdinand van Palermo derwaarts geroepen, zoo onverwacht, dat het vóór weinige dagen onmogelijk scheen, en nu nog hemzelven ongeloofelijk moest voorkomen.
Op het einde tegenstand van den geweldenaar aan alle zijden. Binnen 's lands de Vendée aan het blaken, en alles gereed tot uitbarsting; buiten 's lands de legers in aantogt, legers van getergde en verbitterde vijanden, op wier genade nu, na het versmaden der groote barmhartigheid van het vorige jaar, niets meer te hopen viel. Eensklaps valt napoleon met al zijne magt in het Rijk der Nederlanden, en ons vaderland geraakt in het grootste gevaar. Er volgt een veldtogt, een veldtogt van vijf dagen, waarin meer gebeurd is, meer bloeds gestort werd, dan in vele vroegere oorlogen, met zoo vele en meer jaren op de gedenkrollen der menschelijke ellende gekenmerkt. In het eerst wordt het Pruissische leger overhoop geworpen door de overmagt en het geweld van den aanval; dan, te zelfden dage stoot de geweldenaar reeds het hoofd op onze hel-
{==576==} {>>pagina-aanduiding<<}
dendrommen, onder den Prins van Oranje. Wellington kiest vervolgens de meest geschikte plaats voor den grooten slag, en volvoert zijne voornemens met ongezien beleid. Blucher vertoont het wonder, om met een geslagen leger op den tweeden dag te kunnen aanvallen; en zoo wordt er in de velden voor Waterloo het groote gerigt gehouden. De Almagtige vonnist; Hij maakt de raadslagen der boozen en de gewone werkingen der Natuur, zoo wel als het beleid der bevelhebberen en den moed der legers aan deze zijde, dienstbaar tot het hooge doel, en zoo wordt deze veldslag de meest beslissende, waarvan de Geschiedenis gewaagt. Het schoonste en sterkste leger wordt in ééns vernietigd, en met hetzelve verdwijnt de magt des geweldenaars. Napoleon komt alleen terug over de Sambre, gelijk xerxes over den Hellespont.’
Ten besluite nog eenige trekken uit de regt Vorstelijke opdragt aan den Prins van Oranje.
‘In het warme gevoel des harten zie ik mij vervrijmoedigd, om, bij de betuiging van mijne dankbaarheid, mijne wenschen te voegen voor Uw bijzonder belang, waarmede het algemeene zoo naauw vereenigd is. Zij bepalen zich voornamelijk, dat Uwe dapperheid en krijgskunde nooit op nieuw zoo zwaar als onlangs mogen beproefd worden. Het zwaard roeste niet, maar het ruste. De helm, reeds topzwaar van lauwer, worde niet wederom opgezet. De beschermengel van Rusland biedt U den mirtekrans; de zachte hand der beminnelijke Grootvorstin doorweve dezelve met de schoonste rozen, en zoo vloeije U het genot toe der liefelijkste geuren van huisselijk geluk, wel schaars in Vorstenhoven, doch waarvan het verhevene voorbeeld van Uwe deugdzame Ouderen U de mogelijkheid en de waarde tevens heeft leeren kennen.
Alle liefhebbers des vaderlands houden zich verzekerd, dat Gij het woord, door Uwen Vader op het plegtigst gegeven, toen Hij de verzwaarde teugels van het bewind moedig opvatte, op de begonnene wijze en

{==577==} {>>pagina-aanduiding<<}
in deszelfs voetspoor zult gestand doen. Zij verwachten den rijksten oogst van deze veelbelovende lente. Indien Uwe K.H. (het zij met de oude opregtheid gesproken) voortgaat, om met die trouw voor het vaderland te leven, met welke Gij niet geschroomd hebt de grootste gevaren te tarten, en des noods voor hetzelve te sterven, dan zal, dan kan het niet missen, of 's volks liefde zal, terwijl de wierook der dankbaarheid uit de harten opstijgt, het hobbelige van Uwen weg met bloemen effenen, en, voor het heil van den vrede en der burgerlijke veiligheid, kroonen van olijf en eikenloof bij afwisseling aanbieden, tot dat eene onverwelkelijke kroon Uw deel worde in beter leven en vaderland.’




Nationaal Gedenkboek der hernieuwde Nederlandsche Unie, van den jare 1813. Door J. Konijnenburg. Met Platen en Portretten. In 's Gravenhage, bij J. Allart. 1816. II en 672 Bl. f 4-16-:

De titel dezes boeks is eenigzins zonderling. Welke Unie is het, die in 1813 vernieuwd is? Die van Utrecht, waardoor de grond tot ons eigenlijke Vaderland, de Vereenigde Nederlanden, en tot deszelfs voorbeeldeloozen bloei, gelegd is? Doch de aanneming der Staatsregeling, waarbij de Souvereine Vorst der Vereenigde Nederlanden werd aangesteld, had plaats in 1814. Of de Gendsche Bevrediging, die alle Nederlanden moest hereenigen, maar daarentegen, (quod omen Deus avertat!) door de weêrbarstigheid, verraderij of eigenbelangzucht der Zuidelijke Provincien, geene acht jaren duurde, eer dezen zich, tot loon voor oranje's vaderlijke bedoelingen en opofferingen te hunnen behoeve, den vreemdeling in de armen wierpen? Doch hetgeen hierop misschien met eenige mogelijkheid zou kunnen slaan, is in 1815 gebeurd. Wij gelooven echter, dat de Schrijver de eerstgemelde Unie bedoelt, waartoe zekerlijk de grond reeds in 1813 gelegd is, door de eigene vrijmaking der zeven vereenigde Gewesten. De titel is dan evenwel niet volkomen juist. Gedenkboek van

{==578==} {>>pagina-aanduiding<<}
Nederlands Bevrijding, Verlossing, of Omwenteling, zon gepaster geweest zijn.
Het oogmerk dezes boeks, zegt de Heer konijnenburg in zijn Voorberigt, verschilt ten eenemale van dat des Heeren bosscha in zijne Geschiedenis. Het moet meer tot kleine bijzonderheden afdalen, belangrijk ook voor den tijdgenoot, maar die ‘in eene wijsgeerig bewerkte Geschiedenis’ niet te pas komen. De Schrijver wil, als 't ware, (gemeenzaam) tot het Nederlandsche Volk spreken, en hetzelve, ook door afbeeldingen in vrij aanzienlijken getale, de beleefde gebeurtenissen sprekend herinneren, en weder voor den geest brengen. Uit dien hoofde is dan ook dit werk (gelijk de Uitgever billijk doet opmerken) bij uitstek laag in prijs gesteld, en steekt daaromtrent wezenlijk zeer voordeelig af bij den onmatig hoogen prijs der Geschiedenis van den Heer bosscha; te meer, daar de druk hier zeer compres is.
Uit het genoemde oogpunt beschouwd, is een Gedenkschrift der Omwenteling van 1813 en harer onmiddellijke gevolgen gewis voor elken Nederlander (der Noordelijke Provincien, die bij de verlossing alleen werkzaam geweest zijn) van belang, en wordt geenszins overtollig gemaakt door het werk van bosscha. Wie zou over eene gebeurtenis, waarmede alle de belangen van elk' onzer zoo regtstreeks, zoo onmiddellijk in verband stonden, die zulke treffende blijken van Gods vaderzorg voor Holland oplevert, wie zou over zulk eene gebeurtenis niet gaarne tweederlei berigten lezen; opdat tijdgenoot en naneef ze met onuitwischbare letteren in hoofd en hart graveren? Doch wij eischen dan ook niet te veel van zulk eenen Geschiedschrijver, (zoo hij al, gelijk hier, van de vorderingen afstand doet, die de wijsgeerige Geschiedschrijver moet bevredigen) wanneer wij duidelijkheid, naauwkeurigheid, gemakkelijkheid en levendigheid van voorstelling in hem verlangen. Zien wij nu, of de Heer konijnenburg aan deze onmisbare vereischten van een Volksboek voldaan hebbe.
Zijn stijl is meer beknopt dan uitvoerig. Zelden zoekt hij zijne perioden te ronden; men ziet het, dat hij meer welgevallen heeft in de afgebrokene volzinnen van seneca, dan in de bevallige uitvoerigheid van cicero. Wij gelooven echter, dat (hoezeer deze laatste ook tot een uiterste kan gedreven worden, en dan gewis allernadeeligst is) nogtans de

{==579==} {>>pagina-aanduiding<<}
duidelijkheid in een Volksboek meer nog door tamelijk lange, dan door geheel ineengedrongene volzinnen bevorderd wordt. En deze laatste nogtans bemint de Heer konijnenburg bij voorkeur: iets, 't welk hier en daar aan den stijl het voorkomen van moeijelijkheid en gedwongenheid bijzet. Kan, b.v. de ledigheid grimmelen langs de straten? (bl. 70.) De Heer van hogendorp wordt op bl. 282 gezegd, eene uitvoerige schets van Constitutie ontworpen te hebben, gegrond ... op de leemten, bij ondervinding kenbaar in de te groote magt der steden en staten, enz. Eene Staatsregeling, op leemten gegrond, is zekerlijk niet voor de Eeuwen ontworpen! De Heer konijnenburg heeft willen zeggen: op de aloude Constitutie dezer landen, met vermijding der leemten, enz. Uit al te groote zucht naar beknoptheid is hij dus onduidelijk geworden; en dit is te meermalen het geval.
Wat de naauwkeurigheid betreft, zoo geeft dit boek zekerlijk veelvuldige blijken van onvermoeide nasporingen, in een aantal bijzonderheden, welke juist met den boven ontwikkelden aanleg des werks overeenkomen, en nergens elders gevonden worden. Wij hebben omtrent degene, die ons Vaderland aangaan, weinig of niet van belang aan te merken; doch meer dan ééne grove afwijking van de geschiedkundige waarheid is ons ten aanzien van de buitenlandsche gebeurtenissen (die hier zekerlijk niet dan kortelijk, en als in 't voorbijgaan, worden aangestipt) voorgekomen. Op bl. 17 schijnt het, alsof in Mei 1813, toen napoleon uit Parijs terugkwam, slechts Rusland en Zweden zich naauwer hadden verbonden, terwijl Pruissen nog steeds wankelde! Men weet echter, dat Pruissen te Lutzen en Bautzen de hoofdmagt, en Rusland slechts Bondgenoot was. Zoo verre was het van wankelen, dat reeds alle jonge manschap in Pruissen vol brandende vaderlandsliefde tot de wapenen gevlogen was! Napoleon nam ook zijne stelling niet aan de Elbe, maar aan de Saale. Op bl. 18 wordt de flag bij Lutzen als eene nederlaag van napoleon beschouwd, en de uitkomst ter staving van dit gezegde ingeroepen. Deze uitkomst was echter nadeelig voor de Bondgenooten: zij moesten tot, ja verre achter de Elbe terug. Wat behoeven wij thans nog het aantal hunner buitendien zoo wonderbare zegepralen te vergrooten? (Bl. 22.) De voordeelen, door den Kroonprins van Zweden op oudinot behaald, waren later dan het Manifest van

{==580==} {>>pagina-aanduiding<<}
Oostenrijk, hetwelk hier voorkomt, als ten deele daarop gegrond te zijn. Pruissen nam ook thans niet eerst deel aan alle bondgenootschappelijke bepalingen. De Schrijver laat (bl. 27) moreau aan de Katzbach sneuvelen; het is bekend, dat hier het Silezische leger onder blucher stond, en moreau ontving verre van daar, bij het groote leger, in alexander's armen, onder de muren van Dresden, de doodwond. Wittenberg (bl. 30) is niet vóór, maar eene vrij ruime poos ná den slag van Leipzig ingenomen. Het gerucht liep toen wel, doch dit was voorbarig. Wie zal gelooven, (bl. 32) dat de slag bij Leipzig den Bondgenooten, terwijl zij 80,000 Franschen velden, niet meer dan 5000 man aan dooden en gekwetsten gekost hebbe? Zulke verkleiningen zijn der Bulletins van napoleon waardig! Bij Hanau (bl. 34) waren geene Russen, maar Beijerschen en Oostenrijkers. Welk eene zonderlinge opgave der door de Bondgenooten in het laatst van 1813 veroverde vestingen! (bl. 35) Stettin, Praag, (eene ongerepte Oostenrijksche stad) Torgau, Lanskroon, (in Zweden?) Dantzig, Wittenberg, Nuis (een open stadje, door een' kleinen strooptogt, wegens de Magazijnen, overrompeld en straks weder verlaten.) Hoe zondigt de opgave der veldslagen in Spanje (bl. 36) tegen de Tijdrekenkunde! Vittoria, (in 1813) Rodrigo, (Ciudad-Rodrigo) Bajadoz, (beide in 1811)
Salamanca (in 1812) en de Bidassoa (weder in 1813) staan op deze wijze achter elkander. Op bl. 44 heet het, dat blucher Metz en Thionville na geringen wederstand in handen kreeg. Beide deze vestingen zijn toen geheel niet, en Metz zelfs niet in 1815, in de handen der Bondgenooten gevallen. Bij Laon vielen de 3000 Franschen den Oostenrijkeren niet in handen; dezen stonden daar niet, maar wel de Pruisen en Russen onder blucher. (Zie bl. 46. Van denzelfden veldslag wordt nog eens op bl. 49 gewaagd.) Wie heeft iets gehoord van eene nederlaag te Vitry en St. Dizier, waarbij buonaparte zelf 5000 dooden, 7000 gevangenen en 100 stukken kanon zou verloren hebben? In November (vóór de Omwenteling) zou napoleon bij de Onderhandeling te Châtillon (die eerst in Februarij en Maart plaats had) stellig verklaard hebben, van het bezit der Hollandsche Gewesten tot geenen prijs te willen afzien. Vele dezer mistastingen schijnen gering, en derzelver gisping naar vitterij te zweemen; doch in eene Geschiedenis, zoo nabij ons in tijd

{==581==} {>>pagina-aanduiding<<}
en plaats, en van zoo veel algemeen gewigt, wordt elke bijzonderheid belangrijk. Over 't algemeen is deze eerste afdeeling, een kort overzigt van den Veldtogt van 1813 en 14 bevattende, wezenlijk al te kort voor den inhoud, en gansch niet vrij van verwardheid in de voorstelling; zoodat het, volgens deze beschrijving, zeer moeijelijk zou wezen, zich een deukbeeld van deze onvergetelijke veldtogten te vormen.
De Heer konijnenburg heeft vervolgens eene wijze van daarstelling verkozen, die zich opzettelijk van de tijdrekenkundige orde verwijdert; door namelijk de Geschiedenis in onderscheidene massa's of afzonderlijke groepen te behandelen. Zie hier dezelve: 1.) Kort Overzigt van den Veldtogt van 1813 en 1814, met (het) verdrag der zaamverbondene Mogendheden, te Parijs gesloten. 2.) Maatregelen in Holland, om zich van het juk der Fransche dwingelandij te ontslaan. 3.) Komst van Z.K.H., den Heere Prinse van Oranje, in Nederland, en de vestiging van 's Lands Constitutie. 4.) Ontruiming der Hollandsche Vestingen en Steden van Fransche krijgsbenden, door medehulp der Europesche Geallieerden. 5.) Beschouwingen, uit de voorgaande Geschiedenis bij wijze van gevolgtrekking afgeleid. - Deze stukken nu zijn bijna onafhankelijk van elkander behandeld. Na, in de eerste afdeeling, reeds de verovering van Parijs te hebben vermeld, keert de Geschiedboeker, in de tweede, naar de velden van Leipzig, en vijf maanden in tijd, terug, zonder zich zelfs op het reeds vermelde te beroepen. Men is in de tweede afdeeling reeds tot de verovering van Helvoetsluis, in Wintermaand, gevorderd; en wordt in de derde, als ware 't eene nieuwe Geschiedenis, op nieuw rondgeleid in alle de doolhoven, en aanschouwer van alle de botsingen, der Omwenteling van 1795 en later; iets, 't geen blijkbaar tot de inleiding behoord had; te meer, daar hier iets van de springveren der geheele herschepping, de overleggingen door de Heeren van hogendorp enz., gezegd wordt, om het land, met verlossing van het
slavenjuk, tevens eenen vasteren vorm van bestuur te geven. Is deze derde afdeeling, met de vestiging der Staatsregeling op den 30 van Lentemaand 1814, ten einde, zoo moeten wij andermaal naar Leipzig terug, om de onderscheidene togten en werkzaamheden der Bondgenooten te bezien, waardoor onze vestingen voor en na berend, en gedeeltelijk ingenomen werden. Niemand zal ontkennen,

{==582==} {>>pagina-aanduiding<<}
dat deze form, door het kruisen van zoo vele telkens afgebrokene en hervatte leiddraden, den minbedrevenen Lezer moet verwarren, en hem den eigenlijken draad der Geschiedenis doen missen. Het is eene form, die alleen bij een overzigt in 't groot, bij eene vlugtige oratorische beschouwing der gebeurtenissen voegt, niet bij een verhaal, 't welk tot op kleine bijzonderheden afdaalt, en waarbij men dus ook eene tijdrekenkundige orde verlangt, om zich deze voorvallen te gemakkelijker voor den geest te brengen. De grootste Geschiedschrijvers hebben zelfs deze wijze van doen niet versmaad. In thucydides wordt men, om het gebeurde van elken zomer en winter uit elkander te houden, soms van Athene naar Sicilië, en vandaar naar Thracië of Lesbos, en terug, verplaatst; tacitus boekt de gebeurtenissen van ieder jaar, hoe ver in plaats verwijderd, zorgvuldig achtereen; hooft drukt volkomen het voetspoor van thucydides; en zelfs herodotus, hoezeer voor het oog een' anderen weg inslaande, houdt nogtans een' naauwelijks zigtbaren leiddraad vast, waaraan hij en Egypte, en Scythië, en Afrika vastknoopt.
Voor het overige hebben wij reeds gezegd, en bekennen nogmaals gaarne, dat er zoo vele goede en belangrijke bijzonderheden in dit werk te vinden zijn, betrekkelijk de binnenlandsche lotgevallen, dat wij het voor die klasse van Lezers, welke gaarne een welgeschreven, uitvoerig verhaal der Omwenteling willen lezen, waarin welligt ook de pogingen hunner plaats, om de vrijheid te herwinnen, of het lijden van hen en de hunnen, in de belegering hunner stad, geboekt of aangestipt worden, zonder dat zij juist de hooge vorderingen der Geschiedenis kennen of verlangen, - dat wij het voor deze klasse van Lezers nuttig en belangrijk oordeelen; maar dit oogmerk beter nog bereikt zouden keuren, indien de stijl minder gedrongen, de geschiedenis der voorafgaande en volgende veldtogten een weinig beter en naauwkeuriger uiteengezet, en de natuurlijke volgreeks der gebeurtenissen meer in 't oog gehouden ware. De zeer billijke prijs moet het werk nog te meer aanbevelen. In eene volgende Recensie zullen wij op onderscheidene bijzonderheden terugkomen, en aantoonen, waar het hier en daar van de Geschiedverhalen der Heeren bosscha en chad verschille.





{==583==} {>>pagina-aanduiding<<}

Inwijdings-redevoering over het aanbelang van het Akademisch onderwijs in de Nederlandsche Land-huishoudkunde, gehouden door Jan Kops, Math. Mag. et Ph. Nat. Doct., Hoogleeraar in de Kruidkunde en de Natuurkennis der Planten, en in de Land-huishoudkunde, aan de Hoogeschool te Utrecht. Aldaar, bij O.J. van Paddenburg en J. van Schoonhoven. 1816. In gr. 8vo. 71 Bl. f :-14-:

De herschepping van ons Akademiewezen heeft, op het voorbeeld der naburen, ook een' leerstoel voor de Land-huishoudkunde onder ons gebragt. Het oordeel over al wat nieuw is pleegt verschillend uit te vallen. Zoo gaat het natuurlijk ook met deze zaak; inzonderheid, daar men heeft goedgevonden, den jongen lieden eene zekere verpligting op te leggen, tot het bijwonen der lessen in deze wetenschap.
De Heer kops - een man, door jaren lange betrekking, in dit vak en deszelfs bezwaren, zoo wel als nuttigheden, te huis - heeft dus eene zeer verstandige keuze gedaan voor het onderwerp, door hem bij de aanvaarding van zijnen post behandeld. Hij heeft de zaak in het hart aangetast; hij heeft de beste inleiding voor zijn volgend werk geschreven, en naauwelijks kunnen wij ons begrijpen, hoe één zijner Ambtgenooten anders gekozen hebbe.
Ter voldinging van het belangrijk pleit, stelt hij zich de volgende vragen ter beantwoording voor: Wat is Land-huishoudkunde, en is deze wetenschap wel van genoegzame aangelegenheid voor Nederland? - Moet deze kennis niet alleen door de praktijk en ondervinding verkregen worden, en welk nut zal de enkel beschouwende wetenschap tot uitbreiding dezer kennis te weeg brengen? - Is niet de Nederlandsche landbouw reeds in zoodanigen bloei, dat dit hooger onderwijs zou kunnen ontbeerd worden? en zal dit zelfs geene aanleiding geven tot gewaagde en schadelijke ondernemingen? - Eindelijk: welk nut zullen de jongelingen aan de Hoogescholen van dit onderwijs kunnen trekken?
Wij kunnen den Hoogleeraar niet volgen bij alle deze beschouwingen. Wij kunnen alleen zeggen, dat hij den stelligsten tegenstander toch menige waarheid, menige gedachte zal opperen, die ingang vindt. Veel aardigs en treffends komt,

{==584==} {>>pagina-aanduiding<<}
in het bijzonder, voor omtrent het nut dezer wetenschap voor onderscheidene betrekkingen en oefeningen van den mensch. Alles is daarenboven in eenen zeer vloeijenden, fraaijen stijl geschreven, die zich hier en daar welsprekend verheft. De eigenlijke verhandeling mogt hiertoe al eens minder aanleiding geven, dezelve is omhangen met zeer veel bijwerk, ter gelegenheid passende, en 's mans ijver, belangstelling en ondoosbare zucht voor zijne nieuwe roeping in een keurig en treffend licht stellende. Wij meenen der Utrechtsche Akademie niet minder te mogen gelukwenschen met die roeping, dan hemzelven, die zijne vreugde en dankbaarheid daarover met bevallige openhartigheid verkondigt.
Tot een staal, en een voor ons belangrijk bewijs, dat kops de zaak uit het regte oogpunt beschouwt, geven wij dit, onmiddellijk volgende op eenige aangehaalde dichtregels uit bilderdijk's Buitenleven.
‘Met regt heeft onze Dichter bij zijne opwekking, om niet blindelings het oude spoor te volgen, de leerrijkste waarschuwing gevoegd, om zich niet te ver van dat spoor te verwijderen. Hoe vele landbouwkundige geschriften, vooral van onze Duitsche naburen, deelen ontwerpen en raadgevingen mede, enkel rustende op onderstellingen, op zekere waarschijnlijkheid; doch geenszins op die ondervinding, welke wij reeds toonden den grondslag van alle kennis in dezen te moeten uitmaken. Deze geschriften hebben den voortgang onzer wetenschap niet weinig vertraagd: vele landbouwers hebben uit dezen hoofde alle werken over hunne kunst ter zijde geworpen, en allen raad, door de Land-huishoudkunde medegedeeld, met versmading afgewezen. Doch Gij, mijne geachte Hoorders! zijt overtuigd, dat al wat waar, wat edel, wat nuttig, zelfs al wat heilig is, kan verduisterd, onteerd, bedorven, verontreinigd worden, wanneer zich hiertoe verdedigers en voorstanders opdoen, aan welken deze zaak niet is toebetrouwd.
- Er zijn andere gevaarlijke klippen, waarvoor men zich nog schroomvalliger te wachten heeft. Beroemde en ervarene land-huishoudkundigen van andere volkeren, die in alles bij de ondervinding zijn ter school geweest: een Engelsche young, een Duitsche thaer, een Fransche tessier geven in hunne werken welgeslaagde proefnemingen op, met de meerdere voordeelen, welke zij hierdoor verkregen: zij overtuigen ons van het gebrekkige van zekere inrigtingen en

{==585==} {>>pagina-aanduiding<<}
handelwijzen, die bij ons plaats vinden, en men poogt hen op den voet te volgen; maar hier hangt alles af van eene goede en juiste toepassing, ten aanzien van plaats, grond, luchtgestel en vele andere bijzonderheden, welke zelden met die van ons vaderland overeenkomen: slechts ééne omstandigheid, aanmerkelijk verschillende, kan de ondernomene proof geheel doen mislukken.’




Redevoering over de verdiensten der Amsterdammers, ten aanzien van den opbouw en de volmaking der Nederduitsche Taal- en Letterkunde, door J.P. van Cappelle, gehouden ter aanvaarding van het Hoogleeraarambt in de Nederduitsche Taal- en Letterkunde aan de Doorluchtige Schole der Stad Amsterdam. Te Amsterdam, ter Stads-Drukkerij. 1816. In gr. 4to. 75 Bl.

Wij willen deze Redevoering van den Heer van cappelle niet laten liggen, tot de andere van gelijke afkomst ons zijn ter hand gekomen. - Het was eene volkomene nieuwigheid, toen, vóór een dozijn of meer jaren, besloten werd, eenen leerstoel voor Nederlandsche Taal- en Letterkunde aan de Leidsche Akademie op te rigten. Nu wordt dit voorbeeld algemeen gevolgd; en geen wonder, daar zelfs het lager onderwijs, sedert korten, de noodige zorg draagt, dat onze natie hare eigene taal algemeen behoorlijk kenne en zuiver schrijve; daar dit eene zaak is geworden van belangstelling voor elk, die op den naam van welopgevoed maar eenige aanspraak maakt. Intusschen is de Hollandsche taalkunde, uit het hoogere oogpunt van eene Akademischen leerstoel beschouwd, wel geen nieuw vak, maar toch door weinigen opzettelijk gekozen en bewerkt. En de keuze van Hoogleeraren zou ten uiterste beperkt zijn geweest, indien juist mannen van naam in het vak daartoe hadden moeten worden opgespoord. Dit was zelfs niet gebeurd bij de vervulling van den eenigen, Leidschen leerstoel, vóór jaren. Siegenbeek was niet anders dan een jong mensch van bekwaamheid in oude en nieuwe letteren, van goeden smaak, aanleg en ijver; en de uitkomst heeft zijne roeping ten volle bekroond. - Bezorgeren van de Doorluchtige School te Amsterdam bepaalden zich tot

{==586==} {>>pagina-aanduiding<<}
den Heer j.p. van cappelle. Dit kon, niettegenstaande al het aangevoerde, vreemd schijnen. 's Mans eigenlijke vak was zelfs geene oude letterkunde, maar mathematische wetenschappen; zijne bedrevenheid in de eerste maakte hem slechts des te geschikter, om eene Hoogleeraarsplaats in de laatsten met glans waar te nemen. Zijne verhandelingen, eerst hier en daar, naderhand in een bundeltje, in het licht verschenen, onderscheidden zich, over het geheel, meer door grondigheid, naauwkeurigheid, helderheid, en zekere netheid, dan wel door bijzondere verheffing en oratorische sieraden, als stukken van welsprekendheid, smaak en liefhebberij voor Belletristen. - Doch, de zaak viel tevens gemakkelijk uit een ander oogpunt te beschouwen; en deze Redevoering bevestigt ons in het denkbeeld, dat dit te regt door Heeren Curatoren gekozen is. De nieuwe Hoogleeraar schrijft eenen ten uiterste zuiveren, Hollandschen stijl, gekweekt zijnde onder die Ouden, aan welken alle nieuwere talen hare beschaving en veredeling te danken hebben; hij is een man van heldere, welgeordende gedachten, waartoe de wiskunde beter dan eenige andere wetenschap opleidt en voert; zijn ijver liet hem voorheen toe, in twee afzonderlijke vakken eene eerevolle plaats te beslaan, en doet ons hier zien, wat wij in een derde van hem te hopen hebben; zijne bijzondere liefhebberij, eindelijk, scheen hem sedert lang tot nasporingen te bepalen, die, hoe verschillend ten aanzien van het voorwerp, in haren aard eene blijkbare overeenkomst hebben met de beoefening der geschiedenis van eenige letterkunde; en wie weet, wat wij in dezen nog te wachten hebben van den man, die ons in zijne Inwijdingsredevoering zulk een gepast, zulk een verdienstelijk staal van zijne aanvankelijke werkzaamheid levert? - Wij willen hem niet vleijen: zijn stijl bezit van onze zijde niet die hooge, geestdrijvende, uitsluitende goedkeuring, waartoe anderen ons schenen over te hellen. De regelmatige
gang zelfs van zijne volzinnen komt ons voor, van den eenen kant een gevolg te zijn van zekere koele bedaardheid, van den anderen ongunstig, zoo niet ongeschikt, voor eene levendige, afwisselende, nadrukkelijke voordragt. Doch, buiten tegenspraak hebben zulk een stijl, zulk eene manier, zulk eene geestgesteltenis hare voorregten in het gegeven geval, en voor zoo verre zij, gelijk hier, niet nalaten met blijken van gevoel, en zelfs sporen van eene bloeijende

{==587==} {>>pagina-aanduiding<<}
verbeelding, vergezeld te gaan. De man van genie, in den hoogeren zin, sleept wel mede; maar dikwijls gaat de navolging, of naäping, ook zoo lam of zoo woest te werk, dat men liever zou wenschen, dat hij slechts elk op zijn eigen pad wat voortgeholpen had. Een man als cappelle zal door leer vooral, en door voorbeeld, zoo verre stichten, als men veilig kan. Hij zal den grond bewerken en wieden, zonder dien te dwingen meer voort te brengen dan hij in staat is, hetgeen toch ligt op ledige struiken en distelen zou uitloopen. - Is dit nu eene recensie van de Redevoering? Als stuk op zichzelve, zeker neen. Als Inaugureel-oratie, misschien ja. Wat er aan ons oordeel ontbreken mogt, de stof is zoo behandeld, dat elk derzelver keuze ná de lezing nog meer dan vóór dezelve moet goedkeuren en toejuichen; en de aanspraken zijn zoo gepast, zoo fraai, zoo gevoelig, zoo goede getuigenis dragende van eene beminnelijke inborst, dat wij Amstels leergierige jeugd, en elk, die tot den man in betrekking staat, gelukwenschen met 's Hoogleeraars vestiging in deze stad.




Heide-Bloemen van Jan van Walré. Te Haarlem, bij F. Bohn. 1815. In gr. 8vo. VI en 180 Bl. f 3-12-:

De Heer van walré moge dan al (zoo als hij zelf, in een welgeschreven Voorberigt, erkent) zijnen toon niet tot dien van onze tegenwoordige Puikzangers kunnen verheffen, hij behoeft daarom de vruchten van zijnen dichtgeest niet achter te houden. Niet alle Dichters hebben de stoutheid en verheffing van helmers, maar zij zijn daarom niet minder Dichters, en zij, die ons door hunne verhevene zangen verrukken, kunnen, op hunne beurt, den zachten en roerenden toon van anderen niet treffen. Non omnia possumus omnes. Er zijn onderscheidene vakken in de kunst, en het zoude te bejammeren zijn, dat één derzelve verwaarloosd wierd. Wie geene adelaarsvlerken heeft, poge niet zich boven de wolken te verheffen! De nachtegaal en de leeuwerik zweven in lagegere lucht, en zijn zij niet de ziel der wouden en de vreugd der velden? Er heerscht thans eene algemeene zucht, een overhellende smaak tot het stoute en verhevene. Dit heeft, inderdaad, veel voordeel gedaan aan de nationale kunst, die

{==588==} {>>pagina-aanduiding<<}
een tijdlang, door eene te ver gedrevene kieschheid en keurigheid, onder het knellend keurslijf van koelé letterzifters zwoegde, en naauwelijks adem konde halen. Veel, zeer veel is er, te dezen aanzien, gewonnen. Dichterlijke verheffing en dichterlijk gevoel, stoutheid en eenvoudige zachtheid, goede smaak, keurigheid in taal en stijl, kunst en natuur zijn thans gelukkiglijk vereenigd, en men heeft, in onzen leeftijd, eenen trap van volkomenheid bereikt, welke, misschien, weinig te wenschen overlaat. Het zal er nu slechts op aankomen, om op de eens bereikte hoogte staande te blijven; dat is, om te zorgen, dat de poëzij, van den eenen kant, niet tot de verhevenheid van zwanenburg ontaarde, en, van de andere zijde, niet, door te veel netheid en polijsting, tot bloote verzenmakerij en welluidend proze vervalle. De vrees voor het eerstgemelde uiterste, door den Heer feith nog onlangs geuit, en waarover wij onze gedachten, ter gelegenheid van het verslag des Vden en laatsten Deels van 's Mans Oden en Gedichten (*), hebben medegedeeld, schijnt, waarlijk, niet zonder grond te zijn. Mogt men daartegen in tijds op zijne hoede zijn, vooral ook door meer naar waarde te schatten die Zangers der Natuur, die aan hunnen zachten, bevalligen en teederen toon de harten zoo onwederstaanbaar weten te boeijen! Deze hebben een eigen vak, waarin zij even zeer uitmunten, als de stoute en verhevene Dichters in het hunne. Waarom is men toch altijd gereed met classificatiën, en noemt hen Dichters van den tweeden of derden rang, die in den trant van hooft, poot, smits enz. zoo allergelukkigst slagen? Door dezen meer aan te moedigen, zal ook dit vak meer beoefend worden, en vele aankomende Dichters zullen minder gevaar loopen van tot den verschrikkelijksten
bombast en Zwanenburgiaansche raaskallerij te vervallen.
De Heer van walré is voor beide gemelde uitersten beveiligd. Hij neemt geene hooge vlugt; maar zijne poëzij is doorgaans schoon en bevallig. Geestigheid en vernuft zijn de eigenschappen zijner Muze, wier toon ten uiterste keurig is, en wier uitdrukkingen, meestal poëtisch, altijd ongedwongen en gemakkelijk zijn. De Zededichten hebben ons, wat de kunst betreft, minder voldaan dan de overige stukken. Het vers: Aan mijne Kinderen, op den dag hunner Echtverbindtenis, ademt wel een hartelijk gevoel, en bevat inderdaad vele

{==589==} {>>pagina-aanduiding<<}
allernuttigste lessen; maar onderscheidene regels zijn, naar ons oordeel, niet poëtisch genoeg. B.v.

Ik was, tot heden toe, als vader, steeds uw stut, 
Verzorger, raadsman, hulp, sinds d'aanvang van uw leven; 
Ik heb, met mijne gaê, bestendig op uw nut, 
Op 't siersel van uw' geest getrouwlijk acht gegeven; 
Die pligten, zoo vol liefde als vreugd u steeds betoond, 
Die zorg, die steeds mijn hart kon boeijen en behagen, 
Door u met zoo veel eer als dankbaarheid beloond, 
Zijn, van dees dag af aan, een' ander' opgedragen; 
Een' ander', die voortaan u meer moet zijn, dan ik! 
k Draag aan zijn eerlijk hart de pligten, die 'k voordezen. 
Vervuld heb, ernstig op, en, na dit oogenblik, 
Zal ik vernoegd zijn in uw ware vriend te wezen. 

Wanneer men maat en rijm wegneemt, blijft er dan wel eene enkele dichterlijke gedachte over? Er komen echter in dit stuk onderscheidene partijen voor, waarop de gemaakte bedenking niet past. Het is billijk, dat wij daarvan mede eene proeve geven:

Verbeeldt u echter niet, dat al wie zoekt ook vind', 
Of dat het Huwlijksmeer steeds effen heen blijv' vloeijen, 
Zoodat, bij 't zacht geruisch van voorspoeds Zuiden-wind, 
In ieder golfje een straal der zon van heil blijv' gloeijen.... 
Neen, Echtelingen, neen; hoe zoet dat meer ook zij, 
Te wanen, dat men daar geen onweêr hebb' te vreezen, 
Maar immer kalmte vind' - zoo dwaas een vleijerij 
Zou 't werk des Dichters wel, maar niet des Vaders wezen: 
Ligt ziet ge ook, nu en dan, door stormen, groot of kleen, 
Zich 't spieglend vlak tot een verbolgen zee verheffen; 
Ligt pakken wolk bij wolk van zorgen zich opeen 
En dreigen uwe hulk met ziekte? of ramp te treffen; 
't Is dan inzonderheid, in bangen zinkensnood, 
Dat liefde haar met kracht voor schipbreuk moet behoeden; 
De kracht der liefde toch is sterker dan de dood; 
Zij troost en zegeviert, hoe ook de rampen woeden. 
Kiest tusschen de uitersten (zoo 't staat aan uwe keus) 
Altoos den middenweg, zoo mijdt gij vele smerten; 
Uw grootste rijkdom zij 't genoegen - liefde uw leus! 
Want onze ware schat ligt in onze eigen harten! - 


{==590==} {>>pagina-aanduiding<<}

Het is zonderling, dat de Dichter overal smert en smerten schrijft, ook als hij deze woorden op hart en harten doet rijmen.
De vijfentwintigste verjaardag van 's Dichters huwelijk is met zuiver en hartelijk gevoel bezongen. Met een regt vaderlandsch genoegen lazen wij hier eene voortreffelijke vertaling der Italiaansche Ode van den Graaf medini, Het Aloud en Hedendaagsch Holland, en naast hetzelve verdient het Nederland Herboren van den Heer van walré met regt eene plaats. De Wijsheid is regt con amore gedicht. Dit is eene manier, waarin de Heer van walré, die gaarne den wijsgeer van Abdéra offert, zeer gelukkig slaagt. Er heerscht hier overal eene aangename luim, en alles vloeit los en gemakkelijk. Wij nemen de laatste regels uit dit stuk over:

Welzalig, die bezit! die armoê lijdt, moet vasten; 
Thans, nu toch iedereen zijn naadje naait, is 't zaak, 
Is 't Wijsheid, waar men kan, behendig toe te tasten; 
Elk is zich zelf het naast; 't hemd nader dan de rok; 
'k Voel mij, bij 't ruim genot des levens, meer te vrede, 
Dan dat ik, quasi wijs, leêgdarmig henen trok 
En riep met Bias uit: ‘Kijk, ik draag alles mede!’ 

Het dichtstuk: Aan M.J. van Bree, Schilder, onderscheidt zich door verheffing en kracht. Maar bovenal munt, naar ons oordeel, uit de Hulde aan Mr. W. Bilderdijk, waaruit wij met genoegen eenige regels overnemen, mede om te bewijzen, dat de versmaat der Ouden voor onze taal niet ongeschikt is; schoon wij juist niet wenschen, dat van die versmaat een al te veelvuldig gebruik in onze poëzij gemaakt worde.

Eindlijk bezitten we u weêr: uw vaderland konde niet dulden, 
Dat of uwe asch of uw roem elders begraven zou zijn: 
Zoo dan herleefde mijn hoop, dat ik eens dien Man zou ontmoeten, 
Die, zes Lustren nu reeds, immer mijn oogelijn was: 
'k Leerde hem kennen, ô vreugde! den Dichter, den wonderenzanger, 
Die, wen hij zingt op een' steen, steenen verandert in goud; 
Hem, die door kwelling, noch jaren, noch snerpenden kommer verplet wierd, 
Neen, aan de Palmen gelijk, woekerd' hij krachten van 't leed; 

{==591==} {>>pagina-aanduiding<<}

'k Leerde hem kennen den Dichter, die toovert in huwelijkszangen; 
Hem, die, als Vader en Man, over de harten gebiedt, 
Hem, die, als Bard dezer dagen, den wapentoon slaat op de schilden, 
Die, als een bruisende stroom, stort met het heer van de rots; 
Hem, die 't verstorven herroept, het vertoont en bezielt als oorspronklijk; 
Die, met een' Pythischen vloek, 's Vaderlands zegepraal spelt; 
Ziekten, hij zingt u tot wellust; pijn, gij vergoodt zijne snaren; 
Galliëns Land werd het zijn; Sofokles adem is hij. 
'k Leerde hem kennen, dien schepper; ô! kon ik ook leeren hem volgen! 
Sterkte weleer mij zijn lier, 'k mis nu den moed wen hij zingt; 
'k Poog, en bezwijk bij het suizelend pogen; vermeetle verbeelding 
Heft me nog naauwelijks op, of ik val plotseling neêr!... 
Kalmte, ô mijn geest! - ja, gij kunt zoo veel licht nog ontvangen, verspreiden, 
Maar al uw glans is ontleend, 't scheppen is boven uw sfeer; 
Zoudt gij in fijnere lucht den Olympischen Adeler volgen? 
Dwaas, ken uzelven en daal, strijk bij de zwaluwen neêr! 
Wentel geen' rollenden steen, als Sisyphus, hopeloos opwaarts; 
Plof als Encéladus onder geen Etna te grond! 
Bilderdijk! werp van uw zon, wier schitt'rende glans me verbijstert, 
Vriendlijke stralen op mij, 'k troost me in uwe Echo te zijn: 
Kleefde er een loover, een blaadjen, een bloemtje aan mijn nedrige huide, 
'k Dank het uw' koest'renden gloed, die me doortintelde, alleen. 

De vertaling van rousseau's Pygmalion is meesterlijk, en versiert dezen bundel. De minnezang, Voorzigtigheid, is fraai en wegslepend; doch, naar ons oordeel, daarom juist te gevaarlijker. Wij houden dit stuk, regtuit gesproken, voor der zedelijkheid nadeelig, en zouden het, in dit opzigt, onder de verboden boeken rangschikken. Het is mogelijk, dat wij wat al te streng op dit punt zijn, - maar wij zouden onze kinderen, met name onze huwbare dochters, niet gaarne dit vers in handen geven, en liever op eene andere wijze de voorzigtigheid leeren. De overige vrolijke Gedichten enz., zoo oorspronkelijke als vertaalde, hebben ons zeer behaagd,

{==592==} {>>pagina-aanduiding<<}
waaronder, in ons oog, uitmunten Zout en De St. Antonius van Padua. De vrije navolging der 18de Ode van horatius is bij uitstek kunftig; schoon wij van dat over-kunstige in de heerlijke Godentaal niet veel houden.
Voor onze Lezers, die smaak voor het grappige hebben, plaatsen wij nog, ten slotte, een stuk, dat niet weinig op onze lachspieren gewerkt heeft:

	De bescheiden barbier.
Een Hagenaar reisde in Westfalen; 
Misschien wel om een vrouw te halen; 
Althans hij was zoo net en proper van gewaad, 
Als iemand, die uit vrijen gaat, 
En opdat niets aan zijn gedaante mogt mankeren, 
Zocht hij een wezen op, om hem den baard te scheren; 
Hij vindt er een' en vraagt den man, 
Of hij hem knap raseren kan? 
Joa wel! (is 't antwoord van den mofschen stoppelmaaijer) 
Zit maar op deuzen stoel! - Hij zit; 
Straks drukt een hand, gelijk een uitgespreide waaijer, 
Des lijders kop terug, den nek schier uit het hd: 
De Jonker zwijgt en geeft zich over op genade, 
Schoon juist niet zeer op zijn gemak; 
De konstenaar haalt, bij dees vriendlijke akkolade, 
Een groote zeepklont uit zijn' zak - 
Spuwt op het smerig brok, om 't nat en week te maken, 
En zet het driftig op de bibberende kaken: 
De greep, het spuwen en die eerste onzachte tik 
Zijn voor den lijder slechts een enkel oogenblik; 
‘Hou op eens! (roept hij uit en is meteen verrezen) 
Zoo'n goorheid zag ik nooit voordezen! 
Spuuwje op de zeep, als jij je klanten scheert?’ - I noe 
We nee! (zegt Hans en lacht hem veelbeduidend toe) 
Die speijen wi derekt op 't wèèzen. 







Lierzang. Aan mijne Land- en Stadgenooten, bij het Huwelijk van Z.K.H., den Prins van Oranje, en H.K.H., de Groothertogin van Rusland, enz. In 's Gravenhage, bij W.K. Mandemaker. In gr. 8vo. 11 Bl. f :-4-:

{==593==} {>>pagina-aanduiding<<}


Het Huwelijk van Z.K.H., den Kroonprins der Nederlanden, enz. enz. Door A. de Koning, Predikant te Sliedrecht. Te Amsterdam, bij W. van Vliet. In gr. 8vo. 22 Bl. f :-6-:

Willem Frederik George Lodewijk, Prins van Oranje, Erfvorst der Nederlanden. Zegezang. Door H.H. Klijn. Te Haarlem, bij F. Bohn. In gr. 8vo. 32 Bl. f :-11-:

Hulde aan H.K.H., Mevr. de Grootvorstinne Anna Paulowna van Rusland, bij Hoogstderzelver komst in de Nederlanden. Door Mr. H.A. Spandaw. Te Groningen, bij J. Oomkens. In gr. 4to. 11 Bl. f :-8-:

Ziehier een viertal stukjes, aan willem en zijne anna gewijd! Twee van dezelven lagen reeds eenen geruimen tijd bij ons, om ze als blaadjes tot den krans te verzamelen, dien wij van Neêrlands Dichters wachteden, en waarin wij vooral het gedenkstuk van tollens, als de koninginne der bloemen, hoopten te kunnen doen pralen. Wat deze laatste hoop tot nog toe mogt te leur stellen, dat hebben klijn en spandaw, zoo veel mogelijk, vergoed. Wij weten het, immers, sedert lang bij heugelijke ondervinding: hoe de Hollandsche Tuin moge verwoest en vertrapt zijn; hoe lang het welligt nog duren moge, eer zijne vruchtboomen de oude uitgebreidheid, de eiken, die hem omringend beschermen, derzelver statige pracht en vastheid terug erlangen, - bloemen van allerlei geur en kleur, gloeijend als edelgesteente en welriekend als de kostelijkste voortbrengsels van het Oosten, ontspruiten aan allen kant welig en onnavolgbaar.
Het spijt ons, dat men het eerste stukje, dat onze hand ter nadere beschouwing aangrijpt, Lierzang genoemd heeft. Deze naam beduidt, belooft zoo veel - doet aan horatiussen, aan pindaren, of althans aan mannen als feith en helmers denken, en..... Wij zouden anders, in onze eenmaal opgevatte beeldspraak blijvende, zoo gaarne gezegd hebben: ziedaar een bloesempje, dat zelfs geen' naam heeft, geheel onbekend is onder de kweekers en vereerders van Flora's liefelijken stoet; en echter, hoe fraai ontplooit

{==594==} {>>pagina-aanduiding<<}
het zijne blaadjes en spreidt menige schoonheid ten toon! hoe frisch is zijn gloed, en hoe duidelijk ziet men hetzelve aan, dat het als een eigen kind is gekweekt aan de moederlijke borst der natuur!
Hetgeen wij laten volgen, wordt ons opzettelijk aangekondigd als een struikje, dat op het vrije veld, in eenen openen boerschen tuin, is geteeld. Inderdaad, het draagt al de kenmerken van eenen vetten bodem, eenen vrijen luchtstroom, maar tevens van eene zekere achteloosheid in de kweeking en oppassing. Hij, die het als zijn voortbrengsel ten toon stelt, heeft hetzelve, in het algemeen, juist gewaardeerd. Hoe zeer het uitgebreid en zamengesteld genoeg schijnt, om den naam van dichtstuk te dragen, hoe veel overeenkomst het in zijnen ganschen aanleg hebbe met eene Cantate, hij wil noch dezen, noch dien naam aan hetzelve geven. Het is, indien zulks noodig zij, beter, dat een ander als gevader over het schuldeloos wichtje sta, en zoo zwierigen naam aan hetzelve geve, als het moge verdienen. Wij hebben veel lust hiertoe. Slechts vreezen wij, dat het, een kind der liefde, niet vlekkeloos genoeg is, ten aanzien van de vormen, door de wet vereischt, om geen' aanstoot te lijden, onder het echte kroost der heilige Poëten toegelaten zijnde. Bij voorbeeld, de Heer de koning vergeet nu en dan op de noodzakelijke ineensmelting van twee vokalen te letten; hetgeen inderdaad - al wilde men ook met het ceremonieel de hand ligten, en zeggen: zulk eene kleine vrijheid zou het vrijste van alle wezens niet mogen nemen? - een weinig ongemakkelijk leest.
Nu komen we aan klijn. Dat is fraai. Waarlijk, daar zit groei en gloei in - gloed, willen wij zeggen. Als de wonderboom schiet hij op, met eene snelheid, met eene kracht, met eene weligheid van dos en rondom verspreide schittering van gebloemte, die het oog verbazen. Dit is geene bloote lofspraak; het is, naar ons gevoei, de karakteristiek van dit stukje. Eerst worden de Dichters opgeroepen; de lier, die nu niet klinkt, behoort niet in Nederland; de dag van Quatrebras en Waterloo (*) verjaart; terug met uwe gedachten naar het geledene, naar het gevreesde, naar het slagveld, naar de redding, naar de vreugde en het loon, dat den Held ver aan de Newa wacht. Zoo zweeft - neen, zoo snelt hij,

{==595==} {>>pagina-aanduiding<<}
al klapwiekende en schaterende en dartelende, op de wieken der dichtkunst voort, en sleept den lezer mede, schoon hij ook naar den adem hijge, en de oogen hem schemeren van al de voorwerpen. Men zegge wat men wille, men kan aan klijn geene hooge mate van vuur en kracht ontzeggen. Ieder wendt die slechts op zijne wijze aan - en elk heeft weer zijnen maatstaf, om die of die wijze als de voortreffelijkste uit te meten. Misschien is de Maker van dit stukje somtijds wat woordenrijk; misschien houdt hij nog te veel van eene vreemde constructie, b.v. een werkwoord met zijn gevolg als een zelfstandig naamwoord te gebruiken; misschien belet eene zekere drift hem, gelijk zoo menigen Prozaschrijver, die volkomene vloeibaarheid en welluidendheid aan alle regels te geven, welke het toppunt der kunst is; misschien - Maar, de Redacteur wil, dat wij kort zijn. Dus
Spandaw. Ja, het is eene ware verpoozing, hem na den ander' te lezen. Wij kunnen dit elkeen aanprijzen. Uit den snellen draf gaat men dan nu eerst in een statig stappen over, en vervolgens in eene regte lustwandeling onder bloeijende acacia's, in de schaduw van laurier en mirt. Wij houden anders niet van rijmelooze verzen; en zelfs die, welke de Heer spandaw hier voorop zendt, schijnen ons de noodige mate van zangerige welluidendheid te missen, om der Goden taal te heeten. Met dat al, als eene soort van recitatief onder de muzijk, behagen ze, om de treffende denkbeelden, en de voorbereiding, die zij het gemoed geven, tot het indrinken, daarna, der zachtste, liefelijkste toonen, welke men zich wenschen kan. Inderdaad, het is niet, omdat wij hem boven den voorgaanden willen stellen - maar het kan ons niet van het hart, dezen zachtgestemden Zanger aan de Eems één berispend woord te zeggen!

St. Clair en Olivia, uit het Engelsch van Miss Owenson, naar de derde oorspronkelijke Uitgave. Met Platen. Te Amsterdam, bij J. van der Hey. 1816. In gr. 8vo. 282 Bl. f 3-12-:

Deze roman geniet de buitengewone eer van met den naam des vertalers en voorredenaars, bij wijze van brief aan den uitgever, een man van bekende talenten, in het licht te verschijnen. Men kan niet ontkennen, dat het

{==596==} {>>pagina-aanduiding<<}
ook een buitengewone roman is, welks waardij veel minder in eene kunstige intrigue en aaneenschakeling van zeldzamen lotwissel, dan in het verhevene der karakters en sentimenten, is te zoeken. Sommigen onzer lezers herinneren zich misschien de voorrede, bij wijze van zamenspraak tusschen den Auteur en eenen Franschman, voor j.j. rousseau's Nouvelle Heloise geplaatst, en mogen daar de verdediging van dit karakteristieke herlezen. Veel heeft deze roman, in geest en strekking, van dat beroemde en beruchte stuk; nog meer misschien van göthe's Werther, waarmede het overigens ook in uitgebreidheid en vorm, voor zoo veel wij ons herinneren, groote overeenkomst heeft. Met één woord, de korte inhoud der gansche geschiedenis is deze: twee buitengewone jonge lieden leeren elkander kennen, nadat het meisje reeds stellig verloofd is - elkander niet mogende beminnen, worden zij hartelijke, vertrouwde, vurig lievende vrienden - ongelukkig, echter, worden deze twee betrekkingen, in de gegevene omstandigheden, bevonden geene evenwijdige lijnen te zijn, die, hoe na ook aan elkander, tot in eeuwigheid niet ineenloopen - de jongman kan eindelijk niet meer zwijgen, het meisje verraadt zich desgelijks - de bruidegom....... Doch, wij hebben reeds meer uit school geklapt, dan wij ons bij eenen gewonen roman, waar de langzame ontwikkeling der geschiedenis een groot deel van het vermaak bij de lecture uitmaakt, zouden veroorloven.
Wij willen nu een oogenblik stilstaan bij de beoordeeling. Om dan vooreerst den kwaden indruk weg te nemen, welken boven gewaagde vergelijking bij dezen of genen welligt zou hebben kunnen maken, zoo betuigen wij, dat het, ja, altijd iets gevaarlijks in heeft, eene verkeerde, schadelijke denk- en handelwijze met eenen glans van genie en verhevenheid te omgeven; doch dat het, van den anderen kant, eene waarheid, eene belangrijke waarheid is, die hier geleerd, en in de voorrede ook nog bijzonder in het licht gesteld wordt - te weten, dat die Platonische liefde, waarmede jonge menschen van een edel verstand en hart somtijds gevaar loopen zich te misleiden, zoo als de Duitschers zeggen, eine missliche sache is, die op heel veel onheil kan uitloopen. Ook heeft dit geschrift van eene Dame boven straks gemelden vooruit, dat er noch zelfmoord, noch dadelijke ontucht in voorkomt, of door de helden bedreven wordt. - Wijders is het in eenen

{==597==} {>>pagina-aanduiding<<}
kieschen, gevoelvollen stijl geschreven, en vertaald. Hier en daar zijn kenrige beschrijvingen en dergelijke te vinden. Het is doorzaaid met bevallige, aangehaalde versjes, die in het oorspronkelijke gebleven, maar aan den voet der bladzijde in onrijm zijn overgebragt. En eindelijk bevat het vele aanmerkingen over zeden, oudheden enz. van Ierland, het schouwtooneel der gebeurtenissen, die iets nieuws en belangwekkends aan het boekje bijzetten. - En wat nu, ten laatste, de geschiedenis, het beloop, den roman, als zoodanig, betreft - deze is waarlijk eenvoudig en teffens natuurlijk; noch de karakters, noch de omstandigheden, en beider vereenigde werking op het geheel, zijn uit de lucht, maar wel degelijk uit het dadelijke leven, gegrepen - schoon (vooral het meisje) wat hoog gekleurd. Intusschen kunnen wij toch niet zeggen, dat wij te dezen volkomen zijn voldaan geweest. De jongman wordt al zoo vroeg gewaarschuwd; en dit doet tevens den lezer al zoo vroeg zien, waar het heen moet. Het meisje is zoo raadselachtig in hare handelwijze, zoo dikwijls blootgesteld aan 's lezers berisping ten aanzien van onvoorzigtigheid; en dit komt, dunkt ons, dáárvan, dat men haar niet eene vriendin gegeven heeft, waaraan zij haar hart kon openleggen. Wij krijgen deze noodige ontdekkingen nu maar bij testamente; en dat is zoo wat half mosterd na den maaltijd. Het komt ons toch voor, dat dit middel niet vereischt werd om de geschiedenis in belangrijkheid te doen klimmen; zij doet dit buitendien volkomen.
Eer wij afscheid nemen, en den Eerw. van teutem bedanken voor zijne welvolvoerde taak; schoon het zeker magtig moeijelijk is, zoo geestig een vocht geheel zonder storten, en met altijd ongedwongene hand, over te gieten - moeten wij nog een woord zeggen van het titelvignet en eene plaat. Aan beiden gelooven wij lof te mogen geven, wat teekening en gravure betreft - maar het gelaat evenwel, vooral het oog, van Mijnheer op het eerste, en het ronde, volle aangezigt van de doode Jufvrouw op de laatste, hebben ons wat gehinderd. Had men het, ten opzigte van de laatste, er maar niet onder geschreven! Des te beter ware het tevens voor den meer gewonen romanlezer, die nu, bij het naslaan der prentjes, wat al te spoedig met den afloop bekend raakt.





{==598==} {>>pagina-aanduiding<<}

Keur van belangrijke en onderhoudende Verhalen. Door A. Bruggemans. Te Dordrecht, bij A. Blussé en Zoon. 1815. In gr. 8vo. 265 Bl. f 2-8-:

Onder dezen nederigen titel geeft ons de Heer bruggemans vier romantische Verhalen - van eigene vinding, of slechts van elders bijeengebragt? Daar ons het laatste niet blijkt, zoo willen wij het eerste vaststellen, en meenen, dat hij het meest belangrijke en onderhondende uit zijne opstellen voor dit werkje, en deszelfs nog volgende deelen, (bij een gunstig onthaal) heeft uitgezocht. 's Mans Tafereelen uit het Menschelijk Leven, vóór ettelijke jaren in het licht gegeven, hadden goeden aftrek, en wij vonden in deze Verhalen nu ook niets, waarover de Zedelijkheid en de Goede Smaak zullen schuimbekken. Trouwens, beide deze Dames zijn ook van eene te fatsoenlijke afkomst, dan dat zij deze uitdrukking van gevoel zekere Baronesse (bl. 115) zouden hebben afgezien; gelijk daarenboven geene van beide hier reden tot blozen vindt.
1) Iwan Leontif Godunow bevat eene gebeurtenis, gedurende den laatsten oorlog in Pruissen voorgevallen, en levert de geschiedenis eener ongelukkige liefde van den kweekeling en neef van eenen Archimandriet, die, zijne echtgenoote en kind in de vlammen verloren hebbende, nu zelf wel zijne hoop op huwelijksgeluk sinds lang had opgegeven, maar zijnen neef dit echter hartelijk gunde. De jongeling vond wel eene hem waardige beminde, terwijl hij oorlogsroem inoogstte; maar toen hij eindelijk zijne hand kon aanbieden, had zich die beminnelijke Louize op de ellendigste wijze weggeworpen, en hij kwam nog maar juist van pas, om ooggetuige te zijn van haar sterven in wanhoop. Dit ongeluk had het jonge mensch toch, naar ons inzien, ten deele aan zichzelven te wijten, daar hij het voor hem als 't ware geschapene meisje niet gewaarschuwd had, dat zij op hem rekenen kon, en alzoo, wanneer zij hem waarlijk liefhad, naar hem wachten moest.
2) Lydia van Zwartsbach is de arme verlatene, maar in ieder opzigt allervoortreffelijkste weeze, die, na vele beproe-
{==599==} {>>pagina-aanduiding<<}
vingen, waarin hare beminnelijkheid slechts te heerlijker uitkomt, eene gelukkige echtgenoote wordt.
3) De Geschiedenis van den Marquis Rufino is met de meeste onwaarschijnlijkheden opgehoopt; dan prijst zich mede aan door de vertooniug van een allerengelachtigst meisje, dat eindelijk 's mans liefde beloont. Daarenboven heeft dit verhaal, door sluipmoordenaars, roovers, levendig wegstommelen eener vrouw, enz. enz. alles, (eene schaking alleen uitgezonderd) wat den leeslust bij zoo vele romans gaande houdt.
4) Sophia Dalberg, of de Gevolgen eener verwaarloosde Opvoeding, is de geschiedenis eener jeugdige schoone, die eenen Officier, met wien zij doorgaat, maar die haar gelukkig meent, de voorkeur geeft boven eenen man, die haar een fatsoenlijk bestaan kon verzekeren. Het huwelijk vond echter zwarigheden, en de Officier, die over zijn verlof uitbleef, raakt zijnen stand niet alleen, maar ook zijn vaderlijk erfgoed kwijt. Nu zijn de gelieven nabij de wanhoop; maar, toen de ellende op het hoogst was, kwam ook de redding; en wij verblijden ons zeer, dat alles nog zoo gelukkig te regt kwam. Waarlijk, het was tien tegen één! - Dit Verhaal is het kortste, maar tevens het meest leerzame. Wij hopen, dat het der jeugd en onbezonnenheid ter waarschuwing strekken zal.
Over het geheel zien wij niet, waarom deze Verhalen niet, even als zoo vele andere, der beschaafde jeugd eene onderhoudende tijdkorting zouden geven; waarom wij dan ook nog eenige volgende met vertrouwen te gemoet zien.

Vervolg van den Kiuizenaar van de Chaussée-d'Antin, enz. Naar het Fransch. Te Dordrecht, bij A. Blussé en Zoon. 1814. In gr. 8vo. 374 Bl. f 3-10-:

Dit stuk is, toevallig, zoo lang bij ons blijven liggen, dat het weinig te pas zou komen, er breed over uit te weiden; al ware het ook, dat wij het niet reeds in het oorspronkelijke hadden doen kennen, en tevens van de overgieting in onze taal, bij gelegenheid van het eerste deel, het noodige hadden gezegd. Wij moeten, echter, - of het den Vertaler behagen mogt, meer van 's mans werk van gelijken stempel

{==600==} {>>pagina-aanduiding<<}
over te brengen, - alle waakzaamheid aanbevelen tegen min zuivere en gepaste uitdrukkingen in het Hollandsch, gelijk ons bij de lezing zijn voorgekomen. Overigens strekke dan deze aankondiging alleen voor hen, wien zij, bij vroegere gelegenheden, mogt ontsnapt zijn. Het werk verdient alle aanprijzing, om nuttigheid en aangenaamheid. De Schrijver is wel een Franschman - en heest dit karakter, ten tijde van napoleon's terugkeer, ook niet verzaakt. Maar, met visschen vangt men visschen, met dieven dieven, en ook een Franschman alleen is in staat, ons alle de sluiphoeken en kronkelpaden van het Fransche hart en karakter, alle de dolligheden en jammerlijkheden dezer toongevers der beuzelende wereld, alle de geruchtmakende nietigheden van dit nietigste en toch gevaarlijkste aller volken, naar waarde - of onwaarde - te leeren kennen. Wat we hierbij te voegen hebben, is de wensch - doch die wel niet ter plaatse zal komen, want wie leest er Hollandsch, buiten onze (oude) grenzen? - is dit, dat door het Fransche voorbeeld de lust bij de Engelschen wierd opgewekt, om ook eens weer een' Spectator te geven. Wij verbeelden ons, dat daarvan, wel niet zoo vele zaken, maar toch niet minder zaaks, zou te zeggen vallen in onze dagen.
Eene misselijke drukfout, bl. 147, Petrus en Aria, voor Petus en Arria, dwong ons een' glimlach af.

De Middelen van Bestaan, of Ambachten, Konsten en Handwerken, voorgasteld ter opwekking voor Kinderen, om zich in een of ander derzelven bekwaam te maken, enz. Tweede Druk. Te Amsterdam, bij G. Roos. 1815. In kl. 8vo. 58 Bl. f :-15-:

De tweede uitgave van een werkje, dat (naar het voorberigt) eenig in zijne soort is, en het geschiktste onder de tallooze geschenken, der jonge lieden sedert eenige jaren aangeboden, om hen bedacht te doen zijn, zich bij meerdere jaren eenig middel van bestaan te kiezen; en, bij het wél ontvangen van dezen tweeden druk, zal hetzelve nog worden voortgezet, hoezeer dit eerste stukje reeds eene ruime keuze geeft uit de verschillende Ambachten, Konsten of Handwerken, als wordende hier de volgende, die al heel raar bij elkander komen, beschreven: De Ratelwacht, - de Turftrappers, - de Jood, (zijne konst? ambacht? of handwerk?) - de Bierdrager, - de Mandenmaker, - de brave Matroos, - de Koorndrager, - de Vleeschhouwer, - de Scheepstimmerman, - de Pakkers, - de Karreman, - de Mosselman, - de Heelmeester, - de Kok. Ook is iedere dezer konsten, ambachten of handwerken, bij dezen tweeden druk, met een geheel nieuw, gekleurd plaatje versierd, waar men de Ratelwacht bij helderen dag in functie ziet.





{==601==} {>>pagina-aanduiding<<}

Boekbeschouwing.

Leerredenen, door Wilhelm Broes, Predikant te Amsterdam. IIIde en laatste Deel.

(Tweede Verslag.)

De 26ste Leerrede, over Matth. I:18, stelt voor: de bovennatuurlijke geboorte van Christus, een verbazend groot, echter niet onwaarschijnlijk wonder, en gewigtig om overdacht te worden bij de nadering van het Kersfeest. Eerst wil de Leeraar de overtuiging zijner hoorderen aangaande dit groote wonder versterken, en dan het gebruik, inzonderheid op het Kersfeest daarvan te maken, aanwijzen.
Na de vermelding van het verhaal, worden de gissingen van de tegenstanders dezer bovennatuurlijke geboorte opgegeven, en wederlegd door beproeving en van het verhaal en van het wonder zelf. De Redenaar wijst de fijne, karakteristieke trekken, die de echtheid des verhaals staven, met alle mogelijke scherpzinnigheid aan. Zou niet een verdichter aan het wonderkind eene moeder hebben toegekend, die niet alleen maagd was, maar ook geenerlei betrekking tot eenen man had, en in den ongehuwden staat tot den dood toe bleef? Zoo viel het wonderbare en onbevlekt-heilige in de geboorte van Christus, 't welk immers de verzierder door de levendigste kleuren wilde doen uitkomen, veel sterker in het oog; daar integendeel dit verhaal volstrekt de verdichting tegenspreekt. - Een verdichter zou, aangaande deze wonderbare geboorte, zekerlijk iets in de brieven of redevoeringen der Apostelen hebben laten invloeijen. - Er is iets karakteristieks in de personen, dat de fabel nooit bereiken kan. Maria, bij de eerste boodschap door grooten schrik en bevreemding bevangen, zegt stil: ‘Zie de dienstmaagd des Heeren; mij

{==602==} {>>pagina-aanduiding<<}
geschiede naar uw woord!’ Maar straks bekomen, en in haar geloof bevestigd, juicht zij. Haar stilzwijgen jegens Jozef is ten eenemale overeenkomstig met hare gewone, stilzwijgende onderwerping.
Hier en daar verstrooide omstandigheden, zamentreffende tot een bepaald doel, staan borg voor de waarheid van het verhaal. Het huwelijk van Jozef en Maria wordt reeds in de derde maand van hare zwangerheid voltrokken. Niet lang hierna vertrekken de jonggetrouwden uit Nazaret. Verre vandaar, te Bethlehem, komt het kind ter wereld. Eerst na twee jaren keeren de ouders met hunnen anderhalfjarigen zoon in den kring hunner stadgenooten terug. Waar henen leidt de loop dezer verscheidene omstandigheden? Duidelijk daar henen: dat Jezus gehouden wordt voor den, naar de gewone wet geborenen, en tevens echten zoon van Jozef en Maria, - dat ter eene zijde het wonder verborgen blijft, en aan den anderen kant het vermoeden van onkuischheid van Maria wordt afgekeerd. Deze uitkomst, welke wij in de geschiedenis van Jezus leven vinden, welke ook met Gods wijsheid het best schijnt overeen te stemmen, is de gemeenschappelijke vrucht van al de zoo even gemelde omstandigheden, zoodat, slechts ééne verwrikt wordende, de uitkomst mist, of hare gepastheid verliest. Geen verdichter zou ooit met die wijsheid dit plan hebben kunnen aanleggen.
Verder toont de Leeraar het natuurlijk eigenaardige dezer wonderbare geboorte aan. Jezus wordt daardoor vrijgewaard van het gewone bederf onzer nature, terwijl tot zijn ambt eene volstrekte heiligheid vereischt werd. Zoude het niet goed geweest zijn, er bij te voegen, dat Jezus dus konde vrijblijven van de zonde, (als, naar Paulus, de tweede Adam, in zijne onschuld nog vrij, gelijk de eerste) wanneer hij de verzoekingen overwon? De meeste menschen, toch, zijn gewoon. Jezus heiligheid voor een noodzakelijk gevolg zijner reine geboorte te houden; en dit geeft verwarring van

{==603==} {>>pagina-aanduiding<<}
denkbeelden, zoo wel als het de verpligtende kracht van Jezus voorbeeld vermindert.
Het tweede deel wijst aan, hoe gewigtig het zij, het wonder dezer geboorte op het Kersfeest te overdenken. Men wordt bij deze overdenking, namelijk, overtuigd, dat het Christendom eene onmiddellijk Goddelijke openbaring is. Hierdoor wordt, van eene andere zijde, de waarde van den mensch in het allerhelderst licht geplaatst. Eindelijk is van de soort van werking, met welke God het Christendom gevestigd heeft, afhankelijk, of wij de verdere voortduring en uitbreiding dezer instelling, naar de belofte van den Insteller en de Profeten, mogen verwachten.
De 27ste Leerrede, naar Luc. II:40-52, stelt voor: de voorspoedige ontwikkeling van het kindeken Jezus, met een voorbeeld van zijn vroegrijp verstand.
Zeer juist wordt, aanstonds in de inleiding, als een karakteristiek bewijs voor de echtheid der Evangelische geschiedverhalen, opgegeven, dat de Schrijvers van Jezus jeugd niets wonderbaars, maar slechts korte berigten ter neder stellen.
Het eerste deel der Leerrede ontvouwt het tekstverhaal zeer juist, en geeft onderscheidene, welgegronde ophelderingen, te breed om hier te vermelden; maar waardoor, dit verzekeren wij den Lezer, deze op het regte standpunt geplaatst wordt, vanwaar hij dit voorval te beschouwen heeft. - Het tweede deel zal onderzoeken, hoe Jezus tot die hooge mate van verstand, welke hij hier ten toon spreidt, is gekomen. De Leeraar stelt vast, dat de gewone middelen van opvoeding, door het voortreffelijk ouderenpaar gebezigd, benevens de leiding van 's Heeren geest, onder medewerking van Jezus eigen lust tot de deugd, zijne heiligheid ontwikkeld en gevestigd hebben. Ten aanzien van de ontwikkeling des verstands, wordt uitstekend veel schoons en waars gezegd; aangetoond, dat Jezus, omdat hij geen geleerde worden moest, niets had dan de natuur, het leven en den bijbel. Uit de omstandigheid, dat Je-
{==604==} {>>pagina-aanduiding<<}
zus juist te Nazaret leefde, worden juiste besluiten en bestieringen afgeleid; dan, dit alles moet in deze schoone Leerrede, in haar geheel, gelezen worden. Dit ééne merken wij aan: Zou niet de opvoeding en leiding, inzonderheid van Maria, de opscherping en ontwikkeling van wederzijden, door gesprekken tusschen haar en haren zoon, de gelegenheid tot denken, welke juist het timmermans handwerk, ook onder den arbeid, gunt, veel tot ontwikkeling van Jezus verstand hebben toegebragt? - Deze Preek verdient de behartiging van alle standen, die er uit leeren kunnen, dat niemand, wiens verstand onontwikkeld blijft, in datgene, wat hij als mensch weten moet, zonder schuld is.
De 28ste Leerrede, naar Jo. XIX:35b, wijst aan: den algemeenen inhoud en de tastbare waarheid der lijdensgeschiedenis, tot voorbereiding van derzelver stukswijze overweging. De Leeraar verdeelt, tot een algemeen overzigt, de lijdensgeschiedenis in drie tijdvakken. Het eerste bevat de voorbereidselen tot aan de gevangenneming; het tweede gaat van de gevangenneming tot aan de overgifte van Jezus ter kruisstraffe; het derde vandaar tot aan deszelfs dood.
Als eene zekere proef van de waarheid der geschiedenisse wordt opgegeven, dat de Joden geheel anders handelen, dan zij aanvankelijk besloten hadden. Hun eerste voornemen was, Jezus dood uit te stellen tot na den afloop van het feest; terwijl eene, niet te vermoedene, omstandigheid (Judas aanbieding, hem te verraden) dit besluit verandert, tot groot voordeel voor de zaak van Jezus naderhand. Dit merk van waarheid - zegt de Redenaar - is te meer overtuigende, dewijl de geschiedenis de feiten met kinderlijke eenvoudigheid opgeeft, zonder eenige aanmerking over derzelver verbindtenis, of ophef over derzelver vreemdheid en doelmatigheid. - Eene andere proef van de waarheid des geschiedverhaals is Jezus lijden in Gethsemane, dat een verdichter, ten minste nooit zoo sterk, zoude hebben opgegeven.

{==605==} {>>pagina-aanduiding<<}

In het tweede tijdperk der lijdensgeschiedenisse onderscheidt de Leeraar, onder vele andere, vier merken harer waarheid: den grooten rijkdom van berigte zaken; den verborgen zamenhang van kleine bijzonderheden met groote uitkomsten; eenige, zoo fijne als duidelijke, karaktertrekken; en eindelijk, den vasten regel, naar welken beide, het spreken en het zwijgen van Jezus, bij zijne verhooren is ingerigt.
Vele bijzonderheden worden als bewijzen der waarheid opgegeven in het derde tijdperk; terwijl aangetoond wordt, hoe het groote en het eigene in Jezus karakter het doorslaandst merk der waarheid oplevert. Door de aanwijzing van den Redenaar, waarvan wij hier geene proef kunnen geven, maar die in haar scherpzinnig gesteld geheel moet gelezen worden, wordt het gezegde van zekeren Schrijver, hier aangehaald, duidelijk, dat het een veel onoplosbaarder verschijnsel zou wezen, wanneer de geschiedenis van den Heiland verdicht ware, dan dat die éénige, onvergelijkelijke persoon, met al de grootheid van zijn karakter en de vreemdheid zijner wonderbedrijven, bestaan hebbe.
De 29ste Leerrede, tekst Jo. XVI:32b. Jezus, wanneer ook door zijne vrienden verlaten, niet alleen; en daarom altijd kloekmoedig. Het eerste deel bevat aanmerkingen over den zin, den vorm en den nadruk van het gezegde in den tekst. In het tweede wil de Eerw. broes, in Jezus voorbeeld, eene schoone proef van de waarde van den Godsdienst, inzonderheid van den Evangelischen, daarin voorhouden, dat dezelve den mensch grootelijks opheft en veredelt; en daarna het gevoel van Gods alomtegenwoordigheid, die hoofdtak van den Christelijken zin, als hulpmiddel tot een kloekmoedig bestaan, ten gebruike aanprijzen: eene taak, die zeer schoon uitgevoerd wordt.
De 30ste of laatste Leerrede, tekst Jo. XX:24-30. eene beschouwing van het ongeloof van Thomas; aangewend om twijfelingen aangaande het Evangelie te wederleggen, te voorkomen, of derzelver grootste schade af te keeren.

{==606==} {>>pagina-aanduiding<<}
De geschiedenis wordt eerst opgehelderd, vervolgens ten opgegevenen gebruike aangewend. De Eerw. broes kan niet besluiten, aan het ligchaam van Jezus, na deszelfs opstanding, eigenschappen van eenen verheerlijkten staat toe te kennen. Wij, daarentegen, wanneer wij dit niet doen, weten tot de beantwoording van menige vraag geenen raad; vinden het, integendeel, eigenaardig, dat Jezus, in wiens opstanding de onze is afgeschetst, ook in zijn ligchaam, na dezelve, ons ons aanstaande vertoont; verwonderen ons, hoe uitleggers, anders zoo waakzaam, om opvattingen tegen te gaan, waardoor iets, dat als wonderdadig vermeld staat, natuurlijke gebeurtenis zou worden, juist hier zulk eene opvatting, waartoe het verhaal geen' den minsten grond aan de hand geeft, maar wel het tegendeel, zich veroorloven; terwijl wij eindelijk - schoon het er hier de plaats niet voor is - wel gronden voor ons gevoelen zouden kunnen opgeven, die wij zouden moeten wederlegd zien, eer wij het andere gevoelen aannamen. Wij kunnen ook met den Eerw. broes geenszins zien, hoe onze opvatting der zake het geloof aan Jezus opstanding eenigzins zoude kunnen verzwakken; maar wel het tegendeel.
Hierop wordt van de geschiedenis het aangekondigd gebruik gemaakt tegen twijfelingen aan Jezus opstanding. Thomas ongeloof wederlegt ze. Waar hij eindelijk met zoo veel moeite geloofde, kan Jezus opstanding geene verbeelding geweest zijn. Waar Thomas niet vermoedde, dat Jezus nog niet gestorven, maar dat hij nog dood was, daar is toch wel geen twijfel, dat Jezus waarlijk dood geweest is.
Maar beide deze aanmerkingen vooronderstellen de waarheid van het Evangelisch verhaal. Honderd inwendige bewijzen staven hetzelve. De Leeraar brengt eenige weinige bij. Toen de Zaligmaker voor de eerste reis in 't gezelschap zijner Jongeren komt, twijfelen zij op het zien, nadat zij te voren op het bloote getuigenis geloofd hebben. - De verschijning aan Petrus zou door

{==607==} {>>pagina-aanduiding<<}
geenen verdichter met een enkel, eenvoudig woord vermeld, maar in eene uitgewerkte teekening vertoond zijn. - Het geheele zamenstel van de berigten der verschijningen spreekt verdichting tegen. - De personen spreken en handelen, ook bij deze gelegenheid, zeer karakteristiek. - Met de allerdiepste wijsheid leidt Jezus zijne jongeren tot het, hun zoo noodige, heldere en onwrikbare geloof aan zijne opstanding. Wie zou dit alles zóó hebben kunnen verdichten?
Het ongeloof van Thomas strekt ook, om twijfelingen aan den geopenbaarden Godsdienst af te keeren.
Gelijk Thomas niet wil gelooven zonder zien, zoo is ten allen tijde eene der glimpigste verzoekingen tot ongeloof de eigendunkelijke eisch, dat, hetgeen aan ons geloof wordt aangeprezen, niet slechts genoegzaam baarblijkelijk zij en waardig om te worden toegestemd, maar den allerhoogsten trap van zekerheid hebbe. Ter vermijding van deze klip, heeft de Leeraar drie herinneringen.
Vooreerst: de opstanding van Christus en de overige gebeurtenissen, op welke de Goddelijke afkomst van den Evangelischen Godsdienst steunt, hebben geen hooger en beslissender bewijs aan te voeren, dan het getuigenis der Apostelen. Ten andere: de waarheid van Jezus opstanding en overige wonderen is gegrond, hoewel niet op de tastbaarste, echter op genoegzame zekerheid. Ten derde: de eisch van eene grootere, tastbaarder zekerheid moet ons in het stuk van den geopenbaarden Godsdienst des te ongepaster voorkomen, wanneer wij de wijze redenen ontdekken, om welke het Gode behaagd heeft, geene andere en hoogere, dan er zich ons voordoet, te beschikken en toe te staan. Namelijk, wanneer hier en daar tot genoegen van eenige twijfelenden een wonderteeken geschiedde, zouden deze zinnelijke bewijzen, met toenemend wantrouwen aan het getuigenis der Apostelen, overal en altijd gevorderd worden. - Het geloof in Jezus moet den bedorven zin bekeeren; maar in een geloof, dat op zien en tasten

{==608==} {>>pagina-aanduiding<<}
rust, komt geene zelfoverwinning, geene keus, geen overleg, geene inspanning, geene gehoorzaamheid, geene onderwerping te pas. (Allcrjuistste aanmerking!) - Indien de waarheid van Jezus opstanding en zijner Goddelijke zending niet betwijfeld konde worden, zou er weinig onderzoek omtrent den Godsdienst zijn. Het gebrek aan tastbare zekerheid moge eenige menschen, in weerwil der waarheidsliefde, door twijfeling smartelijk ontrusten; aan de andere zijde geeft doorgezet onderzoek ook de helderste en vastste overtuiging.
Eindelijk is de beschouwing van Thomas ongeloof nuttig, om twijfelarij, waar zij is en blijft, onschadelijk te maken. Het ongeloof van dezen Jonger levert voorschriften daartegen op. - Thomas bedenkelijkheid werd geene volstrekte verwerping der waarheid. - Bij zijne twijfeling aan Jezus opstanding geraakte zijn geheele geloof aan Jezus niet los. - Thomas ging niet, gedurende zijne onzekerheid, tot de tegenpartijders over. - Thomas bleef onder zijne twijfelingen op den weg der godsvrucht en broederliefde.
De uitvoerigere opgaaf van den inhoud dezer Leerrede kan hare belangrijkheid doen zien.
Wij betuigen, in den naam van het godsdienstig publiek, aan den waardigen Kerkleeraar onzen dank voor dezen zijnen, met vlijt en schranderheid volbragten, arbeid: opgaaf van de inwendige bewijzen voor de waarheid der Evangelische geschiedverhalen. Mogten deze Leerredenen velen, bij wie, schoon niet uit onreinheid van hart ontstane, twijfelingen tegen de echtheid der Evangelische geschiedverhalen plaats hebben, in handen komen! - Schoon wij reeds vrijmoedig hebben te kennen gegeven, dat wij den Eerw. broes niet gaarne gewijde verhalen schilderend zien uitbreiden - wat nood ook? non omnia possumus omnes -: in de praktikale voordragt is hij meester, en weet het hart te treffen en te overtuigen. Dezelve is klaar, vloeijend, hartelijk, en heeft in ons den wensch gaande gemaakt, dat de Redenaar volstrekt alles versmaden mogt, waar-
{==609==} {>>pagina-aanduiding<<}
door de minder achtingwaardige hoorder wil aangetrokken zijn, en dit overlaten aan zulken, die, de ware kunst der rede niet bezittende, zich met kunstgrepen behelpen, om hier en daar eenen bijval in te oogsten, met welken de ware Redenaar niet gediend is.
Wij geven, ten slotte, een klein staal, ter staving van hetgeen wij van 's mans verdienste als Redenaar gezegd hebben.
Uit de 27ste Leerrede. ‘Slechts weinige menschen kunnen zich geheel wijden aan de beoefening der wetenschappen; aan velen, die lust zouden hebben om nuttige en sierlijke kennis te verzamelen in de uren, welke de waarneming van hun beroep overlaat, ontbreken de kostbare middelen van boeken en het onderwijs eens meesters. - Is voor dezen allen de tempel der wijsheid gesloten? Neen! Ziet, wat Jezus geworden is, die des daags een handwerk dreef, - tot hoe groote kennis menigeen is opgeklommen in de uren, welke een ander voor ledigheid en ijdel vermaak wegwerpt! Ziet, wat Jezus geworden is door de opmerking der natuur en de beoefening der H. schrift, met weinige of geene andere hulpmiddelen! Beschouwt toch het onderzoek der natuur en geschiedenis, der overige wetenschappen, vooral het onderzoek van den godsdienst, niet als eene taak, welke vreemd is aan uwen levensstand. Gij houdt immers, omdat gij koopof ambachtslieden zijt, niet op menschen en christenen te wezen, - uwe betrekking tot de tegenwoordige wereld sluit immers uwe roeping niet uit voor de wereld der geesten, in welke buik en spijzen, woning en huissieraden, alles, wat wij voor het ligchaam behoeven, te niet gedaan wordt. U, die in uwen bekrompen staat van kostbare middelen des onderzoeks verstoken zijt, ontga de moed niet, om uwen geest met wijsheid te voeden en te versieren. De allerbeste boeken zijn u, te gelijk met den geleerden en met den rijken, ter hand: de natuur, de mensch, de bijbel; en zoo, inzonderheid voor den aanvanger, bij die boeken een

{==610==} {>>pagina-aanduiding<<}
uitlegger noodig is, gij vindt dien ligt in eenen reeds onderwezenen vriend, en vooral in de openbare godsdienstoefening.’
Ad vocem ‘geheele vaderlandsche kerk,’ bl. 189, zij ons nog de aanmerking vergund, dat er eigenlijk geene vaderlandsche kerk, schoon wel verscheidene kerkelijke genootschappen in het vaderland, bestaat: dit zal dus waarschijnlijk Hervormde moeten zijn.
Tot meerder gemak, is achter dit deel gevoegd eene korte schets van het inwendige bewijs voor de waarheid der Evangelische geschiedenis, in de Leerredenen doorgaans vervat, met aanwijzing der bladzijden.

Eenheid in het Menigvuldige, of het Christendom, beschouwd als een vereenigingsmiddel voor waarheidsvrienden, bij de anderzins nog zoo groote verscheidenheid hunner denkwijze, stand, zeden en gebruiken. Leerredenen, gehouden ten tijde der Landdag-vergadering in Zurich, 1813, van J.J. Hesz, Antistes. Te Groningen, bij J. Oomkens. 1815. In gr. 8vo. 122 Bl. f 1-:-:

Deze voortreffelijke Leerredenen, gehouden ten tijde der bijeenkomst van de afgevaardigden van al de standen des Zwitserschen Eedgenoodschaps in 1813, hebben natuurlijk de naaste betrekking op en de grootste waarde voor Zwitserland; dan, dezelven zijn voor ieder Christenvolk en voor iederen bijzonderen Christen evenwel van zeer groot belang: wij lazen die met het uitstekendst genoegen, en meenen de lezing en behartiging aan iederen vriend van volk en godsdienst ten sterkste te moeten aanprijzen. Het in onderscheidene partijen gescheurde Christendom heeft voor iederen opregten belijder dadelijk veel, en wel het wezenlijke, gemeen; onderlinge verdraagzaamheid is geen betwiste pligt

{==611==} {>>pagina-aanduiding<<}
meer, niet slechts bij Protestanten, maar zelfs tusschen Roomschen en Onroomschen, (voor het minst, die dezen pligt nog betwisten durft, brandmerkt zichzelven bij iederen weldenkenden;) maar zamenstemmen en zamenwerken in hartelijke, wederzijdsche achting en liefde is de pligt, dien men nu toch eindelijk ook vrij algemeen erkent; en het is vooroordeel en misvatting, dat men daartoe vooraf eene vormelijke kerkelijke vereffening van leerbegrippen en inrigting van den eerdienst, eene uitwendige eenheid, noodzakelijk houdt. Het eenvoudige, groote oogpunt, waartoe zich ieder Christen vereenigt, is geloof aan den éénen waren God, en aan dien, welken Hij gezonden heeft, en broederlijke liefde. ‘In onze dagen was voorzeker daarmede reeds veel gewonnen, dat het stelsel van verdraagzaamheid eindelijk de overhand behield, waarvan de heilzame gevolgen zich steeds zigtbaarder vertoonen. Reeds uit verdraagzaamheid gewent men zich, zonder aanmerking van onderscheidene leerregelen en vormen, welke de kerken van elkkander scheiden, dat, hetwelk zij altijd nog waars en goeds gemeen hebben, beter en juister te bezien, dit reeds hooger te waarderen, over deze gemeenschap, waar eene vormelijke noch noodig noch mogelijk is, reeds van harte zich te verheugen. - Dit baant reeds tot wat hoogers den weg.
‘En waartoe dan?’ - Tot datgeen, waarvan men het denkbeeld, niet alleen bij Protestantsche, maar ook bij Katholijke Schrijvers (b.v. weszenberg en sailer) fraai en naar behooren vindt uitgedrukt; eene Christelijke overeenstemming, ook zonder vormelijke vereffening der kerkelijke verschillen, waarvan zoo veel te overvloediger zegen te wachten is, naar mate men meer dat, waarin de gescheidene kerken overeenstemmen, geldend maakt, en gemeenschappelijk behandelt.
‘Dat voor de godsdienstige behoeften van onzen leeftijd niets geschikter zijn kan, dan eene - hoedanige er onder waarheidsvrienden van zelf is - godsdienst-
{==612==} {>>pagina-aanduiding<<}
vereeniging van deze soort; - dat tot onderhouding en bevestiging van zulk eene geene half burgerlijke, half geestelijke kunst- en dwangmiddelen noodig zijn; - dat ook juist in de tijdsomstandigheden zelve daartoe de dringendste eischen voorhanden zijn, - ja dat werkelijk, onder Goddelijke leiding, daartoe in stilte de weg gebaand wordt, - dit is des Schrijvers innigste overtuiging; dit is zijne geliefkoosde gedachte,’ met welke de steller dezer beoordeeling hartelijk instemt, die er met den waardigen Antistes ook gaarne bijvoegt, met genoegen te zien, ‘dat het oude onderscheid tusschen de inwendige en uitwendige kerk, waarop de inrigting des Christendoms zelve doelt, van nieuws weder opgezocht en behartigd wordt; - dat men de zoo verschillende denkbeelden: kern en schaal, voorhof en heiligdom, (in zoo verre zij bijeen behooren, en in zoo verre zij gescheiden zijn kunnen) niet zoo ligt meer verwisselen zal; - dat de poging van alle echte kenners van het Christendom tot wedervereeniging in datgeen, hetwelk in dezen godsdienst altijd en onder alle vormen even wezenlijk, even eigendommelijk is en blijft, zich duidelijk steeds sterker openbaart; - dat hinderpalen voor deze vereeniging, welke voor korten nog in den weg lagen, deels reeds opgenomen, deels ligtelijk nog eindelijk weg te nemen zijn.’
De Leerredenen zijn zeven in getal: 1) gehouden op Pinksteren, over Hand. II:6-11. Het alle waarheidsvrienden liefderijk vereenigende Christendom, in weerwil der verscheidenheid van toestand, talen, zeden en gebruiken, is het hoofddenkbeeld, waarvan deze Leerrede, op dat Christelijk feest der eendragt en des vredes, aanwijst, welk eene Godsdienstvereeniging eigenlijk Gods wijsheid ten doel had; de tweede zet de beantwoording dezer vraag voort, en, had de eerste aangewezen, waaromtrent alle waarheidsvrienden zich van tijd tot tijd broederlijk moeten vereenigen, (de erkentenis en waardering der groote daden van God) zoo wijst 2) aan, naar Koloss. III:11, welke verscheidenheden kon-
{==613==} {>>pagina-aanduiding<<}
den en moesten geduld worden. 3) Rom. X. 18. De prediking des Goddelijken woords, welke op ééns wijd en zijd zich hooren liet, is het vermogende middel, waarvan zich de Goddelijke Voorzienigheid bediend heeft. Bij dit hoofdmiddel voegden zich, of liever daaruit vloeiden voort, en dit is de inhoud van 4), naar Efes. II:19, broederlijke goede verstandhouding, de menigvuldigheid der verleende gaven en krachten, wederzijdsche voorbidding, briefwisseling, gastvrijheid en weldadigheid. De Apostel dacht zich de Christenen als één Goddelijk huisgezin en een heilige burgerstaat. 5) Jac. IV:1, lost de tegenbedenking op, ontleend uit den onderlingen haat en scheuring der Christenen; 6) wijst aan, wat wij doen moeten, om den zegenrijken invloed van den eendragt en vrede stichtenden Godsdienst meer te helpen bevorderen, Zach. VIII:19b; 7) wenkt op den voor een Christenvolk ook nu nog bereikbaren trap van zedelijke en godsdienstige waarde, en wat het van God mag hopen, 2 Kor. VI:16.
Wij houden deze Leerredenen alle voor gouden appelen in zilveren schalen, en durven, ook als Leerredenen, dezelve, wegens eenvoudige schoonheid en overtuigende, hartindringende waarheid, allezins aanprijzen. Uit de tweede geven wij het volgende tot eene kleine proeve: ‘De Apostel gewaagt niet alleen van de beschaafde Grieken, maar ook van zulke buitenlanders, welken men het verwijt van ruwe domheid (barbaarschheid) deed; hij noemt zelfs de Scythiërs, welke onder de geheel of bijna wilde volken geteld werden. Maar ook dit onderscheid kwam bij hem in geene aanmerking, waar gesproken werd van hetgeen Christenen als Christenen vereenigt. De waarde van elke van elders bekomene verlichting liet hij aan hare plaats; maar als Leeraar des Christendoms (eens Godsdiensts, welken het opgeklaarde Rome en Griekenland even zoo goed noodig had, als het ruwste volk) mogt en moest hij tot de voordeelen van dezen Godsdienst ook juist dit tellen, dat hij voor het hart en geweten van den onkundigsten,

{==614==} {>>pagina-aanduiding<<}
den ongeleerdsten niet minder geschikt was, dan voor derzulken, welke reeds in kundigheden van elke soort groote voortgangen hadden gemaakt. Verheugen moest hij zich, bij zijn overzigt over de Christenheid, reeds zoo wel getrouwe vereerders onzes Heeren onder de onbeschaafde, als onder de beschaafde kringen van menschen te vinden. Verheugen moest hij zich, dat zelfs dit anders zoo veel beduidend onderscheid den steeds verderen voortgang van het Christendom in geenen deele stremde; dat men veelmeer van deze in doorzigt en kundigheden aan elkander zoo ongelijke menschen doorgaans zeggen kon: ‘Christus is alles in allen. Dit is het, dat hen vereenigt; dit geeft aan allen dezelfde innerlijke waarde, dat zij nu gemeenschappelijk erkennen en vereeren den éénen waren God, en Jezus Christus, dien Hij gezonden heeft.’

Gesprek over den waren aard van het Christelijk Geloof voor Eenvoudigen, door Alethophilus. Te Leeuwarden, bij J.W. Brouwer. 1815. In kl. 8vo. 47 Bl. f :-4-:

Zeker Predikant vindt twee eenvoudige, maar brave mannen in gesprek over eene door hem gehoudene leerrede over het Geloof, waarop zij eenige bedenking hadden, die hij door zijne eenvoudige en duidelijke teregtwijzing oplost. Het voorwerp van het Geloof is, volgens hem, de verklaring in den Bijbel, inzonderheid aangaande de vergeving der zonden, onder voorwaarde van verbetering van hart en handel; en dit voorwaardelijke was het vooral, dat de brave vrienden tegenstond, als meenende zij, dat daardoor het vrije der Goddelijke genade en het geregtvaardigd worden om niet geheel wegvallen moet. - Het heugt ons, dat, in vroeger dagen, juist het bezigen van die woorden ‘onder voorwaarde’ sommigen schrikkelijk hinderde; brave menschen, intusschen, waren het in de hoofd-
{==615==} {>>pagina-aanduiding<<}
zaak eens, maar het was een woordenstrijd, waarbij men over en weder verketterde. Wij hebben altijd gemeend, dat men zich gemakkelijk verdragen kon, en in onze ambtsbediening bevonden, dat wij, zonder eenig bezwaar, die uitdrukking al of niet konden bezigen, en evenwel hetzelfde leeren, en voor iederen toehoorder even bevattelijk. Sinds lang, intusschen, hoorden wij niets van belang aangaande dezen woordenstrijd; met dat al kan dit boekje misschien op sommige, ja welligt op vele plaatsen nuttig zijn. Het is kennelijk gerigt tegen de beide uitersten: ‘het streven naar deugd, zonder eene gemoedelijke werkzaamheid omtrent Gods barmhartigheid in Christus; - en het vertrouwen op Gods barmhartigheid in Christus, zonder het ijverig streven naar deugd.’
Wij hopen, dat het in de regte handen komen, en met vrucht zal gebruikt worden.




Nationaal Gedenkboek der hernieuwde Nederlandsche Unie, van den jare 1813. Door J. Konijnenburg.

(Tweede Recensie.)

Wij gaan, volgens de aankondiging in ons vorige Nommer, thans over, om eenige daadzaken, zoo als zij in dit werk geboekt worden, met de wijze, waarop de Heeren bosscha en chad die vermelden, in vergelijking te brengen.
De opstand te Amsterdam is bij chad zeer kort behandeld; hij kent daarin den Heere falck het oogmerk toe, om het volk op den 15den op te zetten, ten einde ‘eene openbare verklaring ten voordeele van den Prins van Oranje te bewerken.’ Wij twijfelen aan de echtheid van dit feit, en gelooven veeleer, dat de drang der omstandigheden den Heer falck, die, benevens het edele Haagsche Driemanschap, kemper en eenige anderen, zekerlijk een plan ter verlossing in

{==616==} {>>pagina-aanduiding<<}
den zin had, vroeger dan hij meende verrast heeft. De Heer bosscha stelt de zaak zelve twijfelachtig, zonder iemand te noemen; en de Schrijver van het Gedenkboek gewaagt geheel niet van dit ontwerp van falck, wien beiden ook met luttel onderscheidings te midden der overige Officieren van den krijgsraad noemen. Bosscha nogtans zegt, dat hij de aanspraak deed aan het Tusschenbestuur; eene aanspraak, welke de late nakomelingschap nog in het onlangs uitgekomene klassieke werk van van der palm zal bewonderen. Volgens bosscha, maakten van de vierentwintig opgeroepene Heeren van het Tusschenbestuur acht, volgens konijnenburg slechts zeven zwarigheid, om dezen post aan te nemen. De officiele bekendmaking en bosscha's eigen gezegde bepalen het getal op zeventien van de vierentwintig. Omtrent de opschudding zelve treedt konijnenburg in zeer vele bijzonderheden, die bosscha niet heeft, en ook, volgens zijn plan, niet wel hebben kon; schoon zij zekerlijk voor den Amsterdammer aangenaam en belangrijk zijn, en dus weder goed in het ontwerp van konijnenburg dienen. Hij heeft ook de schoone en korte aanspraak van van der hoop, krachtiger dan ééne, die wij bij de Ouden lezen: ‘Mijne Heeren, vóór dat wij onze belangrijke en gevaarvolle taak ondernemen, laat ons allen in stilte bedenken, dat God regeert!’
Omtrent het Haagsche werk evenaart niemand chad in naauwkeurigheid. Geen wonder! hij had den toegang tot de beste bronnen. Vooral in de eerste, geheime handelingen van het eerbiedwaardig verbond, dat aan Nederland de vrijheid en den Koning de kroon verschafte, heeft hij bijzonderheden, zoo als niemand ze heeft. Gedeeltelijk heeft de Heer konijnenburg zich hiervan bediend; maar ook eene menigte andere daarbij gevoegd. De Heer bosscha, hoezeer iets korter, verhaalt de hoofdzaken met beknopte duidelijkheid.
De lotgevallen van onzen tegenwoordigen Koning,

{==617==} {>>pagina-aanduiding<<}
vóór de gelukkige Omwenteling, vermeldt bosscha in het begin van zijn tweede Deel kort, doch meesterlijk. In het bestek van chad viel het geheel niet, daarvan te spreken. Konijnenburg is daarover, tegen zijne gewoonte, vrij kort; maar hij heeft de bijzonderheden, dat de Vorst in den aanvang van 1813 de bijeenkomst des Keizers van Rusland met den Koning van Pruissen te Breslau bijwoonde; dat hij, op den 25 April 1813 uit Zweden te Londen aangekomen, de beste schikkingen tot het groote Europesche verbond hielp tot stand brengen, en vervolgens op het punt was, om zich in persoon naar het vereenigde leger in Duitschland te begeven, waar hij zelf een afzonderlijk Corps Nederlanders meende op te rigten, toen de wapenstilstand (door zoo velen in Duitschland met leede oogen gezien) dat ontwerp kwam te leur stellen. De Schrijver zal deze bijzonderheden waarschijnlijk uit afzonderlijke mondelinge of schriftelijke berigten hebben; immers wij herinneren ons niet, dezelven ooit in druk te hebben gelezen. Zeer uitvoerig is nu voorts de Heer konijnenburg in de beschrijving van 's Vorsten blij onthaal, zoo in Engeland als hier te lande, en overtreft daarin verre den Heer bosscha.
Verder gaat het verhaal van chad niet, wat de krijgsgebeurtenissen betreft: hij eindigt zijn kort, maar zaakrijk boekje met de werkzaamheden omtrent 's Lands Constitutie van 1814. Bosscha en konijnenburg beiden gaan verder, en vermelden de belegeringen en ontruimingen der onderscheidene steden; eene vereeniging van groepen, die van der palm meende, dat aan zijne schilderij de noodige eenheid zouden hebben doen missen.
Omtrent Brielle komen de berigten van bosscha met die van konijnenburg grootendeels overeen. Laatstgenoemde is echter weder meer uitvoerig. De werkzaamheid en het lijfsgevaar van Do. pauw, en de moedige onverzettelijkheid zijner Gade, om zijn verblijf niet te ontdekken, komen in dit tafereel voorna-
{==618==} {>>pagina-aanduiding<<}
melijk uit. De verrigtingen te Ooltgensplaat bekomen ook eene zeer uiteengezette vermelding. In de opgave van het beleg van Koeverden heeft tusschen de beide Schrijvers dit verschil plaats, dat de vesting op den 12 November volgens konijnenburg in naam des Russischen Keizers en van den Kroonprins van Zweden, volgens bosscha in naam des Keizers van Rusland, des Konings van Pruissen ‘en des Prinsen van Oranje’ opgeëischt werd; een verschil, niet zonder gewigt, daar, zoo het laatste waar zij, de stellige bedoeling der Bondgenooten, nog vóór eenige pogingen van onze zijde, volkomen zou blijken. Wij twijfelen echter, of enkele Kozakken dit zouden gedaan hebben, terwijl de Ridder rosen in de bezitneming van Vriesland en Groningen met geen woord van den Prinse gewaagde.
De bezetting van Groningen, waarvan bosscha naauwelijks gewaagt, wordt bij konijnenburg uitvoerig geboekt, die daarentegen korter is in het vermelden der belegering van Delfzijl, waaromtrent bosscha in vele bijzonderheden treedt. Hoezeer deze beschrijving bij konijnenburg over 't algemeen zeer wel gesteld zij, kunnen wij echter niet voorbij, den Schrijver eenen logischen misslag in den stijl te doen opmerken, die zekerlijk aan zijne aandacht ontsnapt is. Hij spreekt (bl. 363) van het vertrek der Russen, en van den Baron rosen, (bij bosscha bestendig rosin genoemd.) ‘Hoe groot ook,’ zegt hij, ‘de smart ware, eenen Man te moeten missen, die door zijne heuschheid, regtvaardigheid en krijgstucht, aller gemoederen aan zich verbonden had; hoe bedenkelijk ook het uitzigt moest zijn, om den bijstand te derven van in den krijg geharde troepen, die, onder de beste Legerhoofden, zich ten allen tijde door eenen naauwgezetten dienst onderscheidden, en, ondanks het verschil van taal en zeden, met hunne Nederlandsche spitsbroeders in ongestoorde eendragt leefden, verschaste de verdediging van eigen grond, bij eene volstrekte ongewoonheid aan het krijgsleven,

{==619==} {>>pagina-aanduiding<<}
te midden eens gestrengen winters, geene geringe bekommering.’ Elk ziet, dat of het begin, of het slot dezer periode mank gaat. Immers, juist omdat die verdediging zoo veel bekommering wekte, was het uitzigt op de verwijdering der Russen zoo bedenkelijk, en het gemis van rosen zoo smartelijk. Zoodat, in plaats van hoe groot ook enz., de zin beter geweest ware: ‘bij de smart, eenen Man te moeten missen, bij het uitzigt enz., verschafte de verdediging enz.’
De belegering van Deventer.... Doch wij staken deze vergelijking, die, verder voortgezet, onzen Lezeren ligt tot verveling zou kunnen strekken; te meer, daar zij toch ook niet volledig kan zijn, vermits het werk van den Heer bosscha nog onvoltooid is, en het IIde Deel met het jaar 1813 eindigt. Wij vergenoegen ons dus met op te merken, dat konijnenburg, te midden eener menigte alleen locale bedrijven, die voor den bewoner van andere steden en gewesten in ons vaderland niet zeer belangrijk zijn, toch ook zeer vele wetenswaardige bijzonderheden mededeelt; dat hij, stad voor stad, de lotgevallen vermeldt van Koeverden, Groningen, Delfzijl, Deventer, Zwolle, Kampen, Doesburg, Zutphen, Arnhem, Nijmegen, Thiel, Grave, Utrecht, Amsterdam; (ten deele herhaling, op bl. 464 en 467, van het op bl. 113 geboekte: zoo zijn ook 's Prinsen eerste komst te Amsterdam, op bl. 261, en zijne tweede, op bl. 306 reeds omstandig vermeld, op nieuw bl. 473 en 474, schoon korter, te vinden: dergelijke herhalingen ontsieren dit werk;) voorts van Naarden, Texel en de Helder, de Willemstad, Gorinchem, 's Hertogenbosch, Breda, en Zeeland. Deze afdeeling alleen bevat 272 bladzijden.
Eer wij van dit werk afstappen, kunnen wij niet voorbij, nog eenige plaatsen over te nemen uit het Besluit, hetwelk, als eene peroratio, toch wel het best en zorgvuldigst had behooren geschreven te zijn, doch waarin - wij zeggen dit met leedwezen - voornamelijk een stijl heerscht, die er zich als 't ware op toe-
{==620==} {>>pagina-aanduiding<<}
legt, om van het gemakkelijke, natuurlijke en ligt verstaanbare af te wijken, ja wel eens tot verwarring van begrippen vervalt. B.v. bl. 617. ‘Frankrijks invloed op het binnenlandsch bestuur en onze buitenlandsche betrekkingen onderscheidde zich weldra door dwangeischen eener verbindtenis, (ontaarde weldra in eene verbindtenis) welke Engelands wrok zeer zeker tarten moest,’ enz. - Bl. 619. ‘De koophandel - werd ganschelijk ontaard, en bijkans tot eene vernielende prooi gedoemd.’ - Bl. 620. ‘Duizende Eigendommen, in ieders vrijen regt tot nijverheid en vlijt gegrond, en voormaals de altijd wellende bronnen van welvaart, werden ontroofd, en het Staatsbewind zelfs in aanmerkelijke vakken, tot handelaar herschapen.’ - Bl. 629. ‘Het aloude nationaal Verbond werd hersteld; en door eenparige algemeenheid met volle kracht.’ - Bl. 631. ‘Waant gij een beter inzien van algemeen belang’ (te hebben.) - Bl. 632. ‘Mag ik, als openbaar Schrijver, in naam der gansche Natie spreken, dan zal zij uwe namen’ (die der verdienstelijke bevorderaars der Omwenteling) ‘in eerbiedig en dankbaar aandenken bewaren; dan wenscht zij in elke Raadzaal van uwe afzonderlijke woonplaatsen eenen eenvoudigen steen opgerigt, waarop uwlieder naam zal prijken met het korte opschrift: Het Vaderland aan zijnen Zoon.’ (Moeten die Heeren zich zelve dan zulke steenen laten oprigten, of moet de Natie
de metselaars zenden?) - Bl. 633. ‘Wijsheid staafde het doel onzes behouds.’ (Hoe kan men een doel staven?) - Bl. 634. ‘Zoo drijve onze Staatshulk, als eene Ark des heiligsten Verbonds, welke ons allen omvat, op eene stille zee, statig en veilig voort!’ Hier verwart de Schrijver de Arke Noachs met de Arke des Verbonds, welke niets met elkander gemeen hebben, dan den naam van Ark in onze vertaling, en eene plaats in het boek Genesis.
Wij kunnen den wensch niet ontveinzen, dat dit Nationaal Gedenkboek met meer zorgvuldigheids ware

{==621==} {>>pagina-aanduiding<<}
bearbeid geworden. Juist het schoone onderwerp en de overige verdiensten van het werk doen ons dit verlangen koesteren; en, zoo er in 't vervolg een tweede druk mogt noodig zijn, hopen wij, dat daarin vele der opgenoemde misstellingen zullen verholpen worden.

Karakterschetsen, Zeden en Gewoonten van Nederlandsche Mannen en Vrouwen, in het Jaar 1816 bijeenverzameld op eene Reize door het Koningrijk der Nederlanden, door den Engelschen Reiziger G. Johnson, en den Schrijver van den Ring van Gyges wedergevonden. Met Kaarten en Platen. Iste Deel. Noordholland. Te Amsterdam, bij E. Maaskamp. In 8vo. 376 Bl. f 5-5-:

Bij het doorloopen van den Inhoud van dit werkje viel ons terstond in het oog, dat met de beschrijving van twaalf Noordhollandsche steden en plaatsen dertien Hoofdstukken of 211 bladzijden waren gevuld, terwijl de beschrijving van Zaandam alleen zeven geheele Hoofdstukken of 115 bladzijden bevat, en dat de overige steden slechts twee Platen waardig zijn gekeurd, daar integendeel van Zaandam alleen zes keurig bewerkte Plaatjes gevonden worden. Het scheen ons dus toe, als 't ware meer eene beschrijving van Zaandam te zijn, met eene eenigzins uitvoerige inleiding. Zoo zeer wij nu in den beschrijver van plaatsen en zeden lokale kennis, of berigten van onpartijdige en bevoegde Correspondenten hadden verwacht, vonden wij ons al spoedig in onze verwachting te leur gesteld, en mishaagden ons vooral vele karakterschetsen, hier en daar opzettelijk ingevlochten, zoo als onder andere de beschrijving van het voorgevallene in de Goudsche schuit met de Fransche Actrice en de oude Hollandsche Dame. Wij hadden liever gezien, dat onze brave Hollandsche Natie, ongewoon aan Fransche grappenmakers, alhier gehand-
{==622==} {>>pagina-aanduiding<<}
haafd, en geenszins in een bespottelijk daglicht ware gesteld geworden. Voorondersteld zelfs, dat dit voorval letterlijk hebbe plaats gehad, dan nog eischte, onzes inziens, de vaderlandsliefde van ieder Hollandsch Schrijver, om zulks met stilzwijgen voorbij te gaan, en geenszins door zonderlinge aanmerkingen voedsel te geven aan den lust van vreemdelingen, die ongetwijfeld dit boek gretig aanvatten en als Evangelie zullen beschouwen, om den Hollander te bespotten. Doch, wij stappen over alle soortgelijke uitweidingen henen, om bij Zaandam bepaaldelijk te kunnen stilstaan. - Wij verwachtten, zoo als de titel van het werk noodzakelijk aan de hand geeft, eene beschrijving van hetgene in 1816 plaats heeft; doch wij moeten openhartig bekennen, dat wij ons jammerlijk te leur gesteld zagen, en met geene mogelijkheid ons voor den geest kunnen brengen,
in welke huizen de Heer Schrijver of zijne Correspondenten verkeerd en al die nieuwigheden hebben opgedaan. Waar toch vindt men eene moderne secretaire naast eene glad gewreven latafel; een fraai bufet in de nabuurschap van eenen ouderwetschen ziekenstoel; eene Vriesche klok tegenover eene kostbare pendule? en dat bij rijke lieden! - NB. een olie- en azijn-opzetje in de plaats van eene kristallen kroon aan den zolder opgehangen? (bl. 265.) Welk denkbeeld toch moeten vreemdelingen zich van de Zaandammers vormen, wanneer zij lezen: Alles is met dwijltjes en kleedjes belegd, om de matten niet te bezoedelen. Deze vindt men zelfs bij sommigen in het zoogenaamde snuivertje, waarin de goedertieren Echtgenoot bij eenen laauwen aschpot verkleumd nederzit, zelfs dan nog, wanneer de koude Noordewind blaast en woedt, en de hagel, door denzelven voortgezweept, tegen het lage dak en de rammelende glazen klettert, enz. enz. Trouwens, de Schrijver laat hier zeer verzachtend op volgen, bl. 267: Denk echter niet, dat deze handelwijze bij allen plaats heeft. Ofschoon van nabij met Zaandam bekend, verklaren wij, geen enkel huis te weten,

{==623==} {>>pagina-aanduiding<<}
waar zulke gebruiken plaats vinden. - Verder: bij welke Vrouw zal men zulke soort van redenering aantreffen, die, om aan haren lust tot opschik te voldoen, haren Echtgenoot door slecht voedsel ontijdig naar de eeuwigheid zendt, en zich troost met het denkbeeld: niemand sterft vóór zijn' tijd? (bl. 271.) In welk fatsoenlijk huis, waar men toch alleen onder lieden, die met tentjagtjes afgehaald worden, een Collation verwacht, eischt de etiquette, zich achter eenen grooten hoop banket of koekjes te verschuilen? (bl. 272.) Welke Familie verbiedt gestrengelijk aan de kinderen het reinigen van mond en tanden? (bl. 275.) Welke zonderlinge zamenknooping van een aanminnig gelaat, NB. bevalligen tooi, ingetogen zeden, huisselijke deugden, met hetgene men eenige regelen verder leest, dat de Vrouwen langs den grond worden voortgeschoven, en zulks veroorzaakt wordt door den zwaren last van rokken, welke hare heupen drukken op eene vreesselijke wijze, enz.! (bl. 276.)
Wij zouden te omslagtig worden, wilden wij deze beschrijving van Zaandam stukswijze naar verdiensten wederleggen, hetwelk echter noodzakelijk zoude zijn, om iederen vreemdeling, die dit boek in handen krijgt, en eerder eenen hoop Hottentotten, dan beschaafde lieden, in de Zaandammers denkt te zullen aantreffen, van zijne dwaling terug te brengen. Ja, wij vergrooten het niet, indien wij zeggen, dat iedere bladzijde over de Zaan of Zaandam eene grove onnaauwkeurigheid (om geen ander woord te bezigen) bevat. Wij mogen echter niet voorbij, het volgende aan te merken. Het scheen den Schrijver niet te bevallen, dat men in den Schouwburg bij een voortreffelijk Treurspel niet ander: hoorde dan het kraken van noten enz. (bl. 279.) Waar toch heeft de Schrijver dan plaats gekozen? Het bevalt ons inderdaad even weinig, wanneer wij in den Amsterdamschen Schouwburg door allerlei luidruchtig geschreeuw worden gehinderd, en te huis komende niet zelden onze kleederen door velerhande vuiligheid, van

{==624==} {>>pagina-aanduiding<<}
boven afgezonden, jammerlijk besmet zien; terwijl men nog daarenboven, staande de vertooning, gevaar loopt, eene ledige flesch, ja zelfs een' mensch op het hoofd te krijgen. Is hier dan ook de smaak der Amstelaren te beschuldigen? - Bijzonder schijnt de Schrijver het op de Kermissen gemunt te hebben, en waarlijk regt hoffelijk worden de Zaandammers hier bij een' hoop wilden vergeleken: immers, zij zijn, als 't ware, buiten zichzelven; zij schijnen de logge aarde niet meer te bewonen; zij verlaten met innige vreugde en al huppelende hunne woningen; zij zwerven honderd malen ginds en herwaarts door de kramen; zij treden al zingende de herbergen in; zij eten, zij drinken, zij springen en dansen tot laat in den nacht! (bl. 280.) Wij verklaren ronduit, hier nimmer ooggetuigen van te zijn geweest, en nog minder van die losbandigheden en buitensporigheden, welke verschooning vinden in het algemeen gezegde, dat het thans kermis is! (bl. 281.) Zonderlinger nog is deze opgave voor het jaar 1816, daar te Zaandam alleen Schouwburg is bij de Kermis, en deze eerst in October invalt, terwijl wij het boek reeds in Julij dezes jaars in handen namen. - Wie ook heeft den Schrijver wijs gemaakt, dat er eene gordijn voor de schilderi in de Groote of Bullekerk hangt, welke gedurende de godsdienstoefening wordt toegeschoven, om de oogen der toehoorderen daarvan af te trekken; en wat nog meer zegt, dat, even als de Heer maasstroom met eigen oogen het olie- en azijn-opzetje aan den zolder had zien hangen, (bl. 265.) ook de Schrijver in dit geval getuigt: Wij waren hiervan den volgenden dag getuigen, en nogtans merkten wij op, dat deze gordijn niet verhinderen kon, dat velen der Gemeente,
misschien uit gewoonte, hunne oogen derwaarts wendden. (bl. 298.) Wij verklaren stellig, dat (hoewel het wenschelijk ware, dat zulks geschiedde) er nimmer eene gordijn voor bewuste schilderij geweest en ook thans (October 1816) nog niet is. - Eenige bladzijden verder (bl. 302.) worden alle bewoners van de Zaan, die het Huisje van Czaar peter met bezigtigd hebben, zeer zacht en

{==625==} {>>pagina-aanduiding<<}
minzaam, voor onbeschaafde menschen uitgekreten. Ook geenszins malsch kunnen wij de beoordeeling noemen van het hoofdsieraad der Zaandammer Meisjes: immers heet zulks een kapsel, dat eene van de schoonheden eener Vrouw bedekt, namelijk het haar, dat zonder twijfel zal worden afgeknot, en eene oorzaak wordt van onreinheid en hoofdziekten (bl. 302.); terwijl, daarentegen, hetzelfde tooisel bij de Meisjes van Alkmaar als navolgenswaardig wordt aangeprezen: immers, de Heer johnson bewonderde het, en wenschte, dat de Engelsche Vrouwen haar voorbeeld volgden: hij was voornemens, bij zijne terugkomst in Engeland, zulk een hoofdtooisel te vereeren aan eene jonge Dame. (bl. 120.) - Wat de beschrijving der bijzondere plegtigheden betreft, van verjaring, vrijen, bruiloften, begrafenis enz., welke trouwens als vóór jaren voorgevallen voorkomen, wij hebben te vergeefs naar bejaarde lieden gezocht, die zich te binnen konden brengen, dat eenige derzelven alzoo hadden plaats gehad. Ook eischt de titel eene beschrijving van hetgene thans bestaat, en niet van hetgene in vroegere tijden in gebruik was. Wil men de zeden onzer Voorvaderen leeren kennen, dan leze men de oude Geschiedenis: iedere stad, ieder plekje gronds zal zijne zonderlinge gewoonte aantoonen. - Ook niet zeer heusch hebben wij de beschrijving van het zilveren bruiloftsfeest gevonden; en waarlijk, de Heer K......., te wiens huize die bruiloft door de Heeren werd bijgewoond, moet eene zonderlinge soort van dankbaarheid in zijne gasten ontwaren, welke hij met zoo veel gulle gastvrijheid heeft onthaald, wanneer hij, dit boek in handen krijgende, zijne gulheid als uit eigenbelang geboren, en zijne Gade als een lomp, onbeschoft en onbeschaafd wijf bestempeld ziet. - Ook omtrent de
speelwagentjes is des Schrijvers oordeel zeer zonderling. Men ontmoet (zegt hij, bl. 279.) vele speelwagentjes, waarop, buiten den voerman, geen man gezien wordt. Het Plaatje No. 6. bewijst echter het tegendeel, daar hetzelve toch twee Vrouwen en twee

{==626==} {>>pagina-aanduiding<<}
Mannen bevat. Nimmer, echter, ziet men de Vrouwen zonder hoed of kaper op zulke wagentjes zitten, ofschoon dezelve in dit Plaatje met ongedekte hoofden afgebeeld zijn.
Het Plaatje No. 7, dat alleen voor de afbeelding der kap schijnt ingerigt, is zeer onjuist; het schijnt veeleer, dat eene Vrouw, welke niet dagelijks de kap draagt, tot Model heeft gediend, daar men duidelijk ziet, dat de opgebonden haren zich onder die muts op het achterhoofd verbergen, terwijl tevens de ondermuts dood ouderwetsch, en bij niet ééne Vrouw meer in gebruik is. Eindelijk is ook de afbeelding van een Zaandamsch Huis (Plaat 8) niet zeer juist gekozen, om eene echt Zaandamsche woning voor te stellen. De perken (voor het huis namelijk) prijken met glimmende koralen en bloemen. Achter het huisje zagen wij eene plaats of tuin, die zich tot de Zaan uitstrekt, en op gelijke wijze is aangelegd, (bl. 340 en 341.) Hier toch tast de Schrijver geweldig mis. Aan de noordzijde van het huis is slechts één venster, en geen twee, zoo als de teekening aanwijst. Er zijn geene koralen hoegenaamd, even min als eene plaats achter het huis.
Ten slotte eischt de liefde tot de waarheid, met een enkel woord te gewagen van de beschrijving der Papierfabrijk van de Heeren kool en comp. Wij moeten, om de zoo gedetailleerde opgave van een' ander', vooronderstellen, dat hier met den Heer Schrijver eene naauwe correspondentie heeft plaats gehad. Dan, hoe veel lofs wij aan de kunde en den ijver van gemelde Fabrikeurs moeten toezwaaijen, die, ter volmaking van hunne bewerkte stoffen enz. enz., kosten noch moeite hebben ontzien, vinden wij ons echter verpligt te verklaren, dat niet zij maar de Heeren rogge en comp., het eerst velin-papier hebben vervaardigd, het welk daarna, door gemelde Heeren kool en comp., en tevens door andere Fabrikeurs, tot volmaking is gebragt. Had de Schrijver dit geweten, welligt had hij zich alsdan van de magtspreuk onthouden, alsof de Fa-
{==627==} {>>pagina-aanduiding<<}
brijk van de Heeren kool de eenigste op het vaste land is, welke met de beste der Engelschen kan wedijveren, (bl. 370.) even of de andere Fabrikanten in derzelver schaduw niet konden staan. Wij herhalen, de Heeren kool en comp. verdienen om hunnen ijver allen lof; maar zouden hunne papieren, gesteld dat hunne Firma in dezelve niet gevonden wierd, dan om derzelver meerdere deugdzaamheid juist boven de voortbrengsels van alle andere Fabrikeurs gekozen worden? Maken de Heeren kool en comp. dan alleen en uitsluitend goed velin-papier?
Dan, genoeg! Onbewimpeld hebben wij onze aanmerkingen naar waarheid medegedeeld, en alleen getracht, de zoodanigen, die, door het uitwendige van dit werkje soms misleid, zich een verkeerd denkbeeld van de Zaan-bewoners zouden mogen maken, van hunne dwaling terug te brengen. En wij meenen den Schrijver ernstig te moeten raden, om, wanneer hij wederom een soortgelijk ander werk tot Nationale Karakterschets mogt onder handen nemen, alsdan te raadplegen met eigen Inboorlingen, die geschikt en bevoegd zijn, om hem onpartijdig te onderrigten.




Staat- en Aardrijkskundige Beschrijving van het Koningrijk der Nederlanden, of der XVII Nederlandsche Provincien, benevens het Groothertogdom Luxemburg, volgens de Tractaten en de Grondwet des Jaars 1815, door N.G. van Kampen, Lid der Holl. Maatschappij van Wetenschappen, der Maatschappij van Nederl. Letterkunde, en van het Zeeuwsche Genootschap der Wetenschappen. Met eene geheel nieuwe Kaart. Te Haarlem, bij F. Bohn. 1816. In gr. 8vo. X en 415 Bl. f 3-18-:

‘Hoewel eene menigte Beschrijvingen van afzonderlijke gedeelten onzes ouden Vaderlands, en der Belgische Nederlanden, bestaan; zoo was toch, sedert de ineensmelting

{==628==} {>>pagina-aanduiding<<}
derzelven tot één Koningrijk, eene nieuwe Beschrijving eene wezenlijke behoefte geworden.’ Ziet daar het begin van het Voorberigt des werkzamen van kampen, geplaatst voor het boekdeel, dat hij, vergezeld van eene nieuwe Landkaart, en op verzoek des Uitgevers, tot geleide en toelichting derzelve, in het licht zendt. Alle bedenking wegens het nuttelooze of overbodige van dezen zijnen arbeid, bij de erkende veelheid en verscheidenheid van narigten aangaande de thans hereenigde deelen van Nederland, wordt daardoor tevens afgesneden. Want, behalve eenige niet ongegronde bedenkingen, zoo wegens de uitvoerigheid van deze en gene vroegere Beschrijvingen, juist hierom minder berekend voor het algemeen, als wegens het verouderd aanzien van andere, daardoor minder geschikt voor het tegenwoordig gebruik, is dit uitgemaakt en blijkbaar, dat de afscheiding der Gewesten, in de laatste Eeuwen onder eenen verschillenden Regeringsvorm en Heerschappije staande, den Aardrijkskundigen tot hiertoe verbood, het geheel der Nederlanden onder ééne rubriek, of titel, te brengen. Zelfs de verdeeling der XVII Provincien, die oudtijds bestond, en Luxemburg en het nu Fransch gedeelte der Nederlanden (Artois) insloot, verschilde van de tegenwoordige, waaronder het Land van Luik begrepen wordt, en die in meerdere opzigten ook op eene andere wijze geregeld is (*); om niet te spreken van onze naauwe betrekking tot het Groothertogdom Luxemburg, dat, als een bijvoegsel, en voormuur van het Rijk der Nederlanden, van derzelver Staatkundige Beschrijving wel niet te scheiden is, in waarheid nogtans een gedeelte uitmaakt van het hoogere Duitschland. Daarenboven, de herinnering aan de jongste gebeurtenissen en oorlogstooneelen in Nederland, waardoor deze en gene plaatsen en standen vermaard geworden zijn; het verval en herleven van onzen bloei en handel, en de stichting zelve van den Troon van

{==629==} {>>pagina-aanduiding<<}
Nederland, waardoor hetzelve, als uit de assche van eenen vernielenden brand, tot eene luisterrijke Mogendheid herrijst: dit alles doet ons met welgevallen het Handboek des Heeren van kampen aankondigen, dat, zonder de oorkonden onzer voormalige grootheid, bloei en vermaardheid onaangeroerd te laten, tevens bescheiden omtrent de Nederlanden behelst, door den geachten Schrijver, deels uit eigen waarneming, deels uit ingewonnen berigten van kundige Mannen, verzameld. Alleen de nog zoo korte duur van den gezegenden keer van zaken, dien wij mogten beleven, doet ons vreezen, of men niet met de uitgave dezer Beschrijving zich eenigzins te zeer gehaast hebbe, om aan dezelve de vereischte volledigheid en naauwkeurigheid te kunnen geven. Immers, behalve een getal van 17 bladzijden Bijvoegsels en Verbeteringen, achter het werk gevoegd, en die alreeds ons vermoeden schijnen te bevestigen, de Schrijver zelf erkent, omtrent België niet zoo gelukkig geslaagd te zijn in het bekomen van gewenschte narigten, als wel omtrent het Noordelijk Nederland; en te dezen bevond hij zich ook buiten staat, om eene echte opgave der jongste bevolking te geven, behalve van sommige groote steden, en van het eigenlijk gezegde Noordholland. ‘Veelal dus (betuigt hij) heeft men zich met de algemeene telling van 1796 moeten vergenoegen, in afwachting der officiële opgave, die men NB. eerstdaags van de bevolking, althans in de Noordelijke Gewesten, te gemoet ziet.’ Dit, echter, willen wij geenszins gezegd hebben om den lof te verminderen, aan onzen kurdigen Landgenoot verschuldigd, in wien wij dit onvolkomene (bij eenen zeker te verwachten tweeden druk gemakkelijk te herstellen) zeer gaarne over het hoofd zien, wanneer wij de moeite indenken, door hem besteed, om het meest merkwaardige en belangrijke
over den geheelen omvang van Nederland te verzamelen, en, in een beknopt boekdeel, zulk eenen rijkdom en verscheidenheid van zaken bijeen te brengen, als bij uitnemendheid geschikt is, om den Lezer, dien hij het Vaderland leert kennen, tevens een aangenaam en nuttig onderhoud te verschaffen. Veel, zeker, moest daartoe eene goede schikking en keuze van stof bijdragen, waardoor hij het algemeene in eene uitgebreide en keurige Inleiding vooruit zond, daarna eerst het hoofdzakelijke van elk bijzonder Gewest aanteekende, voorts onder iedere der XVII Provin-
{==630==} {>>pagina-aanduiding<<}
cien rangschikte, wat hij van hare steden, dorpen en plaatsen eene uitvoeriger beschrijving of vermelding waardig keurde. Geleidelijk was deze orde, die zich in den aard der zaken aanbood; en, terwijl nog de willekeurige splitsing in arrondissementen onder de Fransche overheersching, vooral ten aanzien van de Regtbanken, in ons Vaderland stand houdt, mag het gerekend worden tot de duidelijkheid der aanwijzingen, met betrekking tot deze en gene plaatsen, iets toe te brengen, dat de Schrijver ook deze Landsverdeeling, ten minste bij deze uitgave, niet uit het oog verloren heeft in zijne Beschrijving, die beide Staat- en Aardrijkskundig zijn zoude, en daarom ook maar ten deele de Provincien afhandelt naar den rang van hare ligging, ten deele en voornamelijk de orde volgt, die zij hebben in den Staat. Wij bevroeden evenwel niet volkomen, waarom de Heer van kampen in dezen het gebaande spoor verliet, en zouden alzoo beter keuren, dat men zich geheellijk houde aan de gewettigde of wel natuurlijke volgorde der Landen. Maar genoeg zij deze herinnering: wij gaan voort tot 's Mans Inleiding, en zullen die kortelijk doorloopen, om
onze Lezers een beter denkbeeld, zoo wij hopen, te geven van den inhoud zijns werks, dan indien wij ons tot eenig uittreksel bepaalden, waarvan de keuze te moeijelijker vallen zoude, wanneer wij geene vooringenomenheid verraden wilden met deze of gene Provincie of Stad onzes Vaderlands.
Aanvangende met de ligging, uitgebreidheid en grenzen van het Koningrijk der Nederlanden en het naburig Groothertogdom Luxemburg, beschrijft hij den loop der drie hoofdrivieren, den Rijn, Maas en Schelde, die haar doorkruisen, omzoomen, en wier monden zich uitstorten in de Noordzee, die ten Westen en Noorden Nederland bespoelt. Andere, zoo stilstaande als stroomende, wateren worden vermeld; doch derzelver beschrijving uitgesteld tot die der Provincien, waar zij gevonden worden. De laagte van het meerendeel dezer Landen, waar boven de bodem ook der gedachte Wereldzee verheven is, en die omringd worden van meer verhevene en bergachtige streken, schijnt aanleiding gegeven te hebben tot hunnen naam. Zij stelt het Vaderland bloot aan overstrooming en ijsgang der Rivieren, of inbraak der Zuiderzee of Dollert, niet altoos af te weren door kracht van dijken of paalwerk; eene min veilige bescherming, dan Vlaanderen of Holland in

{==631==} {>>pagina-aanduiding<<}
de beschutting der duinen ondervinden mogen tegen het geweld van de baren der Noordzee. Aan den anderen kant, evenwel, is deze zorgelijke ligging van Nederland, en zijn die rivieren, binnenwateren en Noordzee, de weldadige en voorname bronnen van onzen nationalen bloei, welvaart en grootheid. Ten Zuiden alleen heeft dit Koningrijk zeer hooge, bosch- en bergrijke streken; en loopen vandaar, tot in het hart des lands, sommige meer verhevene en dorre heivelden. Zeer ongelijk, derhalve, is hier de luchtsgesteltenis, dáár vochtig en veel bezwangerd met zeedampen, ginds frisch of droog en alzoo meer gezond. Eveneens verschilt de vruchtbaarheid en aard der voortbrengselen in de onderscheidene gewesten. Ten Noorden is overvloed van vee en keurige weilanden; ook groeit aldaar menige soort van graan en vruchten. Rijker, nogtans, in uitmuntend koorn, boekweit, vlas en meekrap, is (Zeeland niet uitgezonderd) het zuidelijk gedeelte, in deszelfs midden, en westelijker oorden. Delfstoffen, houtgewas, wijn, die aan den Rijn of Moezel valt, en de minerale wateren van Spa, treft men aan in Luxemburg, ook in het daaraan grenzend gedeelte des Rijks. Behalve zoo vele middelen van bestaan, en terwijl bij den overvloed, dien Nederland oplevert, alleen zout en wijn deszelfs voornaamste behoefte uitmaken, brengt inzonderheid de Zee het hare toe tot de welvaart des Rijks. Van oudsher waren de Visscherijen, met name de groote, of Haringvangst, eene rijke goudmijn, niet minder voordeelig dan de uitgebreide wereldhandel, door ongunst bovenal der latere tijden en verlies der aangelegene Oost- en Westindische bezittingen te deerlijk gestremd, geknakt en schier geheel vernietigd, nu echter met verbazende snelheid herlevende bij den zegen van Vrede en een
gematigd Bestuur. Zoo teekent van kampen aan, dat, reeds in 1814, een getal van 137 Buizen ter Haringvangst uitliep, en 1500 Schepen onder Nederlandsche vlag de zee doorkruisten. Mogten wij hetzelfde getuigen wegens de kleine Visscherij, die nog te naauwernood het hoofd schijnt op te beuren, en aangaande het Fabrijkwezen in ons Vaderland, dat, wel is waar, nog van de nijverheid, vinding en bekwaamheid des Volks eene niet ongunstige proeve geeft, echter over het geheel zoo droevig in verval is en kwijnende, dat de herinnering aan deszelfs vorigen bloei de treurigste

{==632==} {>>pagina-aanduiding<<}
aandoening verwekt bij het gezigt der voornamere binnensteden van Holland.
Na een zeer beknopt, dan toch voldoend overzigt van dit alles, en bondig verslag der geschiedenis van den Nederlandschen handel, ontmoeten wij hier wegens het volkskarakter eene waarlijk vereerende, dan toch getrouwe opgave, die van de opregtheid, eerlijkheid, trouwe, weldadigheid, werkzame geaardheid, geduld, en wel eens te ver gedreven winstzucht der ingezetenen iet goeds voor de toekomst te beloven schijnt, wanneer zij slechts hunne overhelling tot den drank (volgens den Schrijver eene erfsmet, met name in het Noordelijk deel) door rede, beschaving en Godsdienst leeren teugelen. Overigens zijn daar, meest nogtans in het Zuiden, de zeden in den middelstand, door omgang met uitheemschen, niet zoo verbasterd, of er bleef bij hen genoeg over van de voorvaderlijke en achtenswaardige eigenschappen. Alzoo gewagende van de Vaderlandsliefde, en gehechtheid des Volks aan zijne Regenten, (waartegen de koele Nederlander noode, en niet dan na gewelddadige onderdrukking, het harnas aangespt, wanneer hij ook met kracht het knellend juk verbrijzelt) geleidt deze aanmerking onzen Schrijver tot de geschiedenis, of een kort verhaal van Nederlands lotgevallen; waarna hij opgave doet wegens de Volkstelling in 1796, die in de onderscheidene Departementen, te zamen genomen, een getal van 5,384,805 zielen aanduidde. Voorts verhaalt hij den deerlijken staat, waarin het Keizerlijk Decreet van napoleon in 1810 's Lands geldmiddelen dompelde, en die sedert door het rijzen der Fondsen begonnen zijn zich op te beuren; schetst wijders den toestand der Zee- en Landmagt, benevens de sterkte, die de ligging der gewesten van rivieren en vestingen ontleent; en vervolgt met zijne Lezers bekend te maken met den
aard en vorm van Regering, gelijk die voormaals was, en nu in dit Koningrijk is ingerigt onder den Monarch en bij Volksvertegenwoordiging. Eindelijk bleef den Heere van kampen over, te spreken van den Godsdienst, of de onderscheidene Gezindheden, die in ons Vaderland, met volle vrijheid des gewetens, gevestigd zijn; en, ter eere van Nederland, verslag te doen van den staat der Kunsten, Letteren, Wetenschappen en Beschaving in de onderscheidene gewesten. Hierbij laat wel de Schrijver aan het Zuidelijk gedeelte van ons Vaderland alle regt bejegenen; maar komt

{==633==} {>>pagina-aanduiding<<}
toch, gelijk zulks trouwens onloochenbaar en wel bekend is, het Noordelijk gedeelte voortreffelijk uit, door de inrigting der Akademien, door eene reeks van bloeijende Genootschappen en nuttige Maatschappijen zoo wel, als door den rijkdom aan wereldberoemde Mannen, die er vroeger en later, na den Spaanschen tijd, gebloeid hebben. Vervolgens ontmoeten wij eenen wenk aangaande de Volkstale, die gewis, de kortstondige vereeniging van de deelen des Rijks in aanmerking genomen, niet anders dan zeer onderscheiden zijn kan, en welke wij hopen, dat, door de toenadering en Vaderlandsliefde der Inwoneren, onder begunstiging van het Koninklijk Huis, zich allengs tot eene algemeene Sprake vormen zal, en zuiveren moge van den zuurdeesem, waarvan wij eene walg hebben. Met naauwkeurige aanwijzing van de tegenwoordige staatkundige verdeeling der XVII Provincien, in eenige bijzonderheden onderscheiden van die onder Keizer karel den V, kiest hij ten slotte deze volgorde voor zijne Beschrijving van elke derzelven: Noord-Braband, voormaals Staats-Braband. Zuid-Braband, voormaals Depart. der Dyle. Limburg, voormaals Depart. der Nedermaas en een gedeelte der Roer. Gelderland. Luik, voormaals Depart. der Ourthes Oost-Vlaanderen, voormaals Depart. der Schelde. West-Vlaanderen, voormaals Depart. der Leye. Henegouwen, voormaals Depart. van Jemappe. Holland. Zeeland. Namen, voormaals Depart. der Sambre en Maas, met uitzondering van het Luxemburgsche. Antwerpen, voormaals Depart. der beide Nethen. Utrecht. Vriesland. Overijssel. Groningen. Drenthe. Waarbij
dan nog aan het einde des boeks een drietal Aanhangsels gevoegd zijn, waarin, op gelijken voet als ten aanzien van iedere Provincie, eerst het Groothertogdom Luxemburg, daarna de Landen, bij den tweeden Parijschen Vrede van 1815 afgestaan, en eindelijk het Hertogdom Bouillon, met de aanhoorige steden enz., beschreven worden. Intusschen, daar wij reeds genoegzaam uitvoerig geweest zijn in ons algemeen verslag wegens de Inleiding, en de Lezer daaruit kan opmaken, in welken trant of smaak het werk geschoeid, en hoedanig over het geheel deszelfs inhoud is, mogen wij ons tot geene bijzonderheden inlaten. Met ruimte kunnen wij trouwens dit Handboek, in meer dan één opzigt onze bijzondere goedkeuring wegdragende, en rijk in veelheid en verscheidenheid van gewigtige narigten, het vaderlandsch

{==634==} {>>pagina-aanduiding<<}
Publiek ten gebruike aanprijzen, en moeten aan de onzijdigheid des Heeren van kampen het regt doen wedervaren, dat, in zijne Beschrijving van de Provincien, nagenoeg dezelfde uitvoerigheid en gelijkheid van toon doorstrale; hoezeer, hetgeen kwalijk anders zijn kon, Holland, Zeeland en Utrecht, met betrekking tot de voormaals Vereenigde Nederlandsche Gewesten, met de meeste naauwgezetheid behandeld schijnen. Met opzigt tot Gelderland is veel vergoed door de Bijvoegselen. Omtrent de overige drie Provincien dunkt ons het verslag iets minder volledig, met name ten aanzien van het platte land. Vanhier zijn ettelijke dorpen van Groningerland, met name onder het Hunsingo-kwartier, niet anders dan met één enz. aangeduid: en, terwijl elders schrale buurten niet onvermeld bleven, zijn in Vriesland, behalve meer anderen, Boxum, Marsum, Beetgum, Dronrijp, Menaldum en Wolvega met stilzwijgen voorbijgegaan; ofschoon het laatste, van de beroemde van harens, die daar gewoond hebben, eenigen titel tot aandenken ontleenen mogt. Ook kon de lijst der vermaarde Mannen, waarop dat Gewest, of de voormalige Hoogeschool van Franeker, zich met reden verheffen kan, eenige vermeerdering lijden; daar Harlingen eenen simon stijl en joannes stinstra, Leeuwarden den taalkundigen jo. schrader, en Franeker zelve den vermaarden georgius coopmans en joannes mulder, behalve de genoemden door van kampen, heeft uitgeleverd, allen bekend door hunne schriften.
Ook zouden wij, naast gijsbert japix, aan den lateren Dichter in de Vriesche tale, jan althuisen, eenen tweeden rang durven toekennen. Overigens, de uitdrukking onder Harlingen, alsof ‘daar veel visscherij zijn zoude in de Zuiderzee,’ is onnaauwkeurig; althans de visch wordt daar alleen ter markt, of wel van buiten, aangebragt door visschers, die elders en langs de zeekust in gehuchten wonen, of aan den voet des dijks. Doch mangel aan nieuwere bescheiden wegens Vriesland mogen wij daaruit insgelijks afleiden, dat van kampen, van Molquerum sprekende, zegt: ‘De huizen staan er zoo verward ondereen, dat men het den Vrieschen doolhof noemt, en een vreemdeling er naauwelijks te regt kan komen.’ Dit was misschien zoo vóór vijftig of meerdere jaren: nu, schoon het plaatsje nog bewijs draagt van verwarden aanleg, is er zoo veel gesloopt, vervallen en

{==635==} {>>pagina-aanduiding<<}
veranderd, dat het geen' doolhof langer heeten mag. - Bl. 254 wordt betreffende de Loosdrechten gezegd, dat er eene porseleinfabrijk aangelegd is: deze bestaat sedert ongeveer dertig jaren aldaar niet meer, maar werd toen verplaatst aan den Amstel. - Bl. 258. ‘Op het voorplein (van het Paveljoen in den Hout) ziet men een namaaksel in gips der beroemde groep van Laokoön:’ wij meenen, dat die groep van lood is. De Schrijver, die het vaderlandsch publiek uitnoodigt om kleene onnaauwkeurigheden op te geven (*), houdt ons deze aanwijzingen voorzeker ten goede, die anders naar vitterije zweemen konden, welke wij beneden ons rekenen, althans bij een werk, dat hooge aanspraak op onze goedkeuring en den dank der Natie heeft. Wij leggen de pen neder met vermelding, dat de Landkaart ons tot het bedoelde einde zeer voldoende schijnt, ten volle klaar is, en met naauwkeurigheid opgemaakt.

Droomen, en Gedachten over dezelve. Te Dordrecht, bij A. Blussé en Zoon. 1815. In gr. 8vo. XII en 199 Bl. f 1-10-:

De ongenoemde Schrijver van dit werkje heeft hier een quodibet over het op den titel vermelde onderwerp bijeengebragt, hetwelk, hoezeer ook door een' al te lossen band aaneengehecht, om als een geregeld geheel beschouwd te worden, zich nogtans, als mengelwerk, zeer aangenaam laat lezen. Vooraf gaat eene Verhandeling van den in Duitschland bekenden wijsgeerigen Schrijver villaume over de Droomen, die echter meer dient om aan te toonen, wat dezelve niet, dan wat zij al zijn. Vooreerst wederlegt hij uit de ondervinding het gevoelen, dat zij altijd de voortzetting zijn van die voorstellingen, welke den mensch in den wakenden toestand hebben

{==636==} {>>pagina-aanduiding<<}
bezig gehouden. De Heer villaume brengt eene menigto voorbeelden, niet alleen van anderen, maar ook van zichzelven, te berde, waarin de droom volstrekt afwijkt van den gewonen loop der voorstellingen in den wakenden toestand; zoodat niet alleen geenszins de denkbeelden, die men onmiddellijk of daags te voren had, maar zelfs die van het geheele voorgaande leven volstrekt niet in sommige droomen voorkomen, maar door de avontuurlijkste spelingen der verbeeldingskracht, door gedachten zelfs, die met onze doorgaande voorstellingen meer of min strijdig zijn, worden vervangen. (Het verband, echter, tusschen de gewone reeks der voorstellingen, in zeer vele droomen, is niet te ontkennen. Vrouwen droomen zelden van staatkunde, en lagchen den man uit, die in zijnen droom keizers, koningen enz. ziet. Het is ook opmerkelijk, dat men veel meer van de eerste woning zijner kindschheid, dan van die, welke men thans bewoont, droomen zal. De Reç. kan dit uit eigene ondervinding, en uit die van vele bekenden van verschillenden ouderdom en stand, getuigen.) Daarna wordt het gevoelen van muratori beschouwd, dat de ziel in den droom werkzaam is, doch zóó, dat de verbeeldingskracht daarbij de heerschappij over het verstand behoudt. Villaume loochent het eerste; hij acht de ziel in den droom volmaakt lijdelijk, doch gist, dat die droom door eene of andere ligchamelijke kracht (misschien de zenuwvezelen) wordt voortgebragt, die ligtelijk in den slaap door het bloed getokkeld worden, even als een onkundig speler de toonen van een klavier in het wilde aanslaat. Deze verklaring, die de Schrijver zelf nogtans slechts voor een vermoeden opgeeft, is vrij vernuftig, en schijnt ook door den zamenhang tusschen verhit of zwaar bloed, en benaauwde, althans zeer levendige droomen, een' meerderen graad van waarschijnlijkheid
te bekomen. Voorts gist villaume, dat de verbeelding, bij dag door de levendige indrukken der zinnen en door het verstand beteugeld, des nachts, als 't ware, uit den band gesprongen, ongehinderd haar spel oefent. De ziel, echter, schoon lijdelijk, heeft toch bewustheid van hare droomen. (Men weet somtijds, dat men droomt; en ook buitendien herinnert men zich dikwerf het gedroomde. Er heeft dus ook geheugen bij den droom plaats. De persoonlijkheid kan zonder verstand plaats hebben, gelijk de ondervinding leert; doch waar zijn de

{==637==} {>>pagina-aanduiding<<}
grenzen en de voorwaarden dier persoonlijkheid?) Zeer scherpzinnig onderzoekt nu villaume verder het vreemde verschijnsel, dat men somtijds droomt, op eene plaats te zijn (in abstracto), die in het ware beeld der zaak (in concreto) er geheel anders uitziet, dan in den droom; dat dus, als 't ware, de verbeelding het geheugen bedriegt. (De Schrijver zegt, dat de verbeeldingskracht ontbreekt; het tegendeel blijkt juist door hare schepping van een ander beeld.) Ook de mensch in 't algemeen zoo wel, als de menschen in 't bijzonder blijven in den droom, zoo als zij wakende zijn. (Als personen, ja; maar hunne attributen wisselen meermalen zeer sterk af.) De ziel vindt meermalen in den droom zaken uit, die zij meent zelve niet te kunnen bedenken, doch die haar door een' anderen, in den droom van haar onderscheiden' persoon, als 't ware worden ingegeven. Aan de uitlegging van dit verschijnsel zoo min, als aan vele andere, waagt zich de Schrijver, wiens Verhandeling voor 't overige, als bijdrage tot de toelichting van dit duistere gebied, en aansporing tot nadenken over hetzelve, eene wezenlijke waarde heeft. Een aanhangsel van een paar avontuurlijke droomen dient juist niet zeer ter opheldering.
Het tweede gedeelte des boeks bestaat uit ‘belangrijke droomen, die echter geheel natuurlijk en overeenkomstig met de wetten van het menschelijke denkvermogen en de menschelijke verbeelding zijn.’ De Vertaler (want zoo doet de Verzamelaar dezer mengelingen zich in het voorberigt kennen) wil dit gedeelte des werks uit een aesthetisch, gelijk het vorige uit een wijsgeerig oogpunt beschouwd hebben. Zoo dezelve iets tot het hoofddoel des geschrifts, de nadere kennis van het droomen, zouden bijdragen, dienden wij eerst te weten, of ook alle deze verhalen waarheid behelsden, hetwelk van het langste, en verreweg het best geschrevene derzelven, de Walpurgis-nacht, hier althans voor een groot gedeelte genoegzaam ontkend wordt. Het zijn alle zeer levendige en vrij geregelde droomen. De eerfte is een droom, door kunst voortgebragt, en kan voor de lieve jeugd van beide seksen, die naar de huwelijksfuik verlangt, hare groote nuttigheid hebben. Maar nog eens: de Walpurgis-nacht is het fraaiste dier verhalen; het is een allerliefste kleine Roman, niet zonder gewigtige zedelessen, maar volmaakt onvruchtbaar voor de theorie der droomen.

{==638==} {>>pagina-aanduiding<<}

Wij hadden verwacht, voor deze theorie eenig gebruik van het dierlijk magnetismus gemaakt te zien, 't welk, hoezeer aan den eenen kant door stelselmatig ongeloof, aan den anderen door het drieste bijgeloof aangerand, nog altijd zeggen kan: kom en zie! Het is echter nu naauwelijks hier en daar met een paar woorden aangeroerd. Nogtans is dit, zelfs volgens getuigenis van den Verzamelaar, het éénige middel tot opheldering dier waarlijk zeer zeldzame droomen, welke hij in zijn derde of laatste stuk mededeelt, en die uit de Geschiedenis ontleend zijn. Inderdaad is het ons, hoe afkeerig ook van de zucht tot stijving des bijgeloofs, onmogelijk, in de natuurlijke verklaring des Verzamelaars te berusten, of zich, wanneer dit niet gaat, met het gewone hulpmiddel, ontkenning, te behelpen. Erkennen wij liever, dat het magnetismus ons eene nieuwe deur tot de kennis der natuur heeft opengedaan; dat wij dezen weg nog naauwelijks zijn ingetreden, maar dat hij nu reeds gewigtige sporen van het voorheen zoo raadselachtige somnambulismus vertoont, en misschien eenmaal dienen kan, om de fakkel der kennis ook tot de wereld der droomen en andere raadselachtige verschijnselen over te brengen, die de vereeniging van ziel en ligchaam verzellen.
De schrijftrant van dit werkje is zeer goed, en verraadt schaars den Duitschen grond, waarop het oorspronkelijk (althans voor het meerendeel) is voortgebragt.




Beweegredenen, die Johannes Weppelman hebben genoopt, om van den Hervormden tot den Roomsch-katholijken Godsdienst over te gaan. Benevens zijne afgelegde Belijdenis, Aanspraak en Gebeden, bij die gelegenheid gedaan. Te Amsterdam, bij Geysbeek en Comp. 1816. In gr. 8vo. 80 Bl. f :-16-:

Is johannes weppelman, - of zijn zijne beweegredenen, - of is zijne belijdenis zoo bijzonder merkwaardig? - Opregt moeten wij neen zeggen, Lezer! zoodat wij gelooven, dat gij dit boekje, zonder eenige schade, zeer wel ontberen kunt. Zijne Belijdenis, Aanspraak en Gebeden hebben niets bijzonders, behelzen niets, dat men niet bij zoodanige gelegenheid iederen Papist kan laten zeggen of schrij-
{==639==} {>>pagina-aanduiding<<}
ven. Zijne beweegredenen ademen dweeperij en onverstand. De man had jaren aaneen het plan, om allen, die hij voor vrienden en liefhebbers van den gekruisten christus hield, uit alle gezindheden, tot één doel te vereenigen. Zendeling- en Bijbelgenootschappen, verkeer met Hernhutters, overal opzoeken van vromen, van Predikanten, enz. bragten hem niet tot zijn doel. En om al dieper en dieper inzien te krijgen (het zijn 's mans eigene woorden) in Gods plan wegens de algemeene zaligheid van het menschdom, en de Christelijke eenheid en liefde, was hij dag en nacht in het gebed, legde zich dikwijls boeten op van vasten, onthoudingen van kleinigheden, groote en kleine vermoeijenissen, deed lange en groote reizen te voet, at en sliep weinig, sliep of vernachtte somwijlen op de heide en in bosschen, gewende zich aan koude, regen, het slapen op straatsteenen, in de open lucht, enz. En bekwam bij (en door?) dat alles zoo diepe wijsheid en echte kennis der Protestantsche leer, dat hij niet schroomt ronduit te verklaren: De gemoedelijke en verstandige Protestant zal gereedelijk toestemmen, dat er in het Gereformeerde stelsel geen verband is tusschen geloof aan de leer van den Heere jezus en de
deugdbetrachting of goede werken. - Hij kende inmiddels, en leerde hoe langer hoe meer kennen, een aantal deugdzame Roomschgezinden, en kwam zoo tot de overtuiging, dat zijn doel tot vereeniging van alle brave Christenen het best, ja wel eeniglijk, zou worden bereikt, wanneer al de zoodanigen terugkeeren tot de Roomsch-katholijke Kerk, hun Kerkgenootschap verlatende, dat met protesteren begonnen is, met protesteren voortgezet wordt, en met protesteren eindigen zal. Maar nu was hem de transsubstantiatie nog in den weg; en, om daarvan overtuigd te worden, bezigde hij het volgende huismiddel, dat hij ons als probatum schijnt aan te prijzen. De woorden van den Zaligmaker: ten zij gij mijn vleesch eet, hebt gij geen leven in uzelven, waren hem telkens voor den geest. (NB. het bloed drinken, Jo. VI:53-56, kwam onzen vriend niet te pas? ja wel, maar het drinken komt er juist niet op aan; hij wil het maar te zamen nuttigen.) Zoo ik dan het vleesch en bloed van christus nuttig, dacht hij, heb ik leven in mijzelven! Dit was hem eene begeerlijke zaak. Hij bad: Heer jezus! kom mijn zwak geloof te hulp. Hij nam een besluit, om met het nieuwe jaar 1816 eene onbepaalde vaste te

{==640==} {>>pagina-aanduiding<<}
doen, tot het God behagen zou, zijn hart tot aannemen of verwerpen te nopen. Met blijdschap over dit heilig voornemen, knielde hij neder, en had.... (Hoe lang?) Van zijn gebed opstaande, zeide hij, bij het opstaan: Het is mijn ligchaam! En ziet daar, nu is de zaak gezond, en johannes weppelman wordt Roomsch-katholijk.
En die johannes weppelman, Lezer! is.... johannes weppelman! - Evenwel, een man, (volgens het zeggen van zijnen vader, nog van Bisschoppelijke familie, en, hetgeen meer afdoet) in de Hervormde leer onderwezen, door eenen Professor segaar, D.D. hinlópen en wolterbeek, en eenen Catechizeermeester, den braven terwogt. (Maar weppelman! weppelman! discipulus est qui discit: laat een of ander Pater u dit eens vertolken. Gij zegt wel, dat gij jaren aaneen geleerd en onderwezen waart; maar! - maar! gij legdet u vlijtig toe op tegenspraak; en omdat Prof. segaar met achting van Vader augustinus en chrysostomus sprak, beelddet gij u in, dat die mannen tot ons Kerkgenootschap behoorden! Wij gelooven het daarom gaarne, dat, zoo deze godvruchtige man nog leefde, hij zich over uw eindelijk nog Paapsch worden niet verwonderen zou.) En deze johannes weppelman telde onder zijne bekenden en vrienden bij de Hervormden Do. verster, te Rotterdam, kuiper, te Dordrecht, van der roest en rutgers, te Haarlem, Prof. segaar, D.D. hinlópen en masman, te Utrecht, Prof. krom, te Middelburg, Do. wanders, te Medemblik, en vele anderen. Deze mannen zijn allen dood en begraven; en zou het daarom zijn, dat weppelman zich bij voorkeur op dezen beroept? Hij had onder de Direkteuren en Leden van het Zendeling-genootschap immers een aantal, die nog leven, kunnen noemen? ja wel, ook den een' of anderen, die het nooit groot op hem had.
Gerust, echter, kon hij zich op dezen beroepen, in denzelfden zin namelijk, als hij die waardige overledenen aanhaalt, t.w. als hierin met hem instemmende, ‘dat de Protestantsche leer, als was’ (al is, zouden wij zeggen) ‘die de leer des Bijbels, niemand zal baten, die de Christelijke zedeleer verwaarloost, en zijn leven, zijn gemak, zijne eer, den lof der menigte’ (ten koste der zedelijkheid) ‘lief heeft.’ Vriend weppelman houde zich aan dit geloof, en zoeke den

{==641==} {>>pagina-aanduiding<<}
schoonen tekst, 1 Thess. IV:11, 12, te verstaan en te beoefenen!

Lodewijk van Eisach, of de verschillende Opvoedingen. Naar het Hoogduitsch van August Lafontaime. II Deelen. Met Platen. Te Amsterdam, bij H. Gartman. 1815. In gr. 8vo. 389 Bl. f 3-4-:

Zoo het waar zij, hetgeen men zegt, dat lafontaine geene romans meer vervaardigt, maar dat een en andere op zijnen naam gaan, (met zijne voorkennis en toestemming, omdat hij den vervaardiger zijnen naam en roem in dezen toevertrouwt) en indien daartoe dan ook deze Lodewijk van Eisach behoort, dan moeten wij verklaren, dat de schrijver hem zijne manier netjes heeft afgezien; maar is lafontaine zelf de vervaardiger, dan meenen wij, dat deze roman ook niet van zijne minsten is. ‘Wees gegroet, kleine, stille pastorij te Lichtenwalde! Daar schemert dezelve door eenen schaduwkrans van sombere olmen. Een glad geloopen voetpad leidt over het kerkhof naar de kerk, en een ander naar het naburig schoolgebouw. Waarom klopt mijn hart zoo bij dit herdenken? Kan ik nog altijd dit eiland der zaligen, dat tuintje, waaruit wij iederen zondag-morgen de geurige narcissen haalden, en met de kinderen van den buurman door het kamperfoelie-prieel het avondspel afspraken, niet vergeten? Ach, thans nog kan ik mij geen volkomener geluk verbeelden, als (dan) onder haar stroodak, toen wij als kinderen ons in de lentezon onder hoenders en duiven koesterden. De goede moeder kwam alle vijf minuten aan de deur, om ons te waarschuwen, dat wij geen ongeluk zouden krijgen. De vader zag slechts met een' ter sluipschen glimlach naar ons: want het was strijdig met de vaderlijke waardigheid, ons te laten blijken, dat hij zich over die wanorde verheugde: maar wij wisten het wel, en hielden ons stil, tot dat de kraaijende haan ons verried, of ons schateren, dat in lagchen uitberstte.’ (NB. Lagchen gaat toch wel het schateren vóór.) - ‘Wees gegroet, helder, warm schoolvertrek,’ enz.
‘o Schoone tijd der onschuld, des geluks, der deugd, waar zijt gij henen?
Ik wenschte, dat ik hem hier konde schilderen, den

{==642==} {>>pagina-aanduiding<<}
predikan lasius; en wat zou ik van hem kunnen zeggen? Hij was een eenvoudig man, een geleerd man zelfs, die de wereld slechts uit boeken kende,’ enz. ‘In zijn zachtmoedig hart was nimmer eene drift ontwaakt; in zijn leven, dat, gelijk de beek stil door den tuin vol van witte narcissen, door den tijd daarhenen rolde, was geen storm gerezen. Hij kende van het leven het geluk-alleen, en van de hartstogten slechts de zachteren der deelneming, der vriendschap, des mededoogens, der liefde. Zijne ziel was nimmer oneenig geweest; hij had altoos kunnen achten hetgene hij beminde, en hij beminde al wat hem omringde.’ Wat dunkt u, lezer? En wat dunkt u van het slot?
‘Toen viel betty aan het hart van hare tante, en zeide zacht weenende: “Neen, zoo gelukkig ben ik niet, lieve tante!”
Tante sloeg het verflaauwde oog tot de wolken omhoog, en haalde een' diepen zucht. “Waaraan lag het dan, betty?” vroeg zij.
Ach, lieve tante, aan uw stelsel, geloof ik. Het had immers slechts deze wereld en het geluk ten doel.’
‘Neen, betty, ik leerde u God eeren. Doe mij dit verwijt niet!’
‘Tante, ja, dat deedt gij; maar God, de eeuwigheid, de innerlijke geesten-wereld, de liefde, de deugd moesten toch niet alles voor mij zijn, slechts de trappen tot een verheven geluk in de wereld, dat ik, ach! niet heb gevonden. Mijne grootheid was mijn ideäal, liefste tante! Ach, de graaf eisach heeft het mij voorspeld. Zijn ideäal was God, zijn geluk de onsterfelijkheid, zijn doen geloof.’
En deze graaf eisach was als een Spartaan opgevoed; ja, maar de predikant lasius had ook het zijne gedaan aan dien tot eene heldenziel gevormden rotsman; en deze lasius (de lezer kent hem reeds) dacht dus over de opvoeding: ‘Tusschen eenzame, afgezonderde rotsen is een Sparta mogelijk, hier niet. Ik leef onder menschen, die meer behoefte hebben, dan een wollen mantel, stroo tot een bed, water tot drank, en ooft tot eten; maar matigheid zal de knaap hier leeren, onder mijn stroodak, aan mijne tafel, die socrates te sober zoude vinden; maar indien ik ook konde, dan zou ik hem evenwel niet volgens de wet van lykurgus groot brengen. Het beminnend hart van eene moeder moet den mensch tot liefde, tot mensch opvoeden, die over-
{==643==} {>>pagina-aanduiding<<}
al op aarde onder menschen te huis behoort, omdat hij een hart heeft, als zij. Lykurgus, neen, niet eens hij, maar de doode, koude, stijve wet bragt slechts Spartanen groot, geene menschen. Het dertiende hoofdstuk in lykurgus van plutarchus onderteeken ik met geheel mijne ziel; het bevat de ware grondregels der opvoeding, buiten welke zij slechts een spel of eene geld-speculatie is; en ik dank u voor dit hoofdstuk, ofschoon ik, zonder het te hebben bespeurd, alle mijne kinderen volgens datzelfde hoofdstuk heb opgevoed; want dat zij halve Spartanen zijn, in matigheid, in tevredenheid met weinig, in eenvoudige gebruiken, hebt gijzelf te zeer geroemd.’ Zoo sprak hij tot den voedstervader van den jongen graaf; en deze proefjes zullen genoeg zijn, om den lezer eenigermate de verschillende opvoedingen te doen kennen, die hij hier, met derzelver uitkomsten, vinden kan.




Proeve ten betooge, dat ook de Planeten, even als onze Aardbol, door levende en redelijke Schepselen bewoond worden. Nevens een Tafereel van ons Zonnestelsel, volgens de nieuwste Ontdekkingen. Door J.A. Oostkamp. Te Haarlem, bij F. Bohn. 1815. In gr. 8vo. 58 Bl. f :-14-:

Deze Verhandeling is geschreven voor dezulken, die, geheel onkundig van de sterrekunde enz., het gestelde op den titel voor onmogelijk en belagchelijk houden, en heeft het goede doel, het eerbiedig gevoel voor de grootheid des Scheppers op te wekken. Tot dit oogmerk is het boekje zeer geschikt. Kome het dan nu ook maar vele van deze menschen in handen! Bij het Tafereel zal de geheel onkundige eenen uitlegger behoeven; maar het staat hem echter niet in den weg, en is er voor liefhebbers dezer wetenschap bijgevoegd.

Allereerste Beginselen der Geschiedenis onzes Vaderlands, voor de Scholen, door A. van der Swan. Tweede, vermeerderde Druk. Te Haarlem, bij F. Bohn. 1816. In kl. 8vo. 20 Bl. f :-2-:

{==644==} {>>pagina-aanduiding<<}


Nieuwe Nederlandsche Geschiedenis, tot een Leesboek voor de Jeugd, in Gesprekken, beginnende met den jare 1795, en eindigende in den jare 1816. Tweede, vermeerderde en verbeterde Uitgave. Te Groningen, bij A. Hazelhoff. 1816. In kl. 8vo. 82 Bl. f :-4-:

1. Een nuttig boekje, om aan de kinderen eene oppervlakkige schets van de Vaderlandsche Geschiedenis te geven. De Schrijver rekent vier tijdvakken; de Batavieren en Franken, de Graven, de Republiek en Overheersching, en de Vorstelijke Regering sedert 1813. Natuurlijk beslaat dan ook het eerste tijdvak slechts ééne, en het derde acht bladzijden. In zulk een werkje behoorden echter geene misslagen te zijn; zoo als, b.v., dat desiderius erasmus een voorstander was van de in Duitschland begonnen Hervorming. De de witten zijn ook niet eigenlijk door het Haagsche Gemeen, maar - het woord moet er uit - door de Schutterij vermoord. Voorts heeft dit kleine werkje de verdienste, die in menig grooter boek ontbreekt, van de voornaamste uitvindingen in ons Vaderland, op den tijd, wanneer die gedaan zijn, mede te deelen. Zelfs de bepaling der spelling in 1804 wordt niet vergeten. De bloote optelling der groote mannen op het einde van ieder tijdvak is van geene waarde, ten zij een kundig leermeester die ontwikkele, en den leerling berigten van elk' dier mannen geve; doch alsdan kan zij hare groote nuttigheid hebben. Elke onderneming, die, gelijk deze, strekken kan, om de kennis der Vaderlandsche Geschiedenis voor de jeugd gemakkelijk te maken, verdient aanprijzing en bemoediging.
En als zoodanig kunnen wij ook No. 2. aanmerken, waarvan thans de vermeerderde en verbeterde uitgave voor ons ligt. Bij deze verbeteringen had men toch ook wel die kunnen voegen, dat ons land voorheen niet door eenen Prins geregeerd werd, wiens onderdanen wij waren, en wiens wetten de Franschen in 1795 kwamen verbreken. Voor 't overige is het bevattelijk, zelfs meer of min in den kindertoon, geschreven; en onder de hoofd-gebeurtenissen van ons Vaderland in de laatste dagen hebben wij er bij de doorlezing geene gemist.


{==645==} {>>pagina-aanduiding<<}

Korte aardrijkskundige Beschrijving van het Koningrijk der Nederlanden. Met eene genommerde Kaart. Te Amsterdam, bij Mortier Covens en Zoon en J. ten Brink, Gz. 1816. In kl. 8vo. 72 Bl. f :-14-:

In dit kleine bestek is zoo veel bijeengebragt, als maar bij mogelijkheid geschieden kon, omtrent de aardrijkskundige gesteldheid van ons Koningrijk. Geene overtolligheden of uitlatingen van belang zijn ons voorgekomen, doch wel hier en daar eenige onnaauwkeurigheden. B.v. op bl. 9, dat er geen koren in genoegzame hoeveelheid zou voorhanden zijn. Reeds de Noordelijke Provincien konden zich in 1809 zelve voeden; hoeveel te meer, na de vereeniging met het vruchtbare Braband en Vlaanderen? Dat er eenig ijzer is, dient wel waar te zijn, daar onze broeders van Luik en Namen ons thans het Zweedsche ijzer voor onze tallooze benoodigdheden moeten vergoeden. Bij Oostvlaanderen had men onder de beste dorpen vooral Beveren niet moeten vergeten. De opgave der bevolking mist ook juistheid. Haarlem b.v. is niet met 21,227, maar met ruim 17,000, Leiden, in plaats van 30,955, nog met geene 28,000, en Middelburg met 13,000, in plaats van 17,687 zielen, bevolkt. Bezwaarlijk zal Delft ook nog 13,737 inwoners tellen, en Amsterdam is ook 10,000 menschen te hoog opgegeven; zoodat de Schrijver eene geheel verkeerde en te vroege opgave schijnt gevolgd te zijn. In weerwil hiervan, is echter dit boekje voor aardrijkskundig schoolgebruik uitmuntend geschikt, en eene zeer goede uitbreiding of verandering der bijna uitverkochte Aardrijkskundige Beschrijving van het Koningrijk Holland. Even als in dat boekje, zijn ook hier bij de onderscheidene afdeelingen vragen geplaatst, waarvan zich de onderwijzer bedienen kan, en die zelfs door onderscheidingsteekenen voor het gebruik zoo wel van den meer- als minder-gevorderden leerling zijn ingerigt.
De Noordelijke Provincien beslaan hier 46, de Zuidelijke slechts 17 bladzijden. De hulpbronnen tot kennis der laatste zijn ook minder overvloedig.
Eene uitgave van dit zelfde werkje in de Fransche taal zal eerlang volgen.





{==646==} {>>pagina-aanduiding<<}

Nieuwe Leesoefeningen voor Eerstbeginnenden, ingerigt naar de Verhandeling over de Nederduitsche Spelling van den Hoogleeraar M. Siegenbeek. Zevende Druk. 1815. In kl. 8vo. 48 Bl. f :-2-:

Nuttige en aangename Oefeningen in de eerste beginselen der Wetenschappen, een Leesboek voor Kinderen, het Fransche werkje: Premiere Connaissance, vrij gevolgd. 1815. In kl. 8vo. 126 Bl. f :-6-:

Aardrijkskunde voor de Jeugd ten dienste der Schoolen, inhoudende eene beknopte Geographische Beschrijving van het Koningrijk der Nederlanden, volgens de nieuwste staatkundige verdeeling. Iste Stukje. 1815. In kl. 8vo. 62 Bl. f :-5-:

Leesoefeningen voor Meergevorderden. Inhoudende eene beknopte Beschrijving der Vereenigde Nederlanden, sedert de vroegste tijden tot den Vrede te Parijs in 1814 gesloten. Ten aanzien der Spelling ingerigt, naar de Verhandeling over de Nederduitsche Spelling van den Hoogleeraar M. Siegenbeek. Nieuwe vermeerderde en verbeterde Druk. 1814. In kl. 8vo. 186 Bl. f :-6-:

Alle te Arnhem, bij J.H. Moeleman.

Ten aanzien dezer voortbrengselen van de in werkjes voor kinderen en scholen zeer vruchtbare pers van den Heer moeleman, kan derzelver enkele aanmelding nagenoeg voldoen.
No. 1 is een zeer bruikbaar, en, daar het reeds den zevenden druk beleeft, ook druk gebruikt boekje; het is dus algemeen bekend, en de afwisselende verschillende letter voor de kinderen draagt vooral ook onze goedkeuring weg. Bij den achtsten druk, inmiddels, mag deze en gene fout tegen de spraakkunst nog wel verbeterd worden. B.v. bl. 17, dat wij daar opslaan: ‘hij behoud(dt) de gezondheid niet, noch bevrijd(dt) ons van ziekte.’ Bl. 5 zien wij daar ook, reg. 23, nog voor noch. Bl. 39. zag leggen, voor liggen.
No. 2. Juist valt bij het opslaan ons oog op ‘is mijnen hartelijken wensch,’ aan het slot van het voorberigt, en reeds de eerste bladzijde behoren voor behooren; maar hier meldt

{==647==} {>>pagina-aanduiding<<}
de titel ook niet van eene bijzondere naauwkeurigheid in de taal, waarom wij steil (in den zin van schrijfstijl) enz. enz. overstappen. Kinder- en schoolboeken vereischen intusschen te dezen aanzien eene groote naauwkeurigheid. Wat den inhoud betreft: het werkje is voor kinderen, die reeds een weinig kunnen lezen, bestemd, en bevat een nuttig allerlei; alleen zou het, naar ons inzien, weinig verloren hebben, bijaldien er hetgeen van vreemde talen hier voorkomt, als zijnde voor kinderen, die nog maar een weinig kunnen lezen, te vroeg, en waarlijk ook te luttel tot een voorbereidend onderrigt, ware uitgeligt.
No. 3. Ook dit geschrijf beroemt zich op geene bijzondere kieschheid in spelling of taal, en dit houdt onze aanwijzingen terug; het is met spoed bearbeid, opdat de lieve jeugd de aardrijkskunde van het vaderland vooral ook spoedig nu zou aanleeren. Het overig gedeelte der wereld zal in een tweede stukje, dat al mede spoedig beloofd wordt, behandeld worden. - Het kan voor een behulp dienen; maar hoog loopen wij er niet mede. Er hapert hier en daar wel wat aan de vereischte naauwkeurigheid; en wij hebben, bij de ons meest bekende provincien, de reden niet kunnen vinden, welke de keuze van den schrijver in het opnoemen of onder het enz. begrijpen van bijzondere dorpen bepaald hebbe. De aangave der onderscheidene Christen-genootschappen, bl. 4 en 5, is zekerlijk voor verbetering vatbaar; en het antwoord op de vraag: ‘hoedanig is het algemeen karakter der Nederlanders?’ willen wij afschrijven: ‘Zij zijn, als het ware, geboren Kooplieden, goede Zeelieden, bekwame Opmerkers, beoeffenen Kunsten en Wetenschappen; zij zijn getrouw aan hun woord, arbeidzaam, opregt, openhartig, gemeenzaam, enz. Eigenbelang is bij velen de drijfveer van hunne handelingen.’ Zou dit laatste lof of berisping zijn? Is het iets, waarin de Nederlander andere menschen vooruit of achterlijk is?
No. 4 prijst zich zeer aan door den bij uitstek gematigden prijs, waardoor dan ook de minvermogende onder de jeugd zich met de vaderlandsche geschiedenis kan bekend maken. De eerste druk is bekend; en, daar er na den Parijschen vrede nog veel weder gebeurd is, verlangen wij spoedig eene nieuwe uitgave, bij welke men dan ook zorge, de spelling van den Hoogleeraar siegenbeek, op den titel vermeld, meerder eere aan te doen!


{==648==} {>>pagina-aanduiding<<}

Het Leven van Jezus, voor Kinderen; door J.F. Feddersen, Predikant te Maagdenburg. Naar den derden Hoogduitschen Druk vertaald. Vijfde Druk. Gevolgd naar de Spelling van den Hoogleeraar M. Siegenbeek. Te Amsterdam, bij W. van Vliet. In kl. 8vo. 164 Bl. f :-12-:

Sinds meer dan 25 jaren was dit boekje reeds in Holland bekend, werd door menig Godsdienstleeraar en door menig Huisvader met vrucht bij zijne kweekelingen gebruikt, en is in het bijzonder ook door den Leeraar krom, in zijne bij het Nut van 't Algemeen bekroonde Verhandeling, over de beste middelen om den gemeenen man met den inhoud des Bijbels bekend te maken, ernstig aanbevolen. Wij vertrouwen, deze nieuwe uitgave zal dan ook wederom welkom zijn; en bij zoodanige Ouders, die gaarne hunne kinderen al vroeg in jezus den Goddelijken Leeraar, Verlosser en Heer, en het waardig voorwerp onzer aanbidding, doen opmerken, zal dit werkje buiten twijfel deszelfs uitnemende waarde hebben behouden.

Vertellingen, Gesprekken en Brieven voor Kinderen. Door C.G. Salzmann. Uit het Hoogduitsch. Met Platen. Te Amsterdam, bij J. van der Hey. 1813. - IIde Deeltje. 1815. In kl. 8vo. Te zamen 374 Bl. f 3-:-:

Beide deze stukjes kwamen ons te gelijk ter hand. Het derde stukje, waarmede ook deze nalezing op die soort van geschriften van dezen voortreffelijken Kindervriend volledig zal zijn, is nog te wachten. Ieder deeltje staat intusschen op zichzelve, en is voor de lieve jeugd een bevallig geschenk. Het oorspronkelijke konden wij niet vergelijken: de uitgever zegt, dat hij hetzelve eenigermate naar den smaak van onzen landaard heeft omgewerkt. leder stukje is onderhoudend, leerzaam, en naar de vatbaarheid der kinderen, in salzmann's geheel eigenen, lieven trant; en het kan niet missen, of bij de lezing vat het kind het voornemen op, om zich menigerlei goed aan- en menigerlei gebrek af- te wennen. In het bijzonder behaagde ons, in het eerste stukje, de briefwisseling van de kleine Hoveniers met hunne brave en verstandige grootmoeder, en, in het tweede, die van Ferdinand met zijnen vader. Dit jonkertje, dat in de stad voor natuur en werkzaamheid zou bedorven geworden zijn, werd nog regt tijdig door zijnen vader naar het land bij eenen oom gezonden, waar het hem van tijd tot tijd al beter, en eindelijk zoo volkomen goed aanstond, dat wij geenszins twijfelen, of hij zal een uitmuntend man geworden zijn. Alles, intusschen, is in deze stukjes van den echt goeden stempel; zoodat wij niets te zeggen hebben, dan volledige aanprijzing,


{==649==} {>>pagina-aanduiding<<}

Boekbeschouwing.

Christendom en Hervorming, vergeleken met den Protestantschen Kerkstaat, bijzonder in de Nederlanden. Tweede Uitgave. Vermeerderd met eene Voor- en Narede. Te Groningen, bij W. Wouters. 1816. In gr. 8vo. LXVIII en 405 Bl. f 3-8-:

Deze spoedige herdruk was ons noch onverwacht, noch onaangenaam. Wij hebben ons niet gezet tot eene naauwkeurige vergelijking; hoewel de Schrijver van eenige verbeteringen gewaagt, daar hij verzekert, zich noch in de orde, noch in de hoofdzaken afwijkingen te hebben veroorloofd; zoodat dan de bezitters der eerste uitgave zich daarmede zonder aanmerkelijke schade kunnen vergenoegen, terwijl de voor- en narede, voor hen nu ook afzonderlijk gedrukt, alle onze aandacht trok. Niet onduidelijk hebben wij eenige vrees voor opschudding geuit, en misschien, nevens anderen, ook het onze bijgedragen tot bedaring van de eerst opwellende drift; daarenboven denken wij nu ook: alea iacta est; en zoo kome er dan van, wat er van komen moet! Maar vooral is ons deze herdruk niet onaangenaam, omdat geheel de zaak nu ook eene andere, meest geheel wijsgeerige, wending neemt; en van den enkel wijsgeerigen pennestrijd vreezen wij, voor het minst bij het ongeletterd godsdienstig publiek, juist geene zeer groote onrust. De Schrijver ruimt alsnu het veld der Bijbelsche uitlegkunde genoegzaam geheel den Hoogleeraar muntinghe in, van wiens drietal Leerredenen, ter gelegenheid van dit werkje uitgegeven, wij onlangs een gunstig berigt gaven, daarbij te kennen gevende, den Schrijver in dit opzigt niet voor den meest geschikten man te houden om met den Hoogleeraar te kampen, waartoe wij liever eenen even bekwamen Exe-
{==650==} {>>pagina-aanduiding<<}
geet zouden oproepen. Maar of nu, omgekeerd, de geleerde muntinghe wel evenzeer voor den enkel wijsgeerigen wedstrijd met onzen Schrijver zal blijken berekend te zijn, durven wij a priori niet vaststellen; ja, wij ontveinzen niet, alsnu wel gewenscht te hebben, dat de Professor het korte voorberigt voor gezegde Leerredenen had teruggehouden. Maar ook te dezen aanzien is het: alea iacta est; en wij moeten de uitkomst
afwachten.
De voorrcde betoogt, dat de zedelijkheid de toetssteen wezen moet van iedere stelling in de godsdienstleer. - Wij gelooven niet, dat hierop iets valt uit te zonderen, dan alleen de twijfel, of ons het zedelijke, zonder steun in gezegde leer, altijd en in alles zoo duidelijk en ontwijfelbaar zeker is, dat het iedere bijzonderheid toetsen kan. Het stellige, erkent de Schrijver, heeft het zuiver redelijke moeten voorafgaan, en zoo moest dit stellige lang boven het gezag der rede gelden; maar het Christendom was het meest werkzame middel, waardoor zich de rede boven den staat van kindschheid verhief, en die nu, op hare beurt, het stellige toetsen, en, in stede van daardoor gedwongen te worden, hetzelve leiden en dwingen kan. Dit, echter, wordt door hem wederom zóó gewijzigd, dat zulks, naar den aard der zake en de eigenlijke bedoeling van Jezus, trapswijze geschiedt, en altijd trapswijze zal voortgaan, uit hoofde der beperktheid van eindige wezens; hetgeen dan ook den meergevorderden tot inschikkelijkheid jegens den zwakkeren noopt. Onzes inziens komt des Schrijvers meening hierop neêr: Het leerstellige, of positive Goddelijke openbaring, kan en zal noodig geweest zijn, om de rede aan den gang en op den weg te helpen, en zoo te leiden, dat zij den inhoud van dat positive aan de zedelijkheid toetsen kon; maar, tot die hoogte gekomen, (en zoo ver is zij nu reeds in eenen zeer hoogen trap) valt dat stellige weg, en wordt van geheel geen (of blijft welligt, van wege onze eindigheid, nog wel van eenig, echter maar zeer gering) be-
{==651==} {>>pagina-aanduiding<<}
lang. Hieruit blijkt dan de verpligting, vooral ook van den tegenwoordigen Leeraar van den Godsdienst: hetgeen vroeger toereikende was om de eischen van verstand en hart te bevredigen, zedelijke gezindheden voort te brengen en neigingen ten kwade te beteugelen, is het nu niet meer; en hij heeft dus geene andere keus, dan om of de menschen erger en slechter te
laten worden, of het (door den Schrijver aangegeven) laatste en hoogste grondbeginsel te bezigen. - Wij geven gaarne onze toestemming aan de hartelijk aangedrongene verpligting om op de zedelijkheid te werken, en zijn geenszins geneigd te ontkennen, dat er veel waarheid is in hetgeen hier wordt beweerd; dan zouden niet ongezind zijn, het een en ander af te dingen op die zoo groote hoogte, door de menschelijke rede nu reeds en over 't geheel, in den staat der onvolmaaktheid en de gewesten der zinnelijkheid, beklommen; en twijfelen daarom zeer, of men dat laatste en hoogste grondbeginsel allezins geschikt en toereikend bevinden zal, in alle gevallen en in iedere omstandigheid, tot ontwijfelbare zekerheid, rust, en standvastigen lust en moed, zonder vertrouwen daarbij op positive Goddelijke openbaring, waardoor wij, als 't ware, een' nieuwen, nog meer ontwijfelbaren waarborg en krachtiger drangreden erlangen. Zoo geheel verschilt de Schrijver hierin echter van ons niet, als het in den eersten opslag schijnen mag; want hij beweert geenszins, dat het Christendom reeds heeft uitgediend. Hij houdt hetzelve voor eene weldadige opvoedingsaanstalte van God, om het menschdom, van de heerschappij des blooten instincts, tot zelfbeheersching door de rede te leiden; het is tevens een maatregel, voor ons, die zoo wel zinnelijk als redelijk zijn, (beide behoort tot onze natuur) bijzonder gepast; Gods goedertierene inschikkelijkheid stevigt door hetzelve de rede met Goddelijk gezag, en zulk eene steviging kan slechts bij zeer ver gevorderden onnoodig zijn. - De wijsheid vordert nu, het geloof aan het Christendom, zelfs bij het volk, meest op deszelfs zedelijken inhoud

{==652==} {>>pagina-aanduiding<<}
te gronden; alhoewel de voorzigtigheid raadt, om het gezag, waarop de subjective godsdienst der meeste menschen rust, (die accidenteel ook op de zedelijkheid invloed maakt) niet geweldig aan te tasten. Scholastiekerij en monniken-moraal moet intusschen dadelijk weg. Al verder: het Christendom is als daadzaak volkomen bevestigd; God zond eenen bijzonderen Afgezant. De rede streeft naar eene approximative kennis van het verhevenste Wezen, enz. maar heeft geen eigenlijk (beschouwelijk) bewijs van hetgeen zij aanneemt aangaande eene intelligibele wereld; dit bewijs geeft ons nu het gezag van dezen Gezant, die al mede het antropomorphismus in de voorstelling der eigenschappen van de Godheid zuiverde, en, bij al de onmogelijkheid van eene volkomene kennis van dezelve voor nog altijd zinnelijke menschen, den menschen de Godheid gaf onder die gestalte, welke hunne zedelijke en verstandsbehoeften dringend vorderden. In de hoedanigheid van Godsgezant is Jezus ons borg van eene zedelijke wereld, eenen staat van gelukzaligheid, in gelijke betrekking met gelukwaardigheid en een eindeloos toenemen van beide. Deze geruststelling is niet overtollig, al liggen de gronden van het geopenbaarde in de rede zelve, vooral als men het gros der menschen nagaat, en wat er over het geheel van ons, zonder de verlichting door Jezus, zou geworden zijn. Evenwel ‘zuivert de gesterkte natuur zichzelve,’ en eene bekrachtiging door wonderen, zinsverklaring der H. oorkonden door eene onfeilbare kerk, en onmiddelbare hyperphisische inlichtingen, moet men, als onnoodig, verwerpen. Ook brengt het Christendom ons tot een' hoogeren trap, dan men zonder hetzelve kon bereiken, daar het ons de onderrigtingen door den weg van het hart aanbrengt. ‘De leer van Jezus is een licht, opzettelijk voor het menschdom opgestoken, zoo in deszelfs doel en onmisbaarheid, als in de gevolgen, klaarblijkelijk eener bijzondere beschikking van de Godheid waardig, en nogtans in
het wezenlijke niet verschillende van dat, hetwelk een iege-
{==653==} {>>pagina-aanduiding<<}
lijk mensch verlicht, komende in de wereld, maar één en hetzelfde waarachtige licht.’ (Deze exegese van jo. I toetse een Exegeet!) Door de Christelijke liefde jegens God en den evenmensch wordt de zinnelijkheid voor de zaak der zuivere rede of der zedelijke wet gewonnen. God wordt een voorwerp van liefde, een zinnelijk gevoel, door den (symbolischen en enkel analogischen) antropomorphismus, waarvan zich Jezus bediende, om zijne betrekking tot de wereld voor ons voorstellingsvermogen bevattelijk te maken; en door dankbare, kinderlijke liefde tot den algemeenen Vader wordt liefde des naasten verhoogd, geheiligd en uitgebreid. De godsdienst staat met de zedelijkheid in een zusterlijk verband. Het zou echter niet goed zijn, wanneer hij het voortbrengsel der enkel bespiegelende rede was. De verhevene waarheden van den godsdienst hadden dan de koude van alle stellingen der bespiegeling, en zouden, in opzigt tot de beoefenende werkdadigheid, wezenlijk nadeelig worden. De mensch zou in het koude bewustzijn dezer beschouwelijke waarheden alle heiligheid der zedelijke geboden tarten, en op rekening van zijne onsterfelijkheid de pligten des levens, indien dezelve niet met zijne neigingen strookten, opofferen. - De Christelijke godsdienst heeft mede gelukzaligheid, als het tweede bestanddeel van het hoogste goed, ten doel, daar het menschdom van den Goddelijken Leeraar zekere openbaringen ontving, strekkende tot troost en hoop en verwachting, welke ons onmiddellijk treffen, als zinnelijk verstandige wezens. De mensch is zinnelijk en redelijk; beide behoort tot zijn
wezen. Zinnelijkheid moet aan de rede onderworpen zijn; wij moeten langs den weg van zedelijkheid naar gelukzaligheid streven, en deze wordt naar de zedelijkheid geëvenredigd. Onze deugd blijft gemengd; zedelijkheid en zinnelijkheid in harmonie; hoe zedelijker, hoe voortreffelijker; voor eindelooze toeneming vatbaar, enz. Buiten betrekking op deze bedoeling, heeft geen godsdienst eenige waarde; en alle aandoeningen, waarbij de wil zich niet tot zuivere zedelij-
{==654==} {>>pagina-aanduiding<<}
ke handelwijze bestemt, drijven slechts aan tot bevrediging van neigingen, die zich op zinnelijke behoeften gronden. Zoo is zien op loon, vrees voor straf. Maar zonder bewustheid van verband tusschen dit en het volgend leven, en van eene zekere zegepraal over alle hindernissen bij onze zedelijke veredeling, zou ons moed en kracht ontbreken. Het Christendom maakt hier zeker, hetgeen de rede, uit hoofde der zedewet, onderstellen moet. Uit onszelve konden wij het niet weten, want wij kennen noch begrijpen een staat des levens buiten het ligchaam, maar voelen er voor onze zedelijkheid de behoefte van. Het was, inmiddels, genoeg, dat in onze rede een grond voorhanden was, om, bij de toegenomene cultuur van het menschdom, vatbaar te zijn voor het ontvangen eener hoogere openbaring, en onderwijs, van hetgeen uit zijn' aard overnatuurlijk was, enz. waardoor wij het geopenbaarde onder den voorraad van menschelijke kundigheden als autogeen kunnen opnemen. Zoo komt dit dan eigenlijk neêr op gelooven, en wel ten laatste op gelooven aan de geloofwaardigheid van Jezus.’ Doch het loopt niet aan tegen de rede, maar sluit zich aan dezelve; zoodat deze zich er door gesterkt ziet, en in de wettigheid van hare vermoedens, zoo wel als in de juistheid
harer uitspraken, bevestigd wordt. Zoo blijft dan positive openbaring; maar het positive is hulpmiddel, dat wij niet enkel als positief, iet vreemds en heteronomisch aannemen, maar uit overtuiging dat het waar en goed is. Het Christendom is alzoo de wijsgeerte van em. kant, gelijk ook de zedeleer van het Evangelie met de resultaten van gezegde wijsgeerte volkomen instemt, als men maar onder het oog houdt, dat Jezus, ingevolge den aard en het doel zijner zending, niet voor de school, maar voor het volk leerde. Echter moet men die wijsgeerte niet aan allen ten grondslag van den godsdienst opdringen; zij heeft het voordeel van populariteit niet, zal ook wel alleen voor de school geschikt blijven, en had ook nooit dat licht, als de leer van Jezus, kunnen verspreiden; zij

{==655==} {>>pagina-aanduiding<<}
kan dus dezelve niet vervangen. - Het overige van het voorberigt getuigt van des Schrijvers geprofesseerde verdraagzaamheid en wereldburgerlijken geest.
Uit het door ons hier medegedeelde voelt de lezer, dat de onwijsgeerige leek zich onbevoegd houden mag, om over de waarde of onwaarde van geheel dit werk te oordeelen, en wél zal doen, dat hij zich eenvoudig aan zijn Evangelie houdt. De Schrijver is Kantiaan, en door de wijgeerte van kant van de waarheid des Christendoms overtuigd, en al wat hij in den Bijbel met die wijsgeerte niet kan doen overeenstemmen of daaraan sluiten, moet hij, als tijdelijk, plaatselijk, schikking naar volksbegrip enz. enz., wegcijferen Hij verschilt echter van menig' volger dezer school hierin, dat hij de geschiedkundige daadzaak van de komst van Jezus in de wereld niet onzeker of nutteloos houdt, maar daaraan ook voor zich, en den verder gevorderden wijsgeer, zekere waarde hecht.
Het komt ons voor, dat de wederlegging van zoodanig wijsgeerig oogpunt bij de beschouwing des Christendoms niet zoo geheel gemakkelijk is; en wij voegen ons liefst bij zoodanige Christen-wijsgeeren, die minder in de beginselen, dan wel in de toepassing, van onzen Schrijver verschillen. Wij houden het toch boven alle bedenking, dat geene positive Goddelijke openbaring tegen de gezonde wijsgeerte der rede strijden kan. Zij moge meer, maar zij kan geenszins het tegendeel zeggen. Maar hierin konden wij wel, gelijk wij reeds vroeger zeiden, verschillen, of de menschelijke rede, in dezen staat harer kindschheid, (zoo als zij nog altijd hier op de wereld blijft) dien trap van zuiverheid en kracht kan bereiken, dat zij juist bevoegd is, altijd, en in iedere bijzonderheid, de mogelijkheid te bevatten van hetgeen de Godheid te openbaren doelmatig en noodig mogt houden; de waarheid van iets, waarvan het juiste innerlijke geen voorwerp was van onze tegenwoordige bevatting, kon welligt, geloofd op Goddelijk gezag, heilzaam werken op onze zedelijkheid. En is het dan

{==656==} {>>pagina-aanduiding<<}
zoo geheel ongerijmd, in eene positive openbaring zoogenoemde verborgenheden te erkennen, die (om met de oud-orthodoxe Gereformeerden te spreken) boven, alhoewel niet tegen, de rede zijn? Ook zouden wij wel eens nu of dan van den Schrijver kunnen verschillen, ten aanzien van het een en ander, dat hij zoo volstrekt tegen de rede houdt te zijn. Overigens zijn wij bij de uitlegging der H. Schrift nog al schroomvallig, en vreezen zeer, of men niet wel gevaar loopt, geloof aan zichzelven (aan eigen doorzigt) het geloof aan God en Jezus Christus te onderschuiven, en, volstrekt begeerende, dat Jezus zal gedacht en gesproken hebben overeenkomstig onze wijsgeerte, (al is het dan onwillekeurig en onwetende) ons verstand te stellen boven dat van dien grooten Godsgezant. Het is in ons oog edelmoediger, het gezag van het Christendom te ontkennen, dan aan deszelfs Stichter gevoelens op te dringen, die hij nimmer heeft geuit, omdat wij, hetgeen hij geuit heeft, voor onwaarachtig of onbegrijpelijk houden; en, waar onze wijsgeerte ons tot zoo iets leiden zou, beginnen wij dezelve, uit overtuiging van de historische zekerheid der positive Goddelijke openbaring, een weinig te wantrouwen.
Wij willen wel den Hoogleeraar muntinghe, tot wien de nog veel uitvoeriger narede gerigt is, niet vooruitloopen, maar vermoeden echter, dat zijn antwoord wel eenigermate zal uitvallen in dezen geest. De Schrijver treedt nu met zijnen naam op. (Mr. h.w. hoving, te Onderdam.) Het voorberigt voor des Professors drietal Leerredenen trof hem gevoelig, en hij verdedigt zich tegen de hem aldaar aangetijgde onkunde, vooroordeel, en trotschheid of roemzucht; op welke verdediging hij telkens terugkomt, betuigende het geheel zuivere van zijne bedoeling. De zaak in geschil geeft hij in dezer voege op: ‘Wat is het hoogste beginsel onzer kennis van zedelijke en godsdienstige waarheid? Is het de rede? of is het de openbaring van den Goddelijken wil?’ Hij ontwikkelt en staaft

{==657==} {>>pagina-aanduiding<<}
zijn gevoelen doorgaans met de eigene woorden van schmid, reinhold, eberhard, enz. en hij meent te bewijzen, dat der rede wel degelijk nog ander regt toekomt, dan de beoordeeling der gronden, waarop wij onze redenering gevangen zouden moeten leggen onder de gehoorzaamheid van jezus christus, en gelooven zonder zien; en dat, al ontbreekt het hem aan de vereischten om zelf een bevoegd uitlegger des Bijbels te zijn, er nog iet anders is, buiten de philologie en theologische dogmatiek, waarop het onvergelijkelijk veel meer aankomt, ter bestemming van de betrekking, welke de inhoud des Bijbels hebben mag op ons doel en lot. ‘Ik houd het (hij rigt zich tot den Hoogleeraar) daarvoor, dat de rede het hoogste en laatste grondbeginsel, de opperste kengrond en toetssteen van allen zuiveren Godsdienst zoo wel, als van alle zedelijke wetten is, en dat bij gevolg ook alle openbaring, ook het Christendom en de heilige oorkonden, redelijk moeten verstaan, en vooral door ons zelven redelijk op ons en onzen toestand moeten toegepast worden; - dat bij gevolg alles, wat daarin niet zuivere rede is, niet voor ons is, maar alleen geweest is voor het volk en voor de tijden, waarop wij zulks moeten te huis brengen; - dat zulks inzonderheid ook in het Christendom, zoude het anders eene volmaakte leer zijn en zijn doel bereiken, zoo moest zijn, omdat tot die volmaaktheid of doelmatigheid volstrektelijk behoorde de populariteit; - dat zich hetzelve echter, zoude het niet geheel ontaarden, en zich te eenemale van zijn doel verwijderen, onnut, ja zelfs zeer zeker schadelijk worden, gestadig heeft moeten zuiveren van hetgeen het moest aanhangen, om populair te zijn voor de tijd- en landgenooten van Jezus, en dat het de zaak nu is van U Hoog Eerw. en uwe standgenooten, om daarvoor het populaire van onzen tijd in de plaats te stellen, of wel om het zoo zuiver redelijk te maken, als de tijd en de staat des volks het
gedoogen,

{==658==} {>>pagina-aanduiding<<}
opdat het oogmerk van deszelfs Stichter - het eenige, dat wij mogen onderstellen, indien wij Hem en zijnen hoogen Zender niet willen onteeren, maar in bewondering van zijnen maatregel zullen kunnen vereeren - bereikt worde; namelijk: zelfbeheersching van de menschen door hunne rede, en zulks onder de begunstiging van een redelijk geloof aan God en aan de onsterfelijkheid.’ Ziet hier sommierlijk, hetgeen de Schrijver den Hoogleeraar ter take geeft: 1) Een betoog, dat de rede niet is de hoogste, laatste, en algemeene kengrond van alle waarheid. 2) Eene duidelijke en bepaalde aanwijzing van het punt, tot waar aan toe het gezag der rede al of niet mag geleden worden in den godsdienst, opdat de Protestant dan eens voor al zijn non plus ultra, in tegenstelling van dat der Roomschgezinden, weten mag. 3) Bewijs, dat de tot hiertoe gemaakte verbeteringen in de Christelijk-Hervormde leer reeds alle vooroordeelen hebben uitgeroeid, en verdere verbetering en toenemende verlichting nu overtollig is. 4) Bewijs, dat godsdienstige vrijheid onbestaanbaar is met het wezenlijk belang van het Christendom, en dat de godsdienst van Jezus, en die der vrijheid, opposita zijn. 5) Dito bewijs, dat de bepalingen der Dordsche Synode nog passen en altijd passen zullen voor de behoeften des tijds en de belangen des Christendoms; of immers niet in die misselijke betrekkingloosheid staan tot den zedelijken toestand en de verstandelijke vorderingen dezer eeuw, als des Schrijvers meening is.
De Schrijver voelt, dat hij wat veel vergt, en wil daarom, edelmoedig, grootendeels en vooreerst althans, met de oplossing van het eerste problema te vreden zijn.
Wij herhalen het, wij willen niet vooruitloopen, en kunnen ook volstaan met terug te wenken op hetgeen wij hier boven, met een enkel woord, aangaande mogelijk verschil tusschen den Schrijver en ons, hebben aangestipt. Maar alles daargelaten, en eens het zuiver wijsgeerige zijn-
{==659==} {>>pagina-aanduiding<<}
de daargesteld, zoo is nog altijd de bijzondere vraag: wat is de Christelijke leer? Stemt die dan niet overeen met de zekere wijsgeerte, des Schrijvers hoogsten kengrond, zoo mag men die leer vrijelijk verwerpen! Wat leert de rede? en: wat leerde Jezus? zien wij liefst van elkander onafhankelijk onderzocht; want, of de Schrijver al zegt, dat, zoo men de H. Schrift, als hoogsten kengrond boven de rede, aanneemt, elk een volmaakt Exegeet moest zijn, of zich op lijfsgenade aan Exegeten overgeven, en dat er dan Goddelijke wonderen bij aanhoudendheid noodig zijn, vooreerst om den regten zin van al dat twijfelachtige aan zekere zieners in te geven, en ten andere om de overige menigte, waaraan toch de echtheid der voorgegevene inspiratie langs geenen natuurlijken weg kon bewezen worden, van derzelver geloofwaardigheid te overtuigen, - dit is eene zoo weinig afdoende aardigheid, dat men op die wijze ieder boek (ook dit Christendom en Hervorming) wegredeneren kon, en iederen ouden Schrijver, als zonder wonderen van twijfelachtige uitlegging, zou mogen verwerpen, of gevoelens opdringen tegen deszelfs gemakkelijk te erkennen meening. Hetgeen de Schrijver er bijvoegt: het best van allen nog werd hierin door het onfeilbaar Opperhoofd der Roomsch-katholijke Kerk voorzien; en hetgeen hij elders zegt: uw Hoog Eerw. is verpligt, in den schoot der onfeilbare Roomsch-katholijke Kerk terug te keeren, - is het kunstje, tegenwoordig bij velen aan de orde van den dag; alsof er bij het Pausdom alleen
veiligheid was tegen den dwang tot een zuiver wijsgeerig geloof, en men onfeilbaar menschelijk gezag moest aannemen, om zijn vertrouwen op het Goddelijke te behouden. Inderdaad dit kunstje drong een grooter aantal zwakken, maar die de H. Schrift hartelijk hoogachten, tot het overgeloof terug, dan de lokstem van den zich noemenden Stedehouder onzes Heeren door haarzelve ooit tot zich trekken zou. - Maar door dit zand wordt echter ieder oog niet verblind; en zoo veel gezond verstand heeft nog de wel-
{==660==} {>>pagina-aanduiding<<}
onderwezen Nederlandsche Protestant, dat hij voelt, dat het stellen van Goddelijke openbaring, zoodra men van dezelve zeker is, en van de duidelijke verklaringen van Jezus, boven het eigen inzigt van zwakke, feilbare menschen, geenszins gelijk staat met het stellen van het inzigt, of liever de magtspreuk, van een' feilbaren Paus of Concilie boven het kennelijk woord van God.
Mr. hoving vergeve het ons; maar wij kunnen ons nog niet overtuigen, dat wij Roomsch moeten worden, of het: uw Koningrijk kome! in het Onze Vader, opvatten en bidden in dezen zin: Hemelsche Vader! geef, dat ik en alle menschen de wijsgeerte van em. kant goed verstaan kunnen en beoefenen! - gelijk wij denken, dat, indien hij anders consequent in zijne redenering zij, de zin moet zijn, dien hij aan deze bede hecht.
In ons exemplaar van dit werk lag nog een afzonderlijk blaadje, zijnde Uittreksel uit eenen Brief van den Schrijver, maar van geen zeer groot belang, en moetende dienen, gelooven wij, ter verdediging van den gedanen stap, het openlijk voor zijne gevoelens uitkomen, nu in dit tijdstip.

Gesprekken en Brieven tusschen een voornaam Roomschkatholijk Pastoor en een geacht Hervormd Predikant, over belangrijke onderwerpen, tusschen beider Kerkgenootschappen in verschil. Te Dordrecht, bij A. Blussé en Zoon. 1815. In gr. 8vo. 168 Bl. f 1-:-:

Wij hadden al vroeger kennis moeten nemen van dit geschrift, hetwelk zich in meer dan één opzigt door bondigheid, door het geven van een nieuw, althans minder bekend gezigtpunt, en vooral door den geest van verdraagzaamheid en der liefde, zeer voordeelig aanprijst. De aanleiding tot hetzelve, naar het voorberigt, gaan wij voorbij. De stelling: ‘Buiten de Kerk geene zaligheid,’ wordt in het eerste gesprek getoetst; of

{==661==} {>>pagina-aanduiding<<}
liever, de beteekenis-van het woord kerk is het onderwerp, daar de Protestant dezelve overneemt, zoodra de bepaling hem maar niet uitsluit. De engere bepaling des Roomschgezinden wordt gegrond op de gift der sleutelen aan Petrus; terwijl de andere Apostelen slechts de magt ontvingen, om, benevens hem, te binden en te ontbinden. De Predikant betwist, op de gewone gronden, zoodanig eene meerderheid van Petrus, als de Roomschen willen; maar stemt toe, dat aan Petrus een voorregt boven de andere Apostelen beloofd wordt, en, Openb. III:7-9 inroepende, bepaalt hij dit sleutelregt tot de eerste verkondiging des Evangeliums, met gewenscht gevolg, aan de Heidenen; ja ook voor den Jood heeft Petrus het Koningrijk der Hemelen ontsloten op den Pinksterdag.
Het tweede gesprek begint met het onderzoek, of Petrus de Petra is, waarop de Heer zijne Gemeente gebouwd heeft. 1 Petr. II:4, 5, 1 Cor. III:11, Eph. II:20. worden tot wederlegging van dit gevoelen aangevoerd; en Petrus, alleen het getuigenis in den bedoelden tekst afleggende, wordt daarom daar ook alleen de rots genoemd, hetwelk vooral niet meer zeggen kan, dan dat hij het Koningrijk van God voor Jood en Heiden zou openen. Het beroep van den Pastoor op de opeenvolging der Paussen op den stoel van Petrus, als gevende door de stipte vervulling de ware uitlegging der belofte, geeft aan het gesprek eene geschiedkundige wending; maar de Predikant is in de Kerkelijke Geschiedenis ervaren genoeg, om regt duidelijk aan te wijzen, dat eerst in het laatst der vijfde eeuw de Bisschop van Rome zich heeft kunnen verheffen tot die oppermagt. De Pastoor wil nu het ‘buiten zijne Kerk geene zaligheid,’ en ‘die niet geloofd zal hebben (hetgeen die Kerk gelooft) zal verdoemd worden,’ redden, door den Paus met de Conciliën de onfeilbaarheid toe te kennen; de Predikant stapt dat gezag der Conciliën vooralsnog maar over, en is te vreden, dat nu voor het minst het oppergezag van Petrus en zijne opvolgers uit

{==662==} {>>pagina-aanduiding<<}
den aangewezen tekst niet wordt afgeleid. En nu volgt dan, om regt goed voet bij stuk te houden, het onderzoek, wat de kerk is, en wat het geloof is. De tegenwoordige inrigting der Christelijke kerk is, volgens den Predikant, niet oorspronkelijk, en zij kan niet anders wezen dan eene maatschappij, die door gelijke Christelijke gezindheid zich vrijwillig vereenigde; en eene inwendige, onzigtbare kerk, onder alle Christelijke gemeenten verspreid, is bij hem de éénige. De Pastoor maakt hiertegen uit de gesteldheid der Apostolische gemeenten eene zeer goede bedenking, welke wordt opgelost door 1 Cor. XI:30-32, waar Paulus deze gebrekkige leden echter van de wereld onderscheidt. Maar, hoe maakt men het met een bestuur en bestuurders voor zoo eene inwendige kerk? Het ambt der bestuurderen was het maken van inrigtingen; voorts bevelen (hetgeen Jezus stellig bevolen had) en raden; ja ook zekere uitwendige tucht, matt. XVIII:15-17 en 1 Cor. V. bijz. vs. 11. Omtrent de leer echter ook, meent de Pastoor, volgens Hand. XX:29, 30 en 1 Jo. IV:1-3. Maar, zegt de Predikant, in de leer was de grootste verdraagzaamheid, Phil. IV:15. I:18; en zelfs, die 1 Cor. XV de opstanding der dooden loochenden, werden niet uitgesloten. ‘Er moet dus een grondbeginsel zijn geweest, welks beoefening zulk eene verdraagzaamheid toeliet, en er moet een kenmerk te ontdekken zijn, waaruit het blijkt, dat men geene loochenaars der opstanding uit de Corinthische gemeente behoefde af te snijden, terwijl men volgens Joannes niet mogt zeggen: zijt gegroet, tegen iemand, die de leer van Christus niet medebrengt.’ Dit voert tot het onderzoek, wat het geloof is; bij welk onderzoek wij den
Schrijver niet op den voet willen volgen, om niet te uitvoerig te zijn; het zij voor onzen Lezer hier genoeg, dat Jo. VI:29, 35, 40, 51, 53, 54, 56, als gevende synonyma, vergeleken worden; en dat het geloof hier niet zoo zeer eene toestemming des verstands, als wel en voornamelijk eene werk-
{==663==} {>>pagina-aanduiding<<}
zaamheid des harte omtrent Jezus Christus, inzonderheid als den Gekruisten, is, (verg. Jo. III:14-16.) zoodat het wel niet kan nalaten alle de waarheden aan te nemen en te belijden, welke als waarheden van het Evangelie door het verstand erkend worden, maar echter in orde het geloof des harte voor eene regte erkentenis der waarheden moet gaan. Die dispositie, die ons den Christus vertrouwen doet, en niet een geloof aan artikelen van godsdienstleer, wordt als alles afdoende gevorderd. Een ieder voelt, hoe deze verklaring eene groote ruimte geeft aan verschillende meeningen, en voor de leer eener onfeilbare, alleen zaligmakende Kerk de doodsteek is.
In het derde gesprek worden Rom. IV:5 en Hand. X:6, 7, 9 nog aangevoerd, en voorts de kerktucht, als niet onuitvoerlijk, ook, voor zoo veel des noods, over de leer, gehandhaafd, daar de dispositie van het hart zich ondubbelzinnig genoeg naar buiten vertoont, en de Predikant meent, dat de Apostelen, tegen gevoelens ijverende, b.v. 1 Jo. IV:1-7, 2 Jo. 9, 10, ook Paulus, Gal. IV:17 en V:12, bepaalde personen op het oog hadden, van welke duidelijk bleek, dat zij noch liefde, noch vertrouwen tot Jezus hadden. Gemakkelijker laat zich de uitoefening der tucht aan ondeugenden verdedigen. De aanmatiging en onverdraagzaamheid der Roomsch-katholijke kerke is alzoo ten hoogste wraakbaar; en die der Protestanten, in 1618 en 1619 vooral, waarop zich de Pastoor beroept, kan noch wil de Schrijver verdedigen. De Pastoor wil nu echter alles door de gedane belofte van onfeilbaarheid aan de Leeraars en Bestuurders der Kerke wederom ontzenuwen, en beroept zich op matt. XXVIII:20. en Jo. XIV:16. Het aanvoeren van mark. XVI:17, 18 is den Predikant voldoende ten betooge, wat dit bij de Apostelen blijven van den Geest tot in eeuwigheid beteekenen moet; en welk een geest van onfeilbaarheid de Roomsche Kerkhoofden, nu eens het gevoelen van arius bevestigen-
{==664==} {>>pagina-aanduiding<<}
de, dan wederom veroordeelende, enz. enz. bezaten, wordt uit de geschiedenis uitvoerig aangewezen.
In het vierde gesprek krijgt de culte bij de Roomsch-katholijken eene beurt; en daar zich de Pastoor op de vrijheid, die de Protestanten zelve nemen, om de plegtigheid der besprenging in plaats van die van indompeling bij den doop te stellen, (een gebod van menschen) beroept, verwerpt de Predikant niet alleen deze verandering, maar geheel den kinderdoop. Het verbod om te huwen wordt verder getoetst; maar uitvoeriger de gelijkenissen van het onkruid onder de tarwe en het vischnet, waar de Predikant met veel oordeels dit onderscheid meent te vinden, dat de eerste eene opzettelijke vervalsching van de kerk, maar de tweede eene toevallige opneming van slechte menschen in dezelve moet aanduiden. De laatste is natuurlijk, daar deugd geen erfgoed is, en de eerste had plaats toen de menschen sliepen, d.i. ten tijde van en na konstantijn den grooten, een tijd van rust, van welken tijd af zich alle de verderfelijke nieuwigheden teekenen. De uitgang der Protestanten wordt hierdoor geregtvaardigd; jammer maar, dat de Protestanten aan het denkbeeld van eenen Nationaal-godsdienst bleven hechten, dat het Christendom alleen door onzuivere middelen geworden is. Kalvijn gevoelde de noodzakelijkheid der kerktucht, maar wilde die invoeren, niet bij Christenen, die er zich vrijwillig toe verbonden en er hunne kinderen in zouden opvoeden, maar bij zijne stadgenooten, die het Protestantisme beleden; dit was een nieuwe lap op een oud kleed. De tarwe zijn alleen de kinderen des Koningrijks; de overigen, kinderen des boozen; en de akker is niet de kerk, maar de wereld. Hoog loopt de Predikant met de Hernhuttersche Broedergemeente. - De Pastoor begrijpt, dat, volgens zijn gevoelen, de
zigtbare kerk onder een Antichristisch, en de onzigtbare geheel zonder bestuur is. Hierop merkt de Predikant aan, met welk een medelijden Jezus de Joodsche kerk beschouwde, van wege hare blinde leidslieden; en dat er

{==665==} {>>pagina-aanduiding<<}
in iedere afdeeling der Christenheid menig leeraar is, getrouw aan zijnen lastbrief; zoodat Jezus zijne gemeente nergens zonder leeraars en arbeiders laat.
Ten slotte hebben wij een' brief van den Pastoor, geschreven op instigatie van eenen geleerderen medebroeder, houdende: dat de verandering der mondelinge leerwijze in eene schriftelijke aan de geheele wereld, plegtig en openlijk, moest zijn bekend gemaakt; dat de Protestanten zelve erkennen, dat er een tijd was, toen men de geschrevene Evangeliën niet bezat; en dat Jezus nergens de beschrijving zijner geschiedenis bevolen, en dus waarschijnlijk niet heeft gewild: al hetwelk in het antwoord van den Predikant bondig wederlegd wordt.
Wij hebben in het begin van deze onze aankondiging ook des Schrijvers Christelijke liefde en verdraagzaamheid geroemd; maar, ofschoon wij in ons Christelijk hart ook voor hem, en die met hem eveneens denken, ruimte hebben niet alleen, maar (hoewel wij ons anders en minder stellig zouden uitdrukken) zelfs wel in zekeren zin tot zijn gevoelen neigen, - zoo smart ons echter zijn onnoodige en geheel kwalijk geplaatste uitval tegen de Uitleggers van de 18de en 19de Eeuw, in zijne aanteekening bl. 34 enz., welke geenszins dien geest van gematigdheid en liefde ademt, en ons ligt in het vermoeden zou brengen, dat hij jegens den Roomschgezinden verdraagzamer zijn wil, dan jegens den Protestant, die van hem verschilt. Of meent hij misschien, dat zulk een uitlegger niet in goeden gemoede dwalen, en bij die dwaling den Zaligmaker hartelijk vertrouwen en liefhebben kan?





{==666==} {>>pagina-aanduiding<<}

Wijsgeerig-Natuurkundige Verhandelingen, door Jacob Elisa Doornik, Med. Doct.

Veniet tempus, cum posteri tam aperta nos nesciisse mirentur. Seneca, Nat. Qu. VII.

Te Arnhem, bij C.A. Thieme. 1816. In gr. 8vo. 9, 296 en 27 Bl. (Met een' gegraveerden Titel en 't Portret wan den Schrijver.) f 3-5-:

Hoewel tot de eigenlijke kennis der Natuur de weg der ondervinding, in den tegenwoordigen toestand des menschen, niet alleen de veiligste, maar ook de eenige regte is, behoeft men daarom niet alle pogingen vaarwel te zeggen, om door wijsgeerige bespiegelingen dat zelfde doel te bejagen, noch behoort men dezulken, die zich daaraan overgeven, te bespotten, te beklagen of te berispen, als lieten zij zich door dwaallichtjes van den gebaanden koninklijken weg op gevaarlijke zijpaden leiden. Al leerde men door deze bespiegelingen alleen, door oefening en meer dan gewone inspanning, de krachten van onzen geest regt kennen en gebruiken, zoo als de sprongen der danskunst ons juister leeren gaan, zouden dezelve reeds een groot nut hebben. Maar zij hebben daarenboven nog gewigtiger voordeelen: want men kan niet ontkennen, dat in den mensch hoogere vermogens liggen dan het beperkt verstand, noch dat er voor zijnen geest een ruimere werkkring mogelijk zij, dan die natuur, welke wij door onze zinnen waarnemen. Van belang is het dus voor den mensch, wiens bestaan niet binnen den zinnelijken kring der dingen beperkt is, zijne hoogere vermogens te oefenen, en zich reeds hier te bekwamen tot dien genotvollen arbeid, waarop hij meer dan hoop heeft, de beschouwing namelijk van zichzelven, en van alles buiten zich, in een onderling verband en doelmatige orde.

{==667==} {>>pagina-aanduiding<<}

Wij zijn er dus zeer van verwijderd, deze wijsgeerig-natuurkundige Verhandelingen alle waarde te ontzeggen, hoewel zij het gebied onzer dadelijke kennis weinig uitbreiden, noch door waarnemingen en proeven enkele duistere plekken van het veld der ervaring ophelderen. Ook dit, dat zij, in weerwil van des Schrijvers blijkbare zucht tot oorspronkelijkheid, weinig oorspronkelijks bevatten, maar meest de denkbeelden van anderen, eenigzins verkleed, vertoonen, beneemt haar, in ons oog, weinig van hare waarde. In ons vaderland wordt de bespiegelende of wijsgeerige natuurkunde schaars beoefend: want de droomerijen van sommige hooge geesten zijn zoo zeer van geen' wetenschappelijken aard. Doornik's naam was sedert lang, met roem, in het vak der echt-wijsgeerige natuurkunde bekend. Wij mogen ons dus verblijden, dat dit vak ook op onzen bodem nog beoefend wordt. Daarbij, schoon veel, meest alles, van anderen ontleenende, is de manier, waarmede hij alles tot ééne keten (de natuurlijke geschiedenis der aarde en van den mensch, in verband beschouwd) aaneenschakelt, hem zoo geheel eigen, bevat die beschouwing van den mensch en der aarde in dat verband, hoewel mede niet nieuw, noch overal even juist, toch zoo vele belangrijke wenken en gedachten, dat het werk niet alleen niet overtollig, maar der lezing en nadere overweging overwaardig geacht moet worden.
De eerste Verhandeling maakt, als 't ware, de inleiding voor het overige uit, en betoogt het nut der speculative (bespiegelende) wijsgeerte voor de natuurkunde, genoegzaam op dezelfde gronden, welke velen onzer Lezeren zich zullen herinneren uit de schoone, door teyler's Tweede Genootschap uitgegevene, Verhandeling van den Hoogleeraar nieuwenhuis over dit onderwerp. Vooral toont hij hier ook het nut der vooronderstellingen aan, als middelen ter uitbreiding der wetenschap; echter alleen van zulke vooronderstellingen, welke in onzen geest en deszelfs vermogens ge-
{==668==} {>>pagina-aanduiding<<}
grond zijn. Hoe hij echter onder zoodanige vooronderstellingen de grondbeginselen der hedendaagsche scheikunde, voor een groot gedeelte, kan rangschikken, verklaren wij niet te begrijpen. Eene wetenschap, op hypothetische stoffen steunende, en die dan zelve verklaart geenen voetstap te doen, dan met de weegschaal in de hand, zoude eene ware tegenstrijdigheid zijn. Enkele scheikundige verschijnselen worden verklaard uit het bestaan eener warmtestof, eener lichtstof; zij behoeven echter, tot hunne verklaring, het bestaan dier stoffen niet, en maken daarenboven de grondstellingen der wetenschap niet uit.
De tweede Verhandeling leert ons de voortreffelijkheid der aardekunde kennen. De Schrijver verstaat daardoor niet alleen eene beschouwing en beschrijving van den tegenwoordigen toestand der aarde, en verklaring van haar tegenwoordig bestaan, en van de verschijnselen, welke zij thans oplevert; maar tevens eene beschouwing der lotgevallen onzer planeet, der verschillende veranderingen, welke er met en op haar zijn voorgevallen, en waardoor zij datgene geworden is, hetgene zij nu is. Op deze wijze onderscheidt hij zoo hier, als ook ten aanzien van het menschelijk geslacht, natuurbeschrijving (physiographia) van natuurgeschiedenis (physiogonia.) Eene onderscheiding, zoo ons voorkomt, van weinig aanbelang. Want (om nu te zwijgen van de ongeschikte benaming physiogonia, hetwelk niet geschiedenis in 't algemeen beteekent, maar meer verhaal omtrent de geboorte, oorsprong der natuur) is niet in de natuurlijke historie zoo wel de tegenwoordige als verleden toestand der dingen begrepen? Ook het tegenwoordige geschiedt, en maakt dus een voorwerp der geschiedenis uit. - Dit daargelaten, vinden wij in deze Verhandeling de voortreffelijkheid dezer wetenschap zeer schoon voorgesteld en betoogd uit de betrekking dezer wetenschap tot de overige deelen der natuurkunde, in 't bijzonder haren weldadigen invloed op de natuurlijke historie van den mensch uit het groot aandeel, 't welk

{==669==} {>>pagina-aanduiding<<}
hare beoefening gehad heeft in het vermeerderen der menschelijke kundigheden, blijkbaar in de werken der groote vernuften, welke zich met haar hebben bezig gehouden; eindelijk uit het belangrijk onderwerp dier wetenschap zelf, om welk laatste te bewijzen de Schrijver eene geographisch-geologische schets der aarde heeft opgehangen; eene schets, die echter nog al iets te verlangen overig laat. De Schrijver maakt in dezelve vooral opmerkzaam op de groote hoeveelheid water in vergelijking van het vaste land, en op den invloed, welken de oceaan op de vorming van onzen bol moet gehad hebben; voorts op de verschillende grondlagen, waaruit de vaste aardklompen bestaan, derzelver onderlinge opvolging, betrekking, uitgebreidheid en strekking, de veranderingen en omwentelingen, waarvan zij blijken dragen; en eindelijk ook op de toevallige delfstoffen, welke zij bevatten, waardoor zij gedeeltelijk gevormd werden, en die grootendeels de overblijfsels eener bewerktuigde voorwereld uitmaken. Deze onderscheidene bijzonderheden zal men met genoegen in de Verhandeling zelve nagaan. De Schrijver eindigt dezelve, en tracht de belangrijkheid der aardekunde de kroon op te zetten, door aan te merken, dat eene natuurlijke geschiedenis van het menschelijk geslacht op deze wetenschap gevestigd is. Deze stelling wordt in den loop van dit werk op vele plaatsen herhaald. Wij verlangen zeer naar die natuurlijke geschiedenis, waarmede de Heer doornik zich sedert jaren bezig houdt, en waarop hij ons op vele plaatsen van zijn werk, in de voorrede en elders, hoop geeft. Wij verlangen er te meer naar, omdat wij het naauw verband tusschen de natuurlijke geschiedenis der aarde en die van het menschelijk geslacht nog zoo niet doorzien.

(Het vervolg hierna.)





{==670==} {>>pagina-aanduiding<<}

Geschied- en Redekunstig Gedenkschrift van Nederlands Herstelling in den Jare 1813. Door J.H. van der Palm. Te Amsterdam, bij P. den Hengst en Zoon. 1816. In gr. 8vo. VIII, 173 Bl. f 1-16-:

Indien tot de onpartijdige beoordeeling van eenig werk vereischt wordt, zonder eenige vooringenomenheid tot de beschouwing van hetzelve over te gaan, dan ontbreekt het sedert lang aan eenen bevoegden regter over de waarde van dit geschrift, zoo verre vaderlandsche gebeurtenissen en vaderlandsche letteren deelneming en liefde vinden. Met verlangen werd, van den beginne af aan, op de uitkomst gestaard van den worstelstrijd, door den grijzen Held (Held in meer dan éénen zin) zoo gepastelijk geopend - daarna vloeide de mond der bekwaamste keurmeesters reeds onwillekeurig over, eer nog de naam des overwinnaars werd uitgeroepen - die naam zette, zoo mogelijk, nieuwe kracht aan hunne stem en de algemeene verwachting bij - en zoo groote opgewondenheid daalde niet bij de dadelijke verschijning van het werk; zij klom veeleer, en nam die bepaaldheid en vastheid aan, welke het beeld van de schaduw, de schilderij van de bloote schets, in des kunstenaars oog, onderscheidt. Waar is de letteroefenaar, hoe gewoon op zijne eigene inzigten af te gaan, en stout zijn oordeel aan het publiek voor te dragen, die door zulken stroom niet medegesleept, door zoodanig gezàg niet verstomd zou worden? Inderdaad, waar van der palm de pen voert, waar cras, hooft, van lennep en van hall uitspraak doen, en alwat smaak heeft in Hollands grootste steden luide toejuicht, daar is de lof van onbekende Recensenten zoo overbodig, als hunne berisping onbeduidend, zoo niet vermetel en belagchelijk, zou kunnen geacht worden. Liever willen wij de tolken van een vonnis zijn, dat geen hooger beroep toelaat, bij allen, tot wier kennis hetzelve,

{==671==} {>>pagina-aanduiding<<}
zoo min als het voorwerp, niet mogt gekomen zijn. Maar...... dit zelfs is geene zoo gemakkelijke taak. De gronden, voor de bekrooning zekerlijk bijgebragt, zijn ons niet ter beschouwing gegeven; en de goedkeuring, in geleerde en min geleerde kringen vernomen, uit zich in afgebrokene toejuiching, op hartstogtelijken toon, onder sprekende en stoute beelden, elk voor zich meer geschikt om het gemoed te leeren kennen desgenen, die prijst, dan de naauwkeurige hoedanigheid van datgene, wat geprezen wordt. Welaan, vertoonen wij het stuk zelve! eenige trekken daarvan, overslaauw voorzeker, maar naar waarheid, indien het zijn kan - gelijk in eenen onberoerden, schoon ook niet helderen, stroom de gedaante der voorwerpen zachtelijk wordt weêrkaatst.
Zoo gij, in de eerste plaats, naar eene gelijkenis vraagt, om u terstond een ruw denkbeeld van het stuk te vormen - het heeft zijns gelijke in onze letterkunde niet; zoo gij sallustius kent, wel nu, zoo zij hij uw hulpmiddel, hoe gebrekkig dit, bij het verschil van taal en zeden, bij het eigenaardige, vrije vooral, van een' man, die dus kan schrijven, natuurlijk ook moet bevonden worden. De man zelf weidt over deze gelijkheid met het opgegeven model, in hoe verre die bedoeld en door hem bereikt mogt zijn, in eene keurige inleiding, belangrijk uit. Hij zegt daar nog zeer veel fraais en treffends over het onderwerp, door hem te behandelen, dat wij misschien, als de beste opgaaf en beoordeeling, van hem zouden overnemen, indien wij niet wat breeder wenschten te zijn, en echter schromen (neen, weigeren!) ons ná hem op nieuw te laten hooren. In het kort, deze inleiding zegt ons alles, en ook niets meer dan wij noodig hebben, ten aanzien van het onderwerp zoo wel als de manier van behandeling, om op het standpunt te staan, vanwaar wij, met een gevestigd opzet en warme belangstelling, de groote schilderij naar behooren kunnen overzien.
Dan begint hij met napoleon, zijne magt, zijn

{==672==} {>>pagina-aanduiding<<}
karakter, zijn' val. Waar en krachtig is deze schets, of liever deze teekening van de fraaiste uitvoering. De schok, door heel Europa gevoeld, toen dat gevaarte op de uiterste grenzen instortte, brengt den Schrijver tot zich zelven, op den eigen vaderlandschen bodem, terug. Thans ontlook de hoop in Nederland, om eenmaal van het zware schandjuk ontslagen te worden: het volk woelde op meer dan ééne plaats, de aanzienlijken spraken stouter dan voorheen tegen het nieuw, verzwaard geweld, en eenige wijze liefhebbers der vrijheid dachten, bij tijds, op middelen, om eenmaal de heilzaamste rigting voor ons land aan het verloop der Fransche heerschappij te geven. De hoop, echter, was gemengd met welgegronde vrees, of die stroom, over onzen bodem teruggedreven, denzelven niet geheel vernielen kon, alvorens het eigen nationaal bestaan zich aldaar wederom vestigde. - De slag bij Leipzig bragt ons nader aan de vervulling. Met dezelve slaat de vrees in het schuldige hart der Fransche ambtenaren van allerlei rang, die hunne vloekgenooten uit verwijderde oorden zien aanspoeden, om veiligheid in Frankrijk te vinden. Molitor begeeft zich met zijne manschappen, benevens de Douaniers, uit Amsterdam naar Utrecht. Nu slaat de vlam van den opstand in de hoofdstad uit. Al, wat gezag van 's Keizers wege voert, ontvlugt deszelfs dreigend gevaar. En de nood en regeringloosheid zelve brengen, door middel der schutterij, eene eigene vaderlandsche stadsregering op het kussen, die de rust herstelt en handhaaft, doch ook niet verder gaat.
Nu achten reeds genoemde mannen, van hogendorp en van stijrum, den tijd gekomen, om aan de bevrijding van Nederland te werken. Hier wordt de karakterschildering van eerstgemelden ingevlochten, op eene wijze, die den kunstenaar, maar inderdaad nog meer het voorwerp zijner kunst, den man, die stof tot zulk eene schets kan geven, tot de hoogste eer verstrekt. Terstond daarop volgt de beeldten is van den ander',

{==673==} {>>pagina-aanduiding<<}
eene niet min schoone schilderij, bij welke het roerend is voor het gevoelig hart, dat de krijgsman (en zijn moed blijkt straks op de zwaarste proef) door zachtheid en rondheid der vormen (om in het beeld te blijven) boven den staatsman zelfs gunstig afsteekt. Dit tweemanschap, van tijd tot tijd gesterkt door mannen, wier namen niet onvermeld zullen blijven, is van nu af aan de spil, 's Gravenhage het middelpunt der omwenteling, in van der palm's tafereel. Vanhier gaan de pogingen uit, om die groote staatshervorming terstond op eenen breederen grondslag te vestigen; om, door eene stoute, krijgshaftige houding, meer en meer ontzag in te boezemen - vanhier de zendelingen naar Amsterdam en Rotterdam, om aldaar het werk te voltooijen, de afgevaardigden naar den prins van oranje, om hem tot dadelijke aanvaarding van het bewind te nopen, reeds in zijnen naam opgevat, benevens de boden, om de verbondene legers tegen te snellen en tot spoedige hulp te persen. Slechts het allerlaatste bedrijf des belangrijken schouwspels, de uitroeping van den souvereinen Vorst, wordt te Amsterdam volspeeld. Daarmede is Nederland hersteld, en, na eenige weinige trekken, legt de kunstenaar het penseel neder.
Aldus gaven wij eenig denkbeeld van het geheel. Deze is de omtrek der schilderij, met hier en daar een toets, om de houding nader aan te duiden. Doch, hoe belangrijk dit is in dusdanig stuk, als uit het verband der geschiedenis losgerukt, het is op verre na niet alles. De Schrijver zelf spreekt van doorvoeden met merg, doorvlechten met zenuwen. De verdere ordonnantie, de groepéring, het licht en bruin, met de naauwkeurigheid der teekening en den gloed der kleuren - ziedaar een flaauw denkbeeld van hetgeen te doen overschiet! Een gedenkstuk voor Neêrlands verlossing, door den geest uit loutere woorden opgerigt, moet even waar als fraai, even voldoende zijn voor het verstand als voor het hart.
Inderdaad, van der palm heeft in elk opzigt meer gedaan, dan wij hadden durven verwachten. Licht en gloed, waarheid en lof zijn op het schoonst vereenigd. De mislukte poging, om Staten-Generaal bijeen te roepen, wordt gegispt, maar op eene wijze, die meer vereert dan schandvlekt. De uittogt tegen Woerden wordt verdedigd, doch zoo, dat het gebrek aan waakzaamheid en tucht, bij de volvoering, geenszins wordt over het hoofd gezien. Het dralen van Am-
{==674==} {>>pagina-aanduiding<<}
sterdam, om eene dadelijk vijandige houding aan te nemen, brengt deze stad in de schaduw van den Haag, maar niet, zonder dat gronden voor haar gedrag worden opgegeven, die voldoend licht op dezelve terugkaatsen. Het openlijk planten van den standaard des opstands wordt met warmte, en niet min klemmend, verdedigd; dit is eene hoofdpartij, en zij is met eene zorg en een geluk bewerkt, die niets te wenschen overlaat, die den roem van ons vaderland beslist. De verheffing van oranje ten oppermagtigen zetel wordt niet voorbijgezien, en het standpunt, dat ons hier wordt aangewezen, brengt de onvermijdelijke aanleidingen en duchtige gronden tot deze gebeurtenis teffens voor den geest. Hier en daar wordt een brief of eene aanspraak ingevlochten, die niet zoo uit mond of pen schijnt gevleeid te zijn; maar het karakter van personen en omstandigheden is daarin zoo wél bewaard, dat het geene verdichting mag heeten. De karakterschetsen, eindelijk, mogen sommigen vleijend voorkomen, te hoogen lof voor levende personen te behelzen - de wijze man heeft daartoe inderdaad louter mannen gekozen, op welken geene vlek rust, en, zoo wij durven vertrouwen, nooit zal kunnen hechten. Voeg bij deze onderscheidene deelen, het eene al fraaijer dan het andere bewerkt, en allen onderling op het - zullen wij zeggen: natuurlijkst of kunstigst (trouwens, de hoogste kunst is natuur, gelijk natuur de hoogste kunst is) geschikt
en afgewisseld - voeg hierbij een fraai en levendig tasereel van het woelig Amsterdam, bij den aanvang der dadelijke gebeurtenissen in ons vaderland, nog eenige heerlijke trekken van 's Vorsten intogt aldaar, meer in het midden, en geene minder bevallige schets van het lagchend Rotterdam, aan het einde van alles; en gij hebt een geheel, dat gewisselijk naast de volkomenste stukken van alle landen, en alle tijden, mag gesteld worden.
Maar, is er dan niets ten laste van den Schrijver? En moeten zij, die hem den krans hebben toegereikt, zij, die hierover luide gejuicht hebben, juist geacht worden, den flempel der volkomenheid en onfeilbaarheid op zijn werk gedrukt te hebben? Elk zal het tegendeel erkennen, die de menschelijke onvolkomenheid in alles erkent. Moesten wij, op dezen grond, volstrekt iets aanmerken..... doch, wie weet, of onwillekeurige partijdigheid deze bedenking zelve niet ingeeft..... het zou zijn, dat het gebeurde in den Haag

{==675==} {>>pagina-aanduiding<<}
met eene zekere voorkeur boven Amsterdam is behandeld. Hier riep de volksstem den opstand uit; dáár verklaarde hem de moed van enkele grooten - en beide uitten zich in hunne taal, zoo als zij kunnen en steeds gewoon zijn geweest. Hier nam de voorzigtigheid vervolgens de overhand, en men poogde door sluwe misleiding het behoud te beproeven, alvorens tot openbaar geweld de toevlugt te nemen; dáár vertoonde zich de onversaagdheid geheel bloot, en men riep den schrik te baat, waar de magt ontbrak. Eene geheel verschillende staatkunde poogde in den Haag dus-, in Amsterdam zoodanig voorwendsel aan den Franschen krijgsbevelhebber te geven, waarop eenmaal zijne verantwoording bij den Keizer kon afstuiten. De middelen en de gang waren verschillende; doch, na afrekening van omstandigheden en uitkomsten, is de lof welligt volkomen gelijk te stellen.
Onze andere aanmerking zou vallen op de breede redenering over de opdragt der Souvereiniteit. Als nuttig en wettig komt deze opdragt bij die redenering blijkbaar voor - haar daarenboven als natuurlijk en noodzakelijk te doen voorkomen, is den Schrijver, naar ons oordeel, niet zoo wél gelukt. Het handelen in 's Prinsen naam was een aangevat hulpmiddel, en geenszins onbestaanbaar met het denkbeeld van Eminent Hoofd, voorheen aan de waardigheid van Stadhouder en Admiraal-Generaal gehecht.
Derdens hebben wij zachtelijk gestooten op eene kleinigheid in den vorm. Zij is, dat de Auteur somtijds spreekt over het uitstellen, en daarna over het plaatsen, van eenige karakterschets. Dit duidt, in ons oog, een weinig al te veel bedaardheid, te veel opzet en kunst aan. De natuur zelve houdt doorgaans hare werkplaats, hare raderen en veren verborgen, om ons enkel uitkomsten te doen zien. Hiertegen moeten wij wederom betuigen, dat de vloeljende stijl zoo verre verwijderd is van alle stijfheid en kunst, dat hij hier en daar aan het losse, het onachtzame grenst, schoon ook van dezen kant in geene fout vervallende.
En nu willen wij den lezer geen geurig nageregt uit 's mans eigenen voorraad onthouden. Een of ander der karakters komt ons daartoe wel het voegzaamst voor. Doch, welk zullen wij kiezen onder alle de meesterstukken? Een der reeds genoemden? Of dat van kemper, die niet te treffen moge zijn door den portretschilder, maar des te volkomener ge-
{==676==} {>>pagina-aanduiding<<}
troffen is in de zedelijke schets van zijne kennelijke gemoedsgesteldheid? Of dat van van der duin, de derde in het bondgenootschap tot redding des lands, het blanke beeld van oud-Hollandsche trouw en vertrouwen? Of zullen wij ons tot de enkele trekken bepalen, met eene beschroomde hand op het papier geworpen, om den besten der Koningen aan te duiden? Neen, wij willen niet stouter zijn dan van der palm; wij willen het doek niet wegrukken, dat hij over de majesteit der oppermagt heeft geworpen. Maar, de man, die naast hem staat, die het eerst de gedachten opvangt uit zijne ziel, om ze, als een staag gezuiverde stroom, in woorden en daden te doen afvloeijen tot hare bestemming - de man, die niet slechts het schip van staat hielp redden, maar nog aan het roer staat, en van duurzaam, onschatbaar belang voor den lande is - de Secretaris-generaal, anton reinhard falck, sta hier voor aller oog, tot welken van der palm's gedenkstuk niet, maar dit geschrift wel mogt komen!
‘Er zijn weinige menschen, die zoo veel groote gaven van geest en gemoed in zich vereenigen als falck. Een hoofd, zoo helder, een overzigt, zoo ruim, een blik, zoo fnel en gewis, dat het ware en goede zich van zelf aan hem schijnen te ontdekken, misleiding of begoocheling het masker voor hem strijken. Gevormd door de Schriften der Ouden, door strenge en regelmatige studien, die hem zelfs als Geleerden in het Nederlandsch Instituut eene plaats verwierven; door de natuur met smaak en gevoel voor het schoone begiftigd; door oefening rijk in kennis, zoo wel der wereld als der boeken; bij uitstek beschaafd, bevallig in den omgang, voor fijne scherts zoo wel als gepasten ernst gestemd; is hij in den kring der geletterden, in de gezelschappen van den goeden toon, en in de vergadering der Staatslieden gelijkelijk op zijne plaats. Staatsman te zijn, was zijne bestemming: en paart hij met zijne overige talenten alle de behoedzaamheid, tot dien stand vereischt; bezit hij de groote kunst van te zwijgen zonder achterdocht te wekken, en te spreken zonder zich bloot te geven; de nog grooter kunst, om zijne hartstogten te bedwingen, om niet slechts te volharden waar pligt gebiedt, maar ook om te kunnen buigen, waar eer en trouw het gedoogen; wat post is dan voor zijne bekwaamheden te hoog, waarin hij zich niet handhaven kan, tot roem en heil van zijn Vaderland en Vorst? Hoe gerustelijk aan

{==677==} {>>pagina-aanduiding<<}
hem eene gewigtige onderhandeling kan worden toevertrouwd, dat moge de Amsterdamsche Koophandel getuigen, die hem in den jare 1812 de aangelegenste en teederste belangen aanbeval, om bij het Hof van Petersburg te vereffenen. Indien men hem toen aldaar, gelijk daarna, gekend had, zijne reis zou niet te Stokholm gestaakt zijn. Kan somtijds zulk een karakter, bij het klimmen in jaren en eer, bij het getuigenis dragen van vele streken en slechtheden, bij den schijnbaren nooddwang om list door list te ontwapenen, iets verliezen van zijnen zachten en schoonen omtrek, van zijne meêwarigheid of rondborstigheid; deze bezorgdheid moge omtrent anderen oprijzen, doch niet omtrent falck! Hem behoedt en behoede steeds daarvoor zijn zuivere verstandelijke en zedelijke zin, zijne braafheid, door niemand besproken of berispt, en dat echt Nederlandsch hart, 't welk bij Nederlands herstelling zich luisterrijk openbaarde.’





Antarae poëma Arabicum Moallakah, cum integris Zouzenii scholiis. E codice manuscripto edidit, in Latinum sermonem transtulit, et lectionis varietatem addidit V.E. Menil. Observationes ad totum poëma subjunxit J. Willmet. Lugd. Batav. apud S. et J. Luchtmans. 1816. 4to. pp. 244. f 4-2-:

Onder die volken, welke de dichtkunst met bijzonderen lust en ijver al voorlang beoefenen, behoort, voorzeker, eene voorname plaats toegewezen te worden aan de overoude Arabieren. Van ouds, toch, even gelijk hunne aanverwanten, de Hebreërs, munteden zij, in het Oosten, uit in de beoefening dezer edele kunst; en dezelve blijft steeds bij hen in de grootste waarde. Hoezeer, intusschen, hunne dichters, in verhevenheid van denkbeelden en gevoelens, die der Hebreërs geenszins evenaren, moet men hun, echter, den lof toekennen, dat zij, even als dezen, in weelderigheid van vernuft, in rijkheid van beelden, en in stoutheid van vlugt, den naam van ware dichters ten volle verdienen. Wij weten wel, dat het niet ontbroken heeft aan mannen, die luttel waarde toeschreven aan de Arabische dichtstukken in 't gemeen. Zoo heeft onze beroemde en te vroeg afgestorvene rau, in zijne

{==678==} {>>pagina-aanduiding<<}
redevoering, te Leiden in 1794 gedaan, over de voortreffelijkheid der Hebreeuwsche dichtkunst boven de Arabische, als een bewijs, zoo wel voor de waarheid, als voor de Goddelijke majesteit van den Godsdienst, in de boeken van het O.V. vervat, de laatste als bijna verachtelijk afgeschilderd in vergelijking met de eerste, en de Arabische dichters voorgesteld als arm in vinding, meer uitblinkende in vergezochte, laffe en beuzelachtige spelingen, dan in juistheid en schoonheid van beelden, en veelal meer opgeblazen dan verheven. Dan, niet zonder grond, voorwaar, moge men zulke gebreken kunnen opgeven in latere Arabische dichters, wier smaak door den omgang met andere Aziatische volken verbasterd werd; hoe hooger men bij dit volk opklimt, des te heerlijker vertoont zich de dichtkunst bij hetzelve; en, schoon altijd ver beneden de onvergelijkelijke verhevenheid der Hebreeuwsche, schoon met de kieschheid, de keurigheid en de schoonheid, die men in de meesterstukken der Grieksche en Latijnsche dichters met alle reden bewondert, in geenen deele te vergeiljken, heeft zij, nogtans, hare wezenlijke waarde, hare niet geringe voortreffelijkheid; waarvan de smaakvolle william jones, in zijn bekend Latijnsch werk over de Aziatische dichtkunst, voor ieder bevoegd lezer genoegzame bewijzen heeft opgeleverd. Voorts kunnen zulken van onze lezers, die in de oude geleerde talen niet bedreven zijn, uit de vertaling des Treurzangs van een' der beroemdste Arabische dichters, ibn doreid, door den Heer bilderdijk vervaardigd, opmaken, dat wij niet te hoog van de Arabische dichtkunst hebben opgegeven. In de voorrede zegt deze onze vaderlandsche puikdichter, betreffende de Oostersche poëzij in het algemeen: Echten dichtgeest en verhevenheid heeft men haar t' allen tijd' toegekend;
en het bloemrijke zoo wel als het nadrukkelijke van haren stijl is mede niet onbekend genoeg, om het eenvoudig als iets merkwaardigs op te teekenen, wanneer men niet voorheeft het uitvoerig te kenschetsen. Maar, vraagt hij vervolgens, zijn de Oosterlingen niet al te gezwollen? Hierop antwoordt hij, onder andere, dit: Wanneer de natuur, zoo ruw zij ook wezen moog, en zoo stout of oneigen zij zich uitdrukke, haar eigen taal spreekt, die het hart, om zich te verstaan te geven, aan de door de zintuigen verrijkte verbeelding afborgt; dan moge die taal den ongevoelige, den koele, den ongeroerde verwonderen, en hem als wartaal voorkomen, omdat hij haar voor

{==679==} {>>pagina-aanduiding<<}
zich onbegrijpelijk vindt; maar zij zal echter altijd waarheid, en dus, altijd schoon en verheven zijn. En die haar bestraffen, werken niets anders uit, dan hun ondichterlijk gestel aan den kundige bloot te leggen en aan te toonen. Voor 't overige, zij, die Latijn verstaan, kunnen over den smaak der Arabieren, of hun gevoel voor het schoone, een juist oordeel vellen door het lezen van de keurige redevoering des Hoogleeraars willmet over dit onderwerp, te Harderwijk gedaan in 't jaar 1794.
Dan, om, na deze, voor velen onzer lezeren welligt niet ongepaste, inleiding, nader te komen tot de beschouwing van het voor ons liggend Arabisch dichtstuk: dit is ruim twee eeuwen ouder dan het zoo even aangeroerde van ibn doreid, en deszelfs hooger ouderdom zoo wel, als groote beroemdheid bij de Arabieren, moet ons reeds een gunstig denkbeeld van hetzelve inboezemen. Het is, namelijk, een der zeven dichtstukken, die met gouden letteren, op het kostbaarst doek gewerkt, aan de deuren van den tempel te Mekka, als de bestgekeurden in eenen zekeren wedstrijd van dichters, opgehangen waren. Vanhier de hun eigene naam van Moallakat, dat is, opgehangene, of, zoo als wij naar onze gewoonte zeggen zouden, bekroonde dichtstukken. Van zoodanige dichtstukken, vóór het Mohammedanismus vervaardigd, zijn er slechts zeven overgebleven: en deze zijn nog maar gedeeltelijk uitgegeven in het oorspronkelijk Arabisch; want, schoon de Heer w. jones ze allen uitgegeven heeft met eene vertaling in het Engelsch, heeft hij echter, dat zeer te bejammeren is, het Arabisch slechts met Latijnsche letters doen drukken. Van allen is er ook eene Hoogduitsche vertaling door den Heer a.th. martmann gegeven te Munster, in 't jaar 1802, onder dezen titel: Het helderschijnend Zevengestarnte aan den Arabischen Dichterhemel, enz. (Die hellstrahlenden Pleiaden am Arabischen poëtischen Himmel, oder die sieben am Tempel zu Mekka aufgehangenen Arabischen Gedichte.) Het hiertoe behoorend dichtstuk van antara was nimmer in het Arabisch uitgekomen: en daar het, voorzeker, geen der minste, ja, volgens den Heer menil, het voortreffelijkste van allen is, heeft de beoefenaar der Oostersche letterkunde grooten dank aan menil, die zeer veel
moeite, vlijt en tijd aan de bewerking en de uitgave van hetzelve besteed heeft, en aan den Hoogleeraar willmet, die dezen zijnen uitmuntenden Leerling

{==680==} {>>pagina-aanduiding<<}
tot het bewerken van hetzelve heeft aangespoord, hem de noodige hulp hiertoe verleend, en zijnen verdienstelijken arbeid met zeer geleerde aanmerkingen verrijkt en versierd heeft.
Reeds in den jare 1814 had gemelde jonge Oosterling, Proponent bij de Wale kerk, eene Latijnsche Dissertatie uitgegeven over antara en zijn Arabisch dichtstuk de Moallakah, met een tiental bijgevoegde belangrijke stellingen of theses, en het een en ander openlijk, onder voorzitting van zijnen waardigen Leermeester, verdedigd; met welke uitgave en verdediging hij veel lof behaald heeft. Deze Dissertatie verschijnt hier, volgens derzelver oogmerk, bij de uitgave van het dichtstuk zelve als voorwerk, met de hier en daar bijgevoegde aanteekeningen van den Heer willmet, zoo als het stuk zelve te voren was uitgekomen: en in dit stuk wordt gehandeld, vooreerst, over den Autheur, deszelfs namen, geslacht, leeftijd, leven, en bijzondere, vooral dichterlijke, hoedanigheden; dan over het dichtstuk zelve, de gelegenheid en tijd van deszelfs vervaardiging, over de soort van dichtstukken, waartoe het behoore, over de versmaat, en breedvoerig over deszelfs inhoud, met eene korte opgave van deszelfs dichterlijke waarde; in de derde en laatste plaats worden opgegeven de handschriften, uitleggers en uitgevers van het dichtstuk. Op dit voorwerk nu volgt thans het dichtstuk, in het Arabisch, gepuneteerd, uit een oud en voortreffelijk handschrift van alle de zeven Moallakat, weleer door den Heer e. scheidius bezeten, en nu een eigendom van den Heer willmet, voorts de Latijnsche vertaling, vervolgens eene opgave der verschillende lezingen, hier en daar met oordeelkundige aanmerkingen vergezeld, dan de Arabische en gepuncteerde Scholiast zouzenius, mede uit het gemelde handschrift, en eindelijk de aanmerkingen van den Hoogleeraar willmet, welke ruim de helft van het geheele werk beslaan, en, zoo als men van den in het Arabisch doorkundigen man verwachten moet, aan hetzelve eene groote waarde bijzetten.
De Heer menil had, volgens bl. 35, reeds op eenige verzen van het dichtstuk zijne aanmerkingen opgesteld, doch heeft dezelve ingehouden, omdat zijn Leermeester hem vergund had, deszelfs breedvoeriger aanmerkingen, schoon met een ander oogmerk bijna op ieder vers gemaakt, bij dit werk te voegen.
Uit deze korte en hoofdzakelijke opgave van den voor-
{==681==} {>>pagina-aanduiding<<}
naamsten inhoud dezes geheelen werks kunnen onze lezers opmaken, dat het geen vlugtig bearbeid stuk is, zoo als men wel eens in het naburige Duitschland in het licht ziet gestooten. Het is een werk, in den regt ouderwetschen Hollandschen trant, met niet minder vlijt, zorgvuldigheid en grondige geleerdheid bearbeid, dan die uitgaven van Grieksche en Latijnsche Schrijvers, op welke de buitenlanders zelve, met reden, zoo veel prijs stellen; en, daar niet één der zeven Arabische dichtstukken, onder den naam van Moallakat bekend, nog op eene zoo zeer voor den beoefenaar der Oostersche letterkunde allezins voldoende wijze is uitgegeven, als dit van antara door den Heer willmet en zijn' Kweekeling menil, strekt dit werk, voorzeker, ter handhaving van den ouden vaderlandschen roem in het vak der letterkunde, bijzonder van die der Oosterlingen. Mogelijk zou de een en ander, in de aanmerkingen van den Hoogleeraar, gaarne, bij gepaste gelegenheid, het nut van het Arabisch op het Hebreeuwsch, en sommige uitdrukkingen of beelden bij antara, ter opheldering van eenige plaatsen bij de gewijde Dichters, aangewend hebben gezien; vooral, daar de Heer menil, in zijne inleiding, met allen grond, het groote nut aanroert van de Oostersche en bijzonder van de Arabische letterkunde tot het regt verstand des Bijbels, en voornamelijk van het Oude Verbond. Dan, de Heer willmet schijnt zich alleenlijk te hebben willen bepalen tot de verklaring des Arabischen Dichters: en ieder eenigermate bevoegd regter zal moeten erkennen, dat hij, in het algemeen, daarin uitstekend wel geslaagd is, en zoo wel de taal van den Dichter, als de beelden, door hem gebezigd, den gang zijner denkbeelden, en de gewoonten, waarop gezien of gezinspeeld wordt, met een' schat van Oostersche geleerdheid, heeft
verklaard en opgehelderd.
Dan, zullen mogelijk sommige onzer lezeren vragen, wat was die antara toch voor een man? En wat is de inhoud van zijn bekroond en zoo beroemd dichtstuk? Laat ons, derhalve, ten slotte, deze beide vragen beantwoorden.
Van antara's leven weet men zeer weinig. Dit weet men, dat hij de zoon was eener slavin; dat hij, schoon, althans van moeders kant, van eene geringe afkomst, en als slaaf aangezien, zeer uitgemunt heeft in den krijg, door zijne heldhaftige daden zich veel roem heeft verworven, en, als 't wa-
{==682==} {>>pagina-aanduiding<<}
re, de laagheid van zijne afkomst heeft vergoed, en volkomen verdiend onder de vrije menschen gerangschikt te worden. Zulk een man nu, die den krijg beminde, die zich steeds betoonde stout, ondernemend, vurig, onverschrokken van aard, gehard tegen gevaren, brandende van woede tegen zijne vijanden, en voor wien niets grooters, niets edèlers was, dan met zwaard en spies te paard te stijgen, en rondom zich schrik en dood te verspreiden: zulk een man, wanneer hem de natuur tot dichter gevormd heeft, zal gaarne van den krijg zingen, en in zijne gedichten, in zijnen stijl, in de geheele houding van zijn gedicht, zal men den fieren krijgsman zien doorstralen. Antara dan, die onder de Arabieren zoodanig uitblonk in de, bij zijne landgenooten, hooggeschatte dichtkunst, dat mohammed, zoo dikwijls hij een zijner verzen hoorde opzeggen, verklaarde, geen' Arabier immer te hebben hooren beschrijven, wien hij zoo zeer zou wenschen te zien; antara, in een' wedstrijd van dichters naar den prijs willende dingen, en bij uitnemendheid geschikt om den eereprijs te behalen; antara kon geen onderwerp uitkiezen, voor hem beter geschikt, en waarin hij meerder kon schitteren, dan den krijg, aan welken hij al, wat hij was, verschuldigd was, en voor welken hij zich geheelenal gestemd gevoelde. Tot zoodanig een onderwerp had hij eene gepaste gelegenheid in den oorlog, welke tusschen den stam, waartoe hij behoorde, en eenen anderen Arabischen stam gevoerd werd, en waarvan hij door zijnen stam als aanvoerder was aangesteld. Tot den vijandigen stam behoorde des Dichters geliefde,
abla geheeten: en daar de Arabieren in hunne dichtstukken gaarne van het een of ander, het zij wezenlijk, het zij verdicht, voorwerp hunner liefde melding maken, had antara in zijne abla, voor wier bezit hij, in de vijandschap van zijnen stam met den haren, de grootste hinderpalen in den weg zag, des te geschikter gelegenheid om van zijne liefde te gewagen, dewijl zijne liefde tot haar, en het deel, hetwelk hij, overeenkomstig zijne zucht tot den krijg, had aan den oorlog, welke tusschen de beide stammen woedde, in zulk een bijzonder en treffend verband tot elkander stonden.
De Dichter dan, van zijne schoone en dierbare abla verwijderd, en midden in de woeste en bloedige bezigheden van den krijg, betreurt de ledige woning van zijne geliefde,

{==683==} {>>pagina-aanduiding<<}
en haar tegenwoordig verblijf midden onder zijne vijanden, die haar als leeuwen omringen, zoodat het hem niet mogelijk zij haar op te zoeken. Hij spreekt van het schielijk ontstaan zijner liefde tot haar, van hare schoonheid, van de gemakken, die zij geniet, terwijl hij aan alle de ongemakken van het krijgsleven gedurig is blootgesteld; en in deze beschrijving worden hare kameelen, die zoo bijzonder nuttige dieren in Arabië, niet vergeten. Voor zich wenschte hij den sterksten en snelsten kameel, om naar haar toe te kunnen vliegen; welken kameel hij, volgens de gewoonte der Arabische Dichters, zeer uitvoerig afteekent. Nu volgt eene beschrijving van hemzelven, geschikt om zich ten sterkste aan het voorwerp zijner liefde aan te bevelen. Hij prijst zichzelven aan als zacht, wanneer hij niet beleedigd, maar als wreed, wanneer hij beleedigd wordt. Hij verheft den lof van zijn' voortreffelijken wijn, waarvan echter het rijkelijkst gebruik hem nooit de zoo hooggeschatte milddadigheid doet vergeten of verzuimen. Maar vooral weidt hij uit in de beschrijving van zijne heldhaftigheid, waarvan hij verschillende blijken, met de grootste zelfvoldoening, opgeeft. Deze beschrijving wordt eensklaps afgebroken door een' zeer levendigen en roerenden uitroep over het gemis van zijne schoone, wier bezit hem verboden is, en over de flaauwe hoop, die hij eens had, om haar aan hare oppassers heimelijk te ontvreemden. Hierna wordt dezelfde beschrijving weder opgenomen en tot aan het slot van het gedicht vervolgd; hetwelk antara eindigt met den hevigen wensch, dat hij, indien hij in den tegenwoordigen hardnekkigen krijg kwam te vallen, vooraf het genoegen mogt smaken van twee zijner ergste vijanden te zien sneven, die hem schrikkelijk belasterd en ter dood gedoemd hadden, en die hem eens kort op de hielen zaten, toen hij den vader van eenen derzelven neêrvelde, en zijn dood ligchaam aan wilde dieren ter prooije gaf.
Voorts heest dit gedicht, in deszelfs rijken inhoud, een' korten, krachtigen en tevens vloeijenden stijl, zeer vele levendige spraakwendingen en schitterende beelden, en het stelt ons, als 't ware, voor oogen eenen vurigen Arabischen krijgsman en niet minder vurigen Arabischen minnaar, die, schoon van eene lage afkomst zijnde en bij het krijgsleven te huis hoorende, niets, echter, verzuimd had, om zijne uitnemende

{==684==} {>>pagina-aanduiding<<}
natuurgaven aan te kweeken en zoodanig te beschaven, als de toenmalige tijden het gedoogden.




Gedichten van Cornelis Loots, Ridder der Orde van den Nederlandschen Leeuw, en Lid van het Koninklijk Instituut. Iste Deel. Te Amsterdam, bij J. van der Hey. 1816. In gr. 8vo. XX, 194 Bl. f 3-12-:

Wij mogen het publiek en de nakomelingschap, ten minste elk, die prijs stelt op Nederlandsche letterkunde en dichtkunst, gelukwenschen met de verschijning van deze verzameling. Van iemand, die reeds zoo lang de lier behandeld heeft, en zoo vele afzonderlijke stukken en stukjes in het licht gegeven, begint men billijk te vreezen, dat hij nooit tot eene algemeene uitgave zal komen, of daarin, terwijl hij al uitstelt en uitstelt, door den dood mag verhinderd worden. In dat geval krijgt men dan, ja, uit andere handen doorgaans de nalatenschap, maar bezwaarlijk zoo volledig, en tevens zoo wel gekuischt, als de schat bij geschenke onder levenden zou zijn geweest. Deze vrees, deze zwarigheid is voorbij. Loots levert ons aanvankelijk in dit eerste deel een aantal oude en nieuwe, uitgebreide en kleinere stukken. Wij danken hem, zoo wel voor de verzameling van het verstrooide, als voor de openbaarmaking van hetgeen tot hiertoe niet algemeen was bekend geworden; voor de vlugtige uitvloeisels van zijnen geest niet min, dan voor het uitvoerig bewerkte. Het geheel wordt voorafgegaan door een luimig voorberigt, bestaande, behalve het een en ander, wat men in zulk een stuk gewoonlijk vindt, uit eene korte levensschets of geschiedenis van zijnen geest en dichtkunst, door den Auteur zelven, welke gewisselijk ter regte beoordeeling van den man en zijn werk niet ondienstig kan geacht worden.
Het is, in ons oog, uitgemaakt, dat zelden iemand zoo ruim door de natuur begiftigd werd met de eigenschappen, die bij de dichtkunst moeten ten grondslag liggen, zoo zeer Dichter geboren werd, als hij, wiens werk hier voor ons ligt. Men ziet uit het voorberigt, dat zijne opvoeding niets ter wereld bijdroeg, om de gestrooide zaden vroeg te doen kiemen; dat zijne levensbestemming en werkzaamheid (als bediende en daarna boekhouder bij een wisselkantoor) de onbe-
{==685==} {>>pagina-aanduiding<<}
duidendste, droogste en ongemakkelijkste waren voor een' man van genie, welke men zich verbeelden kan. De tijdsomstandigheden, in het vervolg, schijnen wel eenige geschiktheid en dadelijke uitwerking gehad te hebben, om, door hare woelingen, geestdrijverijen, partijschappen en ongehoordé omwentelingen, het smeulend vuur der dichtvonken aan te blazen; maar, van den anderen kant, misten zij alle aanleiding, om dezen gloed door stillen, gezetten letterarbeid te voeden. En inderdaad blijkt onze Dichter weinige soortgelijke offers aan de Zanggodinnen gebragt te hebben. Hij mogt zich verheugen in het licht van helmers, en straal bij straal van hem opvangen; deszelfs voorbeeld, ter onvermoeide, door geene betrekkingen opgehoudene, verzameling van schatten der kennis, werd schaars door hem nagevolgd. Hij is als eene rijke bronwel, die gestadig geeft, zonder dat men bijna begrijpen kan, vanwaar het komt. Slechts ter loops het een en ander opsnappende, wordt dit bij hem, als in eene gezonde maag en verder hecht gestel, tot eene toereikende spijs en grond der ontwikkeling van de verwonderlijkste krachten. Dit groeijen op den kouden grond, dit uitgaan van eigene kracht, dit spelend behandelen van eene kunst, tot welke de langdurigste oefening zoo min, als de uitgebreidste wetenschap, anderen kan voeren, is - wij meenen, beide ten goede en ten kwade - in zijne voortbrengselen zigtbaar. Zij bezitten een eigenaardig karakter van losheid, van natuurlijkheid, waardoor zij altijd en
iedereen voldoen. Dan, met regt schijnt ons de Dichter te verzoeken, dat men hem niet met geleerde en volkomen beschaafde zangers vergelijke. In den bouw zijner verzen is hij niet altijd zoo naauwlettend op vloeibaarheid, in zijne uitdrukkingen niet overal zoo kiesch, in de opeenvolging zijner gedachten en schilderingen niet zoo opzettelijk regelmatig, noch in zijne stof altijd zoo rijk, als men - hoewel zelden alles gelijk - bij anderen mag aantreffen. Vanhier ook, dat niet alle onderwerpen even gunstig voor hem zijn; dat hij het beste zingt, wanneer de zingensstof zich van zelve, in eenig feest of dergelijke, aanbiedt, en hij althans niet genoodzaakt is, eerst als wijsgeer de draden te spinnen of te ontwarren uit de dikke kluwens van anderen, om ze straks daarna in zijn gloeijend purper te doopen en tot een sieraad te vlechten. Het een en ander zal ligtelijk van zelve blijken bij de volgende, nadere behandeling

{==686==} {>>pagina-aanduiding<<}
van ieder stuk afzonderlijk, voor zoo ver wij het noodig en mogelijk of gepast zullen achten, hierin te treden.
Het werk wordt geopend met De Overwinning der Nederlanders bij Chattam. Dit stuk is vijftien jaren oud, en vroeger afzonderlijk uitgegeven. Het zou ongepast kunnen schijnen, breed over zulk een stuk uit te weiden, en, daar het oordeel niet wel grootelijks verschillen kan, te herhalen, wat zoo veel vroeger over hetzelve is gezegd. Het is keurig; het levert een eigen bewijs op, dat een man als loots geene veeljarige beoefening noodig heeft om meester te zijn, en dat hij ook aan de gedurige behandeling minder te danken heeft dan andere kunstenaars. Intusschen meenen wij toch hier eene soort van schroomvalliger gang op te merken, dan in slukken van later dagteekening, en waarbij het onderwerp hem niet minder bezield, de gelukkige luim even zeer heeft de hand geboden. De stroom van gedachten en gevoel komt ons voor, daar nog onbelemmerder, en hierdoor als 't ware sneller, krachtiger te vloeijen, en schuimende en brullende alles mede te voeren. - Zou misschien ook aan eenige mindere vastheid van tact, die zoo ligt overdrijving voor dichterlijke krachtspraak in de plaats stelt, zijn toe te schrijven, dat de Dichter het ‘vreeslijk vuur van Chattam opgerezen, door 't sidderend Engeland, van oord tot oord de lucht’ doet verwen?
Hierop volgt een stuk in lierzangerige maat, De Dwingelandij getiteld, dat ons niet vroeger voor oogen kwam, maar uit den inhoud enz. genoegzaam blijkt reeds van tamelijken ouderdom te zijn. (1800.) Wij kunnen niet zeggen, hetzelve met zoo veel genoegen gelezen te hebben, als wij het vorige herlazen. Het is mogelijk, dat het onderwerp hiertoe iets heeft bijgedragen; schoon het stuk geene herhaling is van de zoutelooze declamatien, sedert het vierde van eene eeuw, in rijm en onrijm, tegen de dwingelandij en dwingelanden, hier en elders uitgeboezemd. Misschien, echter, was het onderwerp, bij de uitsluiting dier versletene gemeenplaatsen, minder rijk en belangwekkend, dan dit in den eersten opslag scheen. Hoe het zij, geen twijfel, of het heeft de toehoorders in der tijd voldaan; moar of de Dichter was trager en struikelender in zijnen gang dan wij hem elders zien, of wij waren trager en struikelden ligter over kleine oneffenheden. Het komt ons in het algemeen voor, dat de zaken meer gezocht dan gevonden zijn, en dat de geweldige togt naar Ro-
{==687==} {>>pagina-aanduiding<<}
me, Egypte enz., tot dit einde ondernomen, waarlijk vermoeijend was; schoon wij dankbaar erkennen, hier en daar veel voortreffelijks aangewezen te hebben gezien.
Omtrent bijzonderheden het volgende: Op bl. 22. reg. 10. is eeuwig grimmig moeijelijk om uit te spreken. - Bl. 24. reg. 10. vordert zacht opschiet althans eene geweldige beweging van den mond. - Bl. 29. reg. 13. moest geen klemtoon op mij vallen. - Bl. 41. reg. 14. is zweert: 'k ben vrij! op grond van den zin, toch wel moeijelijk te verschoonen. - Bl. 49. reg. 14. staat eilandén.
Het volgende, in soortgelijke maat, is de Eeuwzang bij het begin der Negentiende Eenw. De Dichter maakt daaromtrent, in het voorberigt, eene soort van ontschuldiging; betuigende, dat hij, bij rijper jaren en ondervinding, gewis huiverig zou zijn, iets dergelijks te ondernemen. Dus voorbereid, lazen wij het stuk met groot genoegen; schoon wij niet ontkennen willen, dat de proeven, elders door loots gegeven, gevoegd bij het gewigt des onderwerps, ons thans iets grootschers en voortreffelijkers zouden doen wagen te hopen.
Zoo ergens, dan moest hier de geest van dien tijd duidelijk uitkomen en spreken. Wij hadden toen, ja, reeds veel geleerd; onze eigene revolutie was al vier, vijf jaren oud, en de Fransche had haren eerstgeboren, den onzaligen robespierre, (zijn jonger broêr woont thans op St. Helena) reeds gebaard en weer verslonden: maar, wij waren toch nog magtig in den schik met de voorbereidster van zoo veel licht en lucht (vrijheid, zeg ik), de eeuw van voltaire, enz. En, schoon wij tot eer van loots moeten zeggen, dat hij al vroeg tot omzien kwam, waartoe helmers, die, in het staatkundige, altijd achteruit, naar het oude, gezien had, wel het zijne mag hebben toegebragt; zoo komt echter in dezen Eeuwzang vrij wat voor, dat thans contrebande zou wezen. Dit moet den man niet tot verwijt strekken. Lof zij veeleer hem, die onder al de slingering van drift en partijschap niets gezegd heeft, of hij durft het openlijk herhalen!
Dit ter zijde gesteld, neemt een Eeuwige zang, een terugzigt op honderd verloopene jaren, zeker, ligt iets catalogusachtigs aan, en zoo vele bakens hinderen de dichterlijke vlugt wel eens in haren eigenen grootschen en tevens gemakkelijken gang. Deze zwarigheid, echter, is door loots zeer

{==688==} {>>pagina-aanduiding<<}
gelukkig te boven gekomen. Zijn stuk is een goed dichterlijk geheel, vol schoone plaatsen, en doorgaans vloeijende; schoon de fraaije maat, in gelijke coupletten van twaalf afwisselende regels, dit niet gemakkelijk maakte.
Wij merken enkel aan: waarom toch loots, op bl. 60. reg. 7 van ond. de niet heeft laten smelten in eik, en schrijven verpletterend voor verplettrend? - Verder, of bl. 66. reg. 12. dat zaam niet wat plat is voor de omstandigheid? - Is ook bl. 72. reg. 5. ginds 't zwerk niet hard?
Lofdicht op boerhave is het volgende stuk, van nieuwere dagteekening. Dit scheen ons, terstond op het eerste aanzien, eene moeijelijke onderneming. Een lijkdicht op eenen pas overledenen is nog eene andere zaak. Maar een lofdicht, en een losdicht op boerhave, wiens verdienste veel beter met de el uit te meten, dan in ééns te vertoonen is; wiens maar dragelijke schatting eenen man vereischt, in alle de takken der geneeskunst en hare geschiedenis door en door bekend!.... Dan, hier moet het echte dichterlijk genie te hulpe komen, die voor elk veld een belangrijk stand- en gezigtpunt weet te kiezen, met de vlugheid van eenen geest, die aan één blik genoeg heeft, om het belangrijkste van alles te kennen. Wij durven zeggen, dat het stuk den Zanger en den bezongenen vereert; dat niemand hetzelve zonder groot genoegen kan lezen.
Het is in den aanvang de geneeskunst zelve, die bezongen wordt. Na lange schemering, breekt haar volle dag door in boerhave. Wonderbaar aardig is de geschiedenis van 's mans bepaling tot deze kunst hier behandeld. Het Bijgeloof bragt hem als eene vergelding voor zoo veel kwaads, als hetzelve der heilbrengende wetenschap der Artsen steeds had gedaan. Men kent de anecdote, betreffende zijne verkettering als Spinozist; maar het is waarlijk niet ligt, iets zoo dagelijksch in een dichterlijk kleed te tooijen. Misschien zullen ook sommigen oordeelen, dat het gemeene nog te veel door dit kleed heenschijnt, om in de rij van allerlei grootsche gedachten en beelden te staan. Nu worden zijne hoedanigheden, talenten en schatten van kennis opengelegd. Maar, de stof is inderdaad te ruim. Het is niet wel mogelijk, alles onder één gezigtpunt te bevatten, en in volkomen regelmatig verband te doen optreden. Het is ons voorgekomen, dat b.v. de scheikunde wat te veel op zich zelve staat.

{==689==} {>>pagina-aanduiding<<}

Onze kleine aanteekeningen zijn wijders deze: Op bl. 85. reg. 10. zouden wij aarde hebt ge beter keuren. - Bl. 93. reg. 8. En ook in jezus kerk. Is dat genoeg van den Godsdienst, wiens hoofdwet liefde is? Of zou dit niets op deszelfs dienaren vermogt hebben? - Bl. 97. reg. 2. ware voor had hier ook beter mogt? Voorts is deze brok zeer fraai. - Bl. 98. reg. 6. Is die blaas niet wat gemeen? - Bl. 98. laatste reg. zelfs is waarschijnlijk eene drukfout. - Bl. 107. reg. 8 env. Met allen eerbied voor lavoisier, achten wij het juist geen bijzonderen lof voor boerhave, met hem gelijk gesteld te worden; vooral niet op zulk eene wijze:

Ja, lavoisier deed eens haar (der Scheikunst) schepter wijder zwieren, 
Vond nieuw gesteente om grootsch haar diadeem te sieren, 
Maar 't offer van een eeuw, een eeuw van licht en gloed, 
Had ook zijn hand gevuld met rijken overvloed; 
't Viel ligt om mildlijk uit zoo vol een schat te geven; 
Doch had het lot den tijd verschikt van beider leven, 
Dan had zich lavoisier verheven op uw' geest, 
En gij waart in onze eeuw een lavoisier geweest. 

Wij komen aan den Lijkzang op helmers. Wij kunnen ons niet herinneren, in der tijd zeer veel van dit stuk gehoord te hebben. Hetzelve verdiende zulks echter. Het is den onsterfelijken Bard waardig; wij zullen meer zeggen: het draagt zijne eigen kleur en verw. Bedriegen wij ons niet, dan was het aldus, dat helmers zou wenschen bezongen te worden. Hij zou zich zelfs niet gestooten hebben aan het overdrevene, dat anderen welligt in dit stuk mogen berispen. De lofredenaar, maar vooral de lijkdichter, is geen historieschrijver. Hij weet niets van deszelfs bedachtzamen, koelen gang. Hij weent op het graf des verlorenen; hij ziet hem in hemelglans voor zich staan; deszelfs eigenaardig karakter, naar geest en hart, is zijn ideaal, en de uitersten zelfs, waartoe het mogt overhellen, zijn voor hem helder lichtende punten. Het spreekt van zelve, dat het onderwerp wezenlijke waardij moet bezitten; anders is alles klatergoud: maar wie kent dezelve niet aan helmers toe? Inderdaad, niet slechts het genie, ook het hart van den schoonbroeder, van den vriend, doet dit vers eer aan. Wij hebben altijd begrepen, dat eene lofrede het best slaagde, wanneer ze in haren held de kunst of wetenschap of deugd, waardoor hij uitmuntte, verhief; hem,

{==690==} {>>pagina-aanduiding<<}
als 't ware, tot haren vertegenwoordiger stellende. Dit is hier gebeurd. Helmers en de Dichter, de dichter in den hoogsten zin, de lierdichter, zijn één. Wij zien het gedachtenbeeld slechts omhangen met zijne bijzonderheden, lotgevallen en omstandigheden. Wijders is het niet slechts een lof-, maar ook een lijkdicht; de aanhef is allezins gepast, en het slot niet minder treffend. Het verheugt ons, dat helmers zóó bezongen is. En, schoon wij 's mans godsdienstige denkwijze nooit hebben goedgekeurd, en dus ook niet stemmen in al den lof, aan zijnen vrijen en stouten geest toegezwaaid; zoo vinden wij toch, als kunstregters, niets zonderlings te berispen, dan de volgende regel op bl. 129, die ons voorkomt in een zoo destig vers geenszins te voegen:

Als wij 't verwarde nest, den mierenbroed ontgaan. 

Wij zijn genaderd tot De Lof van den Burgerstand. - Dit dichtstuk bezit eene menigte van schoonheden. Het kon niet missen, of het moest bij de gelegenheid - een feest der Maatschappij Tot Nut van 't Algemeen - doorgaans voldoen, meer dan voldoen. Wij gelooven echter, dat het geen zeer volmaakt geheel, niet zeer gelukkig aangevat is. En vanhier misschien, dat de spanning der denkbeelden, de opwinding van het gevoel, om de gemakkelijke vloeijing te vergoeden, wel vele treffende schilderijen en beelden, maar ook hier en daar ware overdrijvingen heeft voortgebragt. Het moest niet zoo zeer de geschiedenis zijn, die het pleit door afzonderlijke voorbeelden van burgerdeugd besliste; vooral nadat deze leermeesteresse der volken zoo overdadig zwart was afgemaald. Het moest geene vergelijking tusschen de helden uit den adel en die uit den burgerstand zijn, welker onpartijdigheid te dezer plaatse geen mensch zal toestaan - zelfs hij niet, die niets van de geschiedenis weet, want loots zelf kon de aldegondes, oranjes, peters niet van het tooneel houden. Ook kwamen de invectiven tegen adel en ridderstand, hoezeer met dit oogmerk niet gemaakt en wel te verantwoorden, op het oogenblik wat ongepast.
Wij willen er niets meer van zeggen, dan, bij herhaling, dat deze kroon voor den burgerstand juweelen bevat van het eerste water, en, tot bewijs, eenige staaltjes aanhalen:

{==691==} {>>pagina-aanduiding<<}


Natuur schiep alles goed en grootsch en schoon en heerlijk. 
De bloem is om haar geur, de vrucht om 't sap begeerlijk: 
Het eeuwig woud, dat trotsch op adel roemen mag, 
Beschut, beschaduwt ons, bezielt ons met ontzag: 
Maar niets, niets mag zoo hoog in waarde en schoonheid halen, 
Als 't nuttig graan, schoon 't golft in nederige dalen; 
't Is 't graan, waaraan de zon haar' glans met wellust geeft, 
Waar 't regendropje op blinkt, waar langs het koeltje zweeft, 
En drukt met zacht gestreel de ligt bewogene aâren, 
En vormt van een valei een zee met gouden baren; 
't Is 't graan, dat alles voedt en 't leven doet bestaan: 
Gij, nutte burgerstand! zijt dat alvoedend graan. 
 
Columbus! eedle ziel! uit uw vergeten stand, 
Uit uw bekrompen kluis, waar 't flaauwe lampje brandt, 
Ziet gij veel verder dan Kastieljes trotsche koning 
Van zijn verheven troon, uit zijn verlichte woning: 
Waar andren golven zien, ziet gij een vruchtbren grond, 
En zonder kiel zeilt reeds uw geest den aardbol rond. 
Gij smeekt dier dwazen hulp, die trotschlijk u versmaden, 
Schoon gij de vrucht hun biedt en naauwlijks vergt de bladen. 
In 't eind, gij triomfeert, en rukt van uit den nacht 
Een wereld, waaraan mensch noch Godspraak immer dacht; 
Gij keert, o burger! met dien buit, behaald op de eeuwen, 
En ketens zijn uw loon, schoon de aarde wraak moog schreeuwen. 
‘Welaan,’ dus was uw taal, toen, aan 't ondankbaar hof, 
De hoogmoed tandenknarste en bleek werd voor uw' lof; 
‘Welaan, laat mij mijn boei, als 't vorstlijk eereteeken, 
Mijn burgerlijke roem zal door mijn daden spreken; 
't Nieuw werelddeel, o vorst! zij aan uw kroon gegund, 
Ik heb 't ontdekt, en gij, bewaar het, zoo gij kunt; 
Zie door eens burgers hand uw diadeem bepereld, 
Niet met wat landgewin, maar met een nieuwe wereld.’ 
 
't Is op de vlakte niet van 't sneeuwwit schuimend nat, 
Schoon 't blinkend zilver schijn', dat op den oever spat, 
't Is op de vlakte niet der rijk vergulde baren, 
Dat wij den kostbren schat van parelen vergaren; 
Neen, diep, waar 't oog niet reikt, daar ligt haar glans bedekt. 
o Dak! dat schuw den top aan 't zoekend oog onttrekt, 

{==692==} {>>pagina-aanduiding<<}

o School van ruiter! die, met kinderlijke vingren, 
De hennipdraden pluist, tot lijnen weet te slingren, 
Of draait, bedekt met zweet en stof, het snorrend wiel, 
Of wringt den kabel vast, den waarborg van de kiel. 
Hij, die, welhaast gesneld langs 't breede ruim der baren, 
En zijn vergetelheid en lagen stand ontvaren, 
's Lands vloten, als een God, gaat leiden door den vloed, 
Of voor de wrong van touw, zijn maaksel, ankren doet; 
Hij, die den vijand stout in 't aangezigt gevlogen, 
Den onverbuigbren nek van vorsten heeft verbogen, 
En scheurde met de vuist, die eertijds kabels sloeg, 
Het Britsche zeekasteel den kabel van den boeg. 
 
o Dag! o scheepvol IJ! o langgeboeide vlaggen, 
Zoo blij, zoo groots gezwierd, van mast en steng en staggen! 
o Vreugd! o blij gewoel! de kielen dringen uit, 
't Is alexander zelf, die haar het pad ontsluit; 
De scheepvaart wil in 't klein alreê haar schâ verhalen, 
En zeilt den slagboom stuk, en wringt zich door de palen; 
De wind, die lang zoo droef langs 't eenzaam water blies, 
Speelt nu in zeil bij zeil, en boet zijn tijdverlies, 
En, wars van 's roovers leus en dwars gestreepte vanen, 
Ontrolt hij Hollands vlag met regt gestreepte banen, 
En draagt haar in de lucht, als op die zege trotsch, 
Haar, 't lievelingsblazoen, weleer des Watergods; 
De zon beschijnt den togt, en, blijder opgevaren, 
Speelt ze over 't wit en groen van zeilen en van baren; 
En wijkt met tragen gang, en met bevallig rood 
Groet zij den kalmen stroom en dobberende vloot, 
Die, zachtkens voortgestuwd, langs 't vlak komt afgedreven, 
Daar 't vorstlijk zeegevaart' een zwaan schijnt, die, omgeven 
Van 't kleiner broedsel, dat zich met de wiekjes weert, 
Den jongen stoet allengs de golfjes klieven leert. 
o Dag! gij zonkt ook neêr; maar eer gij waart gezonken, 
Kwam reeds de zilvren maan het grootsch tooneel belonken, 
En bij haar zacht geleide en vriendelijken gloed 
Keert Ruslands vredevorst, van duizenden begroet. 

Het beeld der zwaan, hoe fraai op zichzelve, schijnt ons hier niet gelukkig gekozen. Elk beoordeele ons gevoel, zonder opgegevene redenen!
Wij komen aan zoodanige min uitvoerige stukken, welke,

{==693==} {>>pagina-aanduiding<<}
onzes wetens, nooit tot kennis van het publiek gekomen zijn, maar bij gelegenheden, in kleine kringen, of voor eenen vriend, werden vervaardigd.
Het eerste is De Slavenhandel. Overeenkomstig het onderwerp. Met kracht geteekend, en door het contrast van zachte, liefelijke partijen met het allerafzigtigste des te krachtiger. Slechts ééne aanmerking. De Heer loots is gewis geen vijand van het Christendom; hij kan dit niet zijn. Waarom zou hij dan eene hand leenen, om de blaam van dweeperij en huichelarij, met regt de grootste monsters geacht, op de zuiverste, de menschlievendste leer te werpen? Dit is - mogen wij het zeggen - nog besmetting van Fransch venijn, dat eene halve wereld de schrikkelijkste kwalen heeft op den hals gehaald.
Bij de eerste Verjaring van Nederlands Verlossing. Vol geestdrift; bevallig, waar zij juicht, en ten minste sterk, waar zij vloekt. Tot een staaltje van dichterlijk schelden:

Neen, geen Vorst was 't, die ons boeide, 
Maar een lage Corzikaan, 
Uit een kolk, die walglijk broeide, 
Toen de zon des voorspoeds gloeide, 
Als een vuil gewormte ontstaan. 

Misschien zal iemand dit noemen: het penseel in een riool doopen. Dan, men kan buonaparte niet te stinkende bij den Nederlander maken.
*** Eene navolging van een bevallig stukje van göthe, het oorspronkelijke waardig.
Het zou ons te lang en nutteloos ophouden, alle overige stukjes te monsteren. Zij zijn, het een meer, het andere min, allen geestig, fraai, bevallig en krachtig, naar den eisch der omstandigheden. Slechts de Inval is, zoo naakt als hij daar staat, onverstaanbaar; en de Poeder had, zonder veel verlies, mogen wegstuiven.
Ten slotte het volgende: In den Vriendenrol van den Dichter Mr. r. feith; waarbij men lette op het jaartal, dat wij bij vroegere stukken al eens hebben over het hoofd gezien.

Nachtegaal! o lust der wouden! 
Teedre zanger voor de ziel! 
Waarom zoude uw gloed verkouden? 
Waarom zoud(t) ge uw stem weêrhouden, 

{==694==} {>>pagina-aanduiding<<}

Schoon het duister om u viel? 
't Is bij 't dalen van den nacht, 
Dat het hart uw' troost verwacht. 
12 Junij 1813. 

Op den titel pronkt een vignetje. Het schijnt wel de Natuur, die der Zangster den weg wijst, met eenig bijwerk. Fraai gevonden en gegraveerd; maar, naar onzen smaak, niet zoo volkomen gelukkig geordonneerd en geteekend.




Wandeling langs den IJkant, te Amsterdam, Dichtmatig Tafereel, door A.L. Barbaz; voorgesteld in de Maatschappij: Felix Meritis, binnen gemelde Stad. Te Amsterdam, bij C. Covens. 1816. In gr. 8vo. f :-12-:

Wij hebben voorlang reeds kennis gemaakt met den Heer barbaz, en onze Lezers ook telkens verslag gedaan van die kennismaking. Wij hebben zijn Ed. echter in langen tijd niet op onze letterbaan ontmoet. Thans zien wij hem weder op eene dichtmatige wandeling, en kunnen, in het algemeen, zeggen, dat wij weinig verandering in den man hebben bespeurd. Verjongd is hij wel niet, en dit was ook niet te verwachten; maar verouderd juist ook niet, en dit is waarlijk al veel. Zonder dichterlijke beelden gesproken, men kent de poëzij en de manier van barbaz genoegzaam. Zij is dezelfde gebleven, en wij behoeven er dus geen verslag van te geven. Van dit stukje zeggen wij alleenlijk, dat het prozaisch voorberigt tamelijk poëtisch, en de poëtische wandeling tamelijk prozaisch is. Den Amsterdammer, die in de gelegenheid is, om zelf eene wandeling langs den IJkant te doen, raden wij niet dit versje te lezen, zoo het hem te doen is om geroerd te worden. Dezen zeggen wij alleen, dat de Heer barbaz (ten einde de begoocheling volkomener te maken) zijne wandeling is begonnen aan den hoek van de nieuwe Haarlemmersluis, in den laten achtermiddag, bij het ondergaan der zon. Dit leert ons het voorberigt, dat meer goede opmerkingen bevat. Wij nemen er nog de volgende uit over, welke wel eens nuttig konde zijn voor onze ontevredene en morrende Landgenooten, die verwacht hadden, dat de omwenteling van 1813 de eeuw van Saturnus zou hebben aange-
{==695==} {>>pagina-aanduiding<<}
bragt, en ons vaderland maar zoo dadelijk in een lui-lekkerland herschapen. ‘Zonder dichterlijke beelden gesproken (zegt barbaz) niet alleen ons vaderland, in het bijzonder, maar Europa, in het algemeen, is zoodanig geschokt en geteisterd geworden door bijna dertig jaren van opéénvolgende staatsberoeringen en oorlogsrampen, dat wij heden
nog niet het vol genot der eindelijk tot stand gebragte en zalige vrede kunnen smaken, uit hoofde der ontelbare vernielingen en der uitgeputheid en ontzenuwing aller volkeren om ons heen: zodat 'er wellicht eene halve eeuw’ (merkt het op, knorrige betweters en albedillen!) ‘ja langer tijdverloop, zal vereischt worden, om de vorige orde en verband der zaken met den ouden bloei terug te brengen.’
Nu ook nog een klein proefje van de poëzij:

Wij wandlen verder voort. Maar, draag hier zorg, mijn vrind! 
Dat ge u niet in 't gedrang van kar en sleê bevind; 
Want lompers zouden u, na 't rijden op uw teenen, 
Noch schelden, als gij u verongelijkt dorst meenen. 
Het is, zoo wel bij ons als in elk ander land, 
De onmisbare eigenschap van 's volks geringen stand, 
Dat hem de voorspoed maakt brooddronken en baldadig, 
En voor beschaafde liên bijzonderst ongenadig. 
De drukte is hier zeer groot: men rijd, en sleept, en kruit 
Bijna ons op het lijf, hetgeen ons telkens stuit. 

Dit is zeker niet de brillantste partij uit het stuk; schoon men er te vergeefs leven, gevoel en bezieling in zal zoeken. Wij moeten het zeggen: de Dichter is wat heel koel, meer zelfs dan het onderwerp gedoogt. Doch, het is er verre af, dat wij den Franschman zouden naklappen:

Qui dit froid Eerivain, dit détestable Auteur. 


Spel over de Natuurlijke Historie. Waarbij een Handboekje, behoorende tot hetzelve. Tot nut en vermaak der Jeugd. Te Rotterdam, bij J. Hendriksen. 1816. In 8vo. 23 Bl. f :-18-:

Dit nieuw en nuttig surrogaat voor het vermakelijk Ganzenbord, hetwelk wij hopen, dat onze kleinen dezen winter genoegelijk bezig houden, en tot het beoefenen der Natuurlijke

{==696==} {>>pagina-aanduiding<<}
Historie uitlokken zal, is door a.b. van meerten, geb. schilperoort, aan H.K. Hoogheid, de Prinses marianne, opgedragen; waaruit men al aanstonds veilig besluiten zal, dat het niet onder de weinigbeteekenende kinderspelen geteld kan worden, maar der opmerkzaamheid van Ouders en Opvoeders bijzonder waardig is. Op de plaat zelve zijn 21 viervoetige Dieren afgebeeld. Het boekje heeft op de linker bladzijden eenige vragen, en op de regter een kort verslag van het een en ander wetenswaardigs nopens ieder dier. Een worp met de dobbelsteenen geeft aan iederen speler eenen beesten-naam, bij welken men hem gedurende den loop van het spel eeniglijk noemen mag. Dit is enkel aardigheid. Voorts werpt men bij toerbeurten, en moet beurtelings drie, en vervolgens wederom drie vragen, aangaande ieder dier, welks getalmerk men treft, beantwoorden. Voor het juiste antwoord trekt men uit, voor het verkeerde zet men in den pot; alles zoo als in het boekje duidelijk wordt aangewezen. Die twee zessen werpt, treft den Olifant, en heeft den pot, mits hij het beest goed toont te kennen. Het opzeggen van eene fabel, geschiedenis, of vers, zoodanig dier betreffende, geeft premie, en wel eene hoogere, zoo men dit in eene vreemde taal kan doen. - Dit spel is onderhoudend, en, althans voor den eersten winter, niet eenzelvig; ook is het voor de kleinen, die een weinig oordeel en geheugen hebben, niet te moeijelijk, want het kan niet missen, of de kinderen doen hun best, om, door de vlijtige lezing van het boekje, op de vragen gevat te zijn; het geeft dus vermaak, oefening, en leerlust; des wenschen wij zeer, dat het de Uilen- en Ganzen-borden verdringen zal. Wij voeden daar hoop op, mits het de aandacht van Ouders en Schoolopzieners trekke, en dezen
het alzoo, als belooning van vlijt, in de handen der kinderen brengen, en de meesters zich, in een uur van uitspanning, verledigen, om de kleinere tot het goed medespelen een weinig te oefenen en te scherpen. Bij eenen goeden aftrek, zal soortgelijk spel met Vogelen, Visschen en Amphibiën, en Insekten en Wormen, volgen. Misschien dan ook wel met Bloemen, en andere voorwerpen uit het Plantenrijk? hetgeen, wanneer men, bij goed saizoen, de voorwerpen in natura voor de prentjes verwisselen kon, het genoegen der kleinen verhoogen zou.





{==697==} {>>pagina-aanduiding<<}

Boekbeschouwing.

Vijfde zestal Leerredenen, door J.H. van der Palm. Te Leyden, bij D. du Mortier en Zoon. 1815. In gr. 8vo. VI en 223 Bl. f 1-12-:

Wederom een geschenk van den Roem onzer gewijde Redenaren, den voortreffelijken van der palm! Noodeloos is het, iets meer te zeggen, ter opwekking van de belangstelling des Lezers; en kunnen wij alzoo onmiddellijk toetreden ter nadere beschouwing.
De eerste Leerrede, over Openb. V, is, in den eigenlijken zin, eene verheerlijking van jezus. Toon, inhoud, stijl, alles is juist geschikt om den geest te verheffen tot en het gemoed te vervullen met aanbidding van den Eeniggeborenen, die, eens in den schoot des Vaders zijnde, door diepe vernedering en smadelijk lijden ons God heeft verklaard. Reeds de voorafspraak is een zeer gepaste aanhef, om het gemoed tot eerbied en dankbaarheid te stemmen. Alle die grootsche aandoeningen zijn tot den einde toe, zelfs met eene gedurige opklimming, meesterlijk volgehouden, zoo dat zich de Redenaar schier verheft tot den Dichter, ja dat wij somtijds in bedenking namen, om den stijl wat al te poëtisch te noemen, en wij den Heere van der palm meenden te moeten vragen, of hij de grensscheiding tusschen den gewijden Redenaar en den H. Zanger wel genoeg in 't oog gehouden had? Intusschen zijn overal verbeeldingskracht en gemoed beide in zulk eene spanning en zamenstemmende harmonie, onderwerp en behandeling zoo volmaakt gepast, dat wij ook onze vraag wel weder willen intrekken. Deze Leerrede wordt voorafgegaan door een gebed, hetwelk allezins doelmatig, en, hoewel hooggestemd, toch Christelijk eenvoudig en hoogst eerbiedig

{==698==} {>>pagina-aanduiding<<}
is. Nogtans heeft ons het begin van dit gebed minder bevallen, als gevende den schijn van twijfeling, of men, door jezus te aanbidden, ook de regten des Vaders kon aanranden? Wij voor ons beschouwen de aanbidding van jezus voor geoorloofd, geenszins evenwel ons aanmatigende om in dit belangrijk geschilpunt te beslissen. Maar wij meenen te gelijk, dat ieder daarin zijne gevoelens en inzigten moet volgen; doch hij, die den Zaligmaker aanroept, en vooral zulks openlijk doet, dient de betamelijkheid daarvan met volle zekerheid te erkennen, en deswege ook geen vermoeden van twijfeling bij zijne hoorders te doen ontstaan, wijl anders veel van den indruk en de kracht des gebeds verloren gaat. Overschoon is de verklaring, of liever ontwikkeling, van den tekst, en ten uiterste vindingrijk en doelmatig de daaruit afgeleide verpligting: ‘om onzen Verlosser te loven en te danken, met al wat in ons loven en danken kan, met onzen mond, met ons hart, en met onze daden;’ ter betrachting van welke pligten wij ons althans bij de lezing geheel opgewekt gevoelden. Alleen dunkt ons, dat van der palm, bl. 18, 19, aan het voorgestelde beeld der vier dieren niet volkomen getrouw is gebleven, dienende de ontelbare oogen toch meer om Gods voorzienigheid op te merken, en het rusteloos gebaar tot een bewijs hunner opgetogenheid bij de aanschouwing der wijsheid en liefde Gods, welke hen tot aanbidding bragt, dan tot een zinnebeeld van het steeds geopend oog eener altijd en overal werkende Voorzienigheid. Hoe heerlijk, daarentegen, is het slot dezer Leerrede, opklimmende tot en eindigende in ware aanbidding.
Niet minder uitmuntend achten wij de tweede Leerrede, over Hand. XVII:29a. Wij zijn Gods geslachte, welke ons den adel van ons geslacht bij deszelfs vorming en herstelling met eerbied doet inzien, ter verheerlijking van onzen Schepper en Hervormer, zoo dat de eere wordt Godes en niet uit ons. Daartoe is de

{==699==} {>>pagina-aanduiding<<}
verdeeling van het eerste gedeelte reeds ten uiterste geschikt, door ons, namelijk, het menschelijk geslacht te doen beschouwen bij deszelfs vroegsten oorsprong, in zijne daarop volgende verbastering, en in deszelfs herstelling door de openbaring van het Evangelie. Voortreffelijk zijn deze drie punten geschied- en menschkundig ontwikkeld. Echter stieten wij op het woord Atheniensisch, bl. 44, dat ons niet welluidend voorkwam, en dat bl. 45 op of (een God of Godin) de werkwoorden in 't meervoud volgden. Voorts dachten wij, of die nietige stofhoop, bl. 67, niet wat al te verachtelijk voorgesteld was, daar hij toch zoo heerlijk, volgens van der palm's eigene betuiging bl. 52, door den Schepper ingerigt en georganiseerd is. Eindelijk kwam ons het woord hoogmoed, bl. 69, 70, minder geschikt voor, om het zelfgevoel, of dat van eigen waarde, uit te drukken, wijl hoogmoed in onze taal toch niet dan in eenen slechten zin gebezigd wordt. Doch wat beteekenen zulke kleine vlekken in een stuk, dat zoo meesterlijk bewerkt is, en door het nuttig gebruik, dat wij van den adel onzer natuur, volgens het tweede gedeelte dezer Leerrede, moeten maken, ons zulk eenen diepen afkeer doet gevoelen tegen alle zonde, als strijdig met en onteerend voor onze verhevene roeping? Hoe dikwerf lazen en herlazen wij die tweede afdeeling, en telkens met hernieuwde opwekking en stichting!
De derde Leerrede, over Job IV:12-21, heeft ons al weder uitermate bevallen, en de vinding, om de broosheid en nietigheid van onze ondermaansche woning te doen strekken tot eene bron van troost en drangreden tot vertrouwen op Gods voorzienigheid, achten wij zoo gelukkig, en zoo juist in allen deele volgehouden, dat wij bij de herhaalde lezing de waarheid en het opbeurende telkens duidelijker inzagen en bewonderden. Hoe diep zinkt de mensch, hoe dwaas en nietig is hij, wanneer hij op zijne eigene krachten en inzigten steunt! doch hoe veilig, hoe sterk en wijs wordt hij, als hij

{==700==} {>>pagina-aanduiding<<}
alle hulp en bewaring van God verwacht! - deze waarheid, zoo voortreffelijk in gepaste tegenstellingen aangedrongen, wordt het onwederstaanbaar gevoel bij iederen opmerkzamen lezer. Zekerlijk wordt zij de stof onzer blijde dankzegging aan God, en de bron eener edele geestverheffing. - Doet nogtans de Hoogleeraar, bl. 84, niet eenigzins het vermoeden oprijzen, of de openbaring aan elifaz niet eene werkelijke, maar slechts de dichterlijke beschrijving eener openbaring was? Anders is de tekstverklaring allerheerlijkst, en de dichterlijke vertaling van den tekst, na de voorafgaande stukswijze ontvouwing, vervult het gemoed met eene kille huivering, waardoor de overgang, om dit vernederend gevoel onzer nietigheid tot eene aanleiding te doen strekken tot Godverheerlijking, des te verrassender werking doet.
Het minst van allen, wij bekennen het rondborstig, voldeed ons de vierde Leerrede, over 1 Chron. XXI: 17, en wij gelooven met zekerheid te kunnen aannemen, dat zij den Hoogleeraar zelven niet geheel voldaan moet hebhen. Wij vermoeden zulks uit hoofde van het weifelende, dat wij op vele plaatsen in dit opstel meenen te bespeuren, hetwelk te meer in 't oog loopt, doordien de Heer van der palm anderzins gewoon is zijnen weg met eenen vasten tred te bewandelen, tot hij zijne hoorders in den tempel der waarheid en des lichts geleid heeft. Wij stemmen wel toe, dat een onderwerp, zoo duister en verheven te gelijk, zeer gemakkelijk tot zoodanig eene weifeling aanleiding kan geven; want eigenlijk is de geheele oplossing niet voor dit leven berekend. Evenwel komt het ons voor, dat de eerste aanhef: voor de dwaasheden der Vorsten moeten de volken boeten, den gewijden Redenaar van 't spoor gebragt hebbe. Dit toch is een spreekwoord, uit den schijn en de zigtbare ondervinding, maar geenszins uit het licht der openbaring ontleend. De vraag: maar wat hebben deze schapen gedaan? is, als 't ware, aan de Voorzienigheid gerigt, die men uit naam van

{==701==} {>>pagina-aanduiding<<}
den onzigtbaren God, slechts voorgelicht door zijn H. woord, voor zoo ver Hij daarin rekenschap geeft van zijne daden, kan beantwoorden. En dan nog moet men, tot de toepassing in het dagelijksch leven afdalende, bekennen: God is groot, maar wij begrijpen Hem niet. Echter moest, onzes inziens, de schuld en niet de onschuld der schapen, te gader met de schuld van hunnen herder, betoogd zijn geworden. Vandaar hadden wij gewenscht, dat de Hoogleeraar uit het verband der geschiedenis, 't welk hij anders met zijne gewone schranderheid en klaarheid ontwikkelt, om het natuurlijke van deze vraag uit den mond van david ten volle te doen blijken, te gelijk ons meer de zedelijke gesteldheid des Joodschen volks had opgehelderd. Daaruit kon immers alleen verklaard worden, wat de schapen gedaan hadden; en wij zouden ons zeer bedriegen, indien de geschiedenis ons te dien opzigte geheel zonder wenken zou gelaten hebben. Reeds in de verbastering des volks van den vrijen en moedigen geest van abraham's waardig kroost vindt van der palm zelf eenen grond, waardoor de volkstelling mogelijk gemaakt werd; wij zouden er bijvoegen: waardoor ze in david's hart kon opkomen. Daarenboven bieden zich, dunkt ons, twee lichtgevende punten als van zelve aan. Het eerste: dat de gewijde geschiedenis, als de spiegel eener regtvaardige Godsregering, de natuurlijke rampen en onheilen, in toepassing op de verkeerdheden en zonden der menschen, laat voorkomen als positieve straffen, zoo als zij daar ook wezenlijk zijn, mede om den voortgang des verderfs te stuiten, opdat de afgodische volken bij de voorvallen in de natuur ook eene wijze en almagtige Voorzienigheid zouden leeren eerbiedigen. Het tweede: dat men de Joodsche geschiedenis niet gelijk kan stellen met andere ongewijde geschiedenissen:
want hier is 't God, die zigtbaar en kennelijk regeert; die het zwakke verkiest, opdat zijne magt, het dwaze der menschen, opdat zijne wijsheid, het verworpene, opdat zijne barmhartigheid zou blijken; en

{==702==} {>>pagina-aanduiding<<}
dus kon er bij dit duidelijk plan van God in den Bijbel geene grooter misdaad bedreven worden, dan dat Vorst en volk zich verhoovaardigden op hunne eigene krachten. Wanneer Gods magt, wijsheid en goedertierenheid niet alles zigtbaar uitwerkte, dan verduisterden de menschen in dezen godsdienstigen burgerstaat, door hunne eigenmagtige aanslagen, het Godsrijk voor hen zelven en voor het geheele menschelijk geslacht; want zij werden alsdan hunne eigene natuurlijke verdedigers, verlossers en regters. De Joden moesten klein en magteloos blijven, om zich alleen door God voor hunne naburen ontzaggelijk te kunnen maken, en dus 's Hoogsten almagt, wijsheid en regtvaardigheid aan de afgodendienaars te leeren kennen. Zoo moest ook onlangs het God vergetende volk met en door hun opperhoofd vernederd worden, daar de eerste zich alomme als de groote natie en de laatste als God der aarde wilde gehuldigd zien. Behoudens alle schoonheden, welke anders ook deze Leerrede versieren, achten wij, dat zij meer nadruk en klem zoude erlangd hebben, om ons geloof aan Gods goede en wijze voorzienigheid te schragen en ons wijs te maken tot zaligheid, indien er op deze twee punten meer acht geslagen ware; zoo dat wij met meer berustende overtuiging zouden geantwoord hebben: al wat God doet, is wél gedaan.
Geheel anders oordeelen wij over de vijfde Leerrede, over Ps. CXXVIII. Hier is de gewijde Redenaar weder geheel te huis; hij is zijn onderwerp volkomen meester, en verspreidt over den tekst, door zijne Oostersche kundigheden, eene klaarheid, die niets meer te wenschen overig laat. Wij reizen, als 't ware, met de karavane mede, om God te verheerlijken, en gevoelen diep den zegen der godsvrucht, niet zoo zeer in tijdelijken overvloed bestaande, (want van der palm toont het onderscheid tusschen het denkbeeld van Jood en Christen hier meesterlijk aan) maar in dien vrede des gemoeds, die het verstand te boven gaat. Vergenoegd zijnde met het tegenwoordige, laat de Algoede

{==703==} {>>pagina-aanduiding<<}
het noodige aan de zijnen nimmer ontbreken, maar schenkt hun, inzonderheid in hunne huisselijke betrekkingen, rust en blijdschap in het gewisse. Eene ware en juiste ontwikkeling van de uitspraak des Apostels, onder de bevallige en hartroerende beelden eener Joodsche huishouding: ‘dat de godzaligheid tot alle dingen nut is, hebbende de beloften des tegenwoordigen en des toekomenden levens.’
En nu naderen wij de zesde Leerrede, over Luk. XV: 24, welke, onzes achtens, dezen bundel de schoonste en heerlijkste kroone opzet. De eenvoudigheid, gepaard met een diep inzigt in den geest der gelijkenis, trof ons bijzonder. Reeds de inleiding plaatst ons op het regte standpunt, en de omschrijving van het verhaal is zoo ophelderend, zoo getrouw en echter zoo volledig, dat wij ons geheel indenken in alle omstandigheden des vaders en der beide zonen, zonder iets meer of iets minder te leeren dan het verhaal opgeeft. Met dat alles is het onderhoudend, niet vervelend door de uitvoerigheid, te gelijk natuurlijk en nieuw. En op welk eene heldere en treffende wijze stelt het tweede deel den waren geest en den vollen troost voor zondaren ten toon! - Zoo wij ééne aanmerking moesten maken, zou zij wezen, of de opgave nopens de verschillende soorten van gelijkenissen, bl. 188-190, wel in allen opzigte de proef zou kunnen doorstaan? - Gaarne wenschten wij onze gunstige getuigenis door voorbeelden te staven; dan, behalve dat de keuze van het schoonste onder zoo veel schoons bij uitstek moeijelijk zijn zoude, houden wij zulks ook voor minder noodig, daar wij onzen landgenooten wel den smaak en de godsdienstigheid toekennen, om alle de leerredenen van eenen man als van der palm, het sieraad onzer eeuwe, in eigendom te hebben. Wij eindigen met de opregte bede, dat de Allerhoogste dezen mildbegaafden Hoogleeraar nog lang moge sparen, om zijn licht te laten schijnen voor de menschen, opdat zij den Vader, die in de Hemelen is, mogen verheerlijken!


{==704==} {>>pagina-aanduiding<<}

Tiental Leerredenen over verschillende Onderwerpen van Dr. F. v. Reinhard, in leven Theol. Doctor, Opperhofprediker, enz. te Dresden. Uit het Hoogduitsch. Te Groningen, bij W. van Boekeren. 1815. VIII, 199 Bl. f 1-10-:

Bij den ruimen voorraad van goede en voortreffelijke vruchten van echte Kanselwelsprekendheid, als onze vaderlandsche bodem op den duur voortbrengt, kan het vertalen van vreemde Leerredenen wel eens overtollig schijnen. Want, terwijl de vriend van stichtelijke leetuur zijne behoefte door zijne Landgenooten volkomen vervuld ziet, leest de Geleerde, die het vak der Predikkunde opzettelijk bestudeert, en de vorderingen in hetzelve nagaat, de buitenlandsche meesterstukken in 't oorspronkelijke. Wanneer echter deze aanmerking, welke wij in 't algemeen toestemmen, omtrent dezen of genen vreemden Kanselredenaar eene uitzondering mogt gedoogen, dan is het voorwaar omtrent den nu zaligen reinhard, een' man, die als Geleerde en als Prediker een luisterrijk sieraad van zijnen landaard en leeftijd was, en het blijven zal, zoo lang uitgebreide wetenschap, doordringende schranderheid, goede smaak, grondige kennis van het menschelijk hart en ongeveinsde godsvrucht in waarde zullen gehouden worden. Dit tiental (getrokken uit de Leerredenen van reinhard voor het jaar 1809) is een nieuw bewijs voor het gezegde, en zal den roem des grooten mans ook bij ons lezend godsdienstig publiek staven. Intusschen achten wij eene aanprijzende beoordeeling, om den langgevestigden roem des Schrijvers, geheel overbodig. Deze ééne aanmerking alleen. Ofschoon wij voor ons het met den preektrant houden, die thans in ons land, op het voetspoor van van der palm en anderen, meer algemeen begint te worden, het lezen van dezen bundel heeft ons echter op nieuw overtuigd van de wezenlijke voordee-
{==705==} {>>pagina-aanduiding<<}
len, welke de manier van reinhard bezit, en ons alweer doen zien, dat hier meer, dan ergens, de spreuk te pas komt: vario modo benefit. De manier van eenen van der palm, van der roest en stuart verschilt zekerlijk veel; doch wie weigert aan
een' van deze mannen den naam van een uitmuntend Prediker, en wie leest de stukken van allen niet met genoegen en bewondering?
Om den Lezer over den rijkdom van inhoud te laten oordeelen, voegen wij eene lijst der verhandelde onderwerpen hiernevens. 1) De bewonderenswaardige kracht der Evangelische waarheid op onpartijdige gemoederen. Joann. IV:1-24. 2) Het beeld onzer eerste Christenbroeders. Hand. II:14-41. 3) Hetzelfde onderwerp. Hand. II:42-47. 4) Over de verwachting, dat onze geest zich eens uit alle stormen en ellenden van den tijd tot God, onzen Vader in Christus, verheffen zal. Joann. XX:11-18. 5) Het treurig lot, hetwelk gewoonlijk juist de nadrukkelijkste leeringen Gods ten deel valt. Joann. XII:37-42. 6) De godvruchtige leergierigheid. Hand. VIII:26-40. 7) Overdenkingen over de Goddelijke bescherming. Hand. XII:1-12. 8) Over den wonderbaren invloed der uitwendige omstandigheden op de bevordering van het ware goede. Hand. XVIII:1-11. 9) De vreesselijke magt des vooroordeels. Hand. XIX:23-40. 10) Opwekking tot het bewustzijn van onze gelukzaligheid en waarde als Christenen. Hebr. XII:22-26.
De Vertalers, de eerwaarde Heeren g.j.f. cramer van baumgarten, Predikant te Middelbert, en a.j.
    van der veen, Predikant te Engelbert, hebben zich wel gekweten; schoon men in de laatste preken hier en daar woorden vindt, die ons het oorspronkelijke te veel herinneren, zoo als onbehulpzaam, verbindtelijkheden, gansch bijzonder, iets bijkomen, onuitledigbaar, enz.


{==706==} {>>pagina-aanduiding<<}

Verwachtingen van den Christen, of Overdenkingen over de Opstanding, het laatste Oordeel, en eeuwige Leven. Door J.L. Ewald. Uit het Hoogduitsch. Te Amsterdam, bij J. van der Hey. 1815. In gr. 8vo. 216 Bl. f 2-8-:

Het is voor de verdiensten der stichtelijke geschriften van ewald geene geringe aanbeveling voorzeker, dat zich zeer hooggeschatte Leeraars van den Godsdienst tot derzelver vertaling leenen, een wolterbeek, b.v., een clarisse, en nu wederom, bij dit geschrift, de Haagsche Leeraar verwey, die dezelve met een ruim hart aanbevelen. De Eerw. verwey is hier niet slechts Vertaler, maar ook Verzamelaar; want in dezen vorm gaf ewald dit werkje niet in het licht. Het is uit onderscheidene werken van ewald overgenomen, en wel grootendeels uit zijne vroegere werken, welke men beschouwen kan als de bloemen van zijnen jeugdigen leeftijd. Wij weten niet, of de Verzamelaar dit ter meerdere aanprijzing meldt: wij, die zulks bij het lezen meermalen meenden te voelen, hebben echter juist daarom eenige spijt, dat het niet in het plan van den Eerw. verwey viel, eene navolging of omwerking te leveren; hoezeer wij gaarne erkennen, dat de altijd hartelijke woorden des waardigen Schrijvers vele opmerkingen en wenken geven, die het nadenken uitlokken en overwaardig zijn. En ook in 's mans latere geschriften (twee hier voorkomende Overdenkingen zijn uit een nieuwelings uitgekomen werk) vinden wij doorgaans meer genie en hartelijkheid, dan wel uitlegkundige zekerheid, vooral ten aanzien van hetgene ons vroeger moeijelijk en donker was. Maar het doorgaans jeugdige van dezen arbeid proefden wij hier wel het meest in het meer woord- en min zaakrijke, dat echter in de latere werken van den waardigen man, onzes inziens, ook nog niet geheelenal boven alle berisping is.

{==707==} {>>pagina-aanduiding<<}

De onderwerpen zijn belangrijk en uitlokkende; 's mans lieve en karakteristieke toon is bekend; en wij twijfelen geen oogenblik, of onze godsdienstige Landgenooten zullen deze verklaringen, gissingen en wenken, zoo van den nog jeugdigen als van den reeds in jaren gevorderden ewald, met genoegen en wezenlijke stichting ontvangen; en, hoezeer ook blijvende gevoelen, dat de onderwerpen hun donker hebben, en het nog niet geopenbaard is, wat wij zijn zullen, den Schrijver en Vertaler dankbaar zijn, omdat hun hier zoo veel goeds, en op eenen zoo uitlokkenden, stichtelijken toon, gegeven wordt. - De vertaling verdient allezins lof.

Christendom en Hervorming, beschouwd in eenige Brieven en Gesprekken tusschen Aristus en Philomathes. Te Groningen, bij J. Oomkens. 1816. In gr. 8vo. 254 Bl. f 1-16-:

Dit Christendom en Hervorming is tegen het vroegere een antidotum, en stelt de daar betwiste leerstukken der Hervormden in zoodanig meer eenvoudig Bijbelsch en redelijk daglicht, als men dezelve in de nieuwere systhemata van den Hoogleeraar muntinghe enz. vindt voorgedragen. Het werkje is wel geschreven, en kan niet nalaten bij een aantal opregte vrienden en aanhangers van gezegd Kerkgenootschap grooten bijval te vinden; en ook zij, die zich niet kunnen vereenigen met de bewuste gevoelens, ook zoo als zij nu hier aangedrongen en gewijzigd zijn, zullen met genoegen zien, hoeveel reeds anders en beter is, dan nog vóór vijfentwintig jaren, en hoeveel vrijheid en ruimte men thans reeds in dat talrijk Kerkgenootschap, boven de vroegere tijden, vooruit heeft. Of Philomathes, die als plaatsvervanger van het eerste Christendom en Hervorming hier optreedt, het niet wat spoedig gewonnen

{==708==} {>>pagina-aanduiding<<}
geeft, zal welligt menig Lezer betwijfelen. Inmiddels bij hem, wien het eeniglijk belangrijk is te weten, wat de Bijbel dan leert, en of Aristus, dan wel Philomathes, daarmede het meest overeenkomt, is dit geschrift ter toetsing en nadenken voldoende, en het draagt duidelijk blijk van de gematigdheid en het gezond verstand van den steller, wien kettermakerij, even zeer als den steller van het eerste geschrift, vreemd is. Maar ter beslissing der groote vraag, of de wijsgeerte van em. kant den Bijbel eeniglijk en overal moet wijzigen, houdt men zeker dit werkje niet volkomen voldoende. Dan, het zag ook vóór de tegenwoordige voor- en na-rede het licht.




Wijsgeerig-Natuurkundige Verhandelingen, door Jacob Elisa Doornik, Med. Doct. Te Arnhem, bij C.A. Thieme.

(Vervolg en slot van bl. 669.)

In de derde Verhandeling verzamelt onze Schrijver zelf de onderscheidene waarnemingen en verklaringen der beide campers, burtin, de luc, blumenbach enz., waaruit onwederlegbaar blijkt, dat er onder de toevallige delfstoffen geene menschelijke overblijfselen gevonden worden. Hoe kan men uit de oudheden der aarde de geboorten van het menschelijk geslacht ophelderen, indien zij er geene sporen van bevatten? Behalve het ontkennend bewijs omtrent de menschelijke overblijfselen, bevat deze derde Verhandeling nog eene korte schets, vooral naar treviranus, van den vermoedelijken, trapswijzen voortgang der bewerktuiging op onzen bol, waardoor, zoo als bekend is, het gevoelen dier natuurkundigen zeer bevestigd wordt, die de eerste beginselen der planten- en dierenwereld in den oceaan, of althans in het water zoeken, daar hetzelve waarschijnlijk reeds met levende wezens bevolkt was, toen het drooge nog alleen uit kale, niets

{==709==} {>>pagina-aanduiding<<}
voortbrengende rotsen bestond. Zoo helderen de oudheden der natuur hare tegenwoordige voortbrengselen op, en worden door derzelver aandachtige beschouwing opgehelderd.
De beschouwing dier oudheden, dier menigvuldige blijken vooral van bewerktuiging en leven in de vroegste tijden der aarde, de opmerking, dat thans op onzen bol zulke onmetelijke plekken gevonden worden, welke in den volsten zin woest en ledig zijn, terwijl bij den voortgang der eeuwen de heerlijkste organische wezens, en daaronder de mensch, ontstaan zijn, bragt den Schrijver op de vraag: hoe heeft de aarde hare algemeene bewerktuiging in afgezonderde bewerktuigingen kunnen deelen, waardoor zij eene op zichzelve bestaande wereld, een in zich gesloten geheel geworden is? Hij tracht deze vraag in de vierde Verhandeling te beantwoorden, door de uiteenzetting van het begrip der levenskracht in een geologisch oogpunt, dat is, met betrekking tot onze aarde en derzelver veranderingen en omwentelingen beschouwd. De hoofdzakelijke inhoud komt hier neêr op de stelling: de geheele natuur leeft; zij-zelve is de grond-organismus; doch dit leven openbaart zich vooral en duidelijker in die wezens, welke wij daarom bewerktuigd, levend noemen. Niemand onzer Lezeren zal niet weten, dat dit geheel in den geest des tijds gesproken, en dat dit alleven der natuur thans aan de orde van den dag is. Of men er verder mede komt in de verklaring der verschijnselen, laten wij daar. Waarom zullen wij daar eene levenskracht aannemen, waar wij er geene sporen van bemerken, op kale rotsen? waarom door haar alleen pogen te verklaren, wat zich uit de gewone wetten der werktuig-, der scheikunde verklaren laat? Mag men niets in de natuur dood noemen, omdat alles werkt, omdat in alles krachten bezig zijn; dan moet men de levenskracht als de grondkracht beschouwen, waarop alles neêrkomt, waaraan alle krachten en vermogens dienstbaar zijn. Maar dan is het tevens allervreemdst, dat in wezens, waarin zich het

{==710==} {>>pagina-aanduiding<<}
meeste leven vertoont, zoo vele verschijnselen verklaarbaar zijn naar werktuig- of scheikundige grondbeginselen. Waarom zullen wij in de onbegrijpelijke levenskracht de verklaring zoeken van zulke eenvoudige verschijnselen, als de drukking der lucht of de oplossing van eenig zout door water? Kunnen niet die zelfde verschijnselen in de natuur in 't groot werkende gewrochten daarstellen, bij welker ontstaan wij zoo veel leven en beweging bemerken? De vulkanen leveren hiervan het bewijs. Is er eene bewerktuiging, is er een leven in de natuur aanwezig, het is voor ons zoo onmerkbaar, dat het, in vergelijking der bewerktuigde wezens, niets is.
Vooral vinden wij het vreemd, uit het aanwezen van sommige stoffen in de natuur, welke door de scheikundigen tot dusverre niet ontleed konden worden, en die echter door bewerktuigde wezens worden voortgebragt, de bewerktuiging der aarde te willen bewijzen. Kunnen zij niet de overblijfselen zijn van bestaan hebbende planten en dieren? Is dit zelfs niet het geval ten aanzien van de koolstof en den kalk? Kan de verder voortgezette arbeid der scheikundigen, welke reeds zoo vele ligchamen ontleedde, ook met den tijd de bestanddeelen niet vinden van diegenen, welke nog niet ontleed zijn? Het is daarenboven meer dan waarschijnlijk, en de Schrijver geeft zulks op eene andere plaats zelf toe, dat in levende wezens scheikundige werking plaats kan hebben; weshalve het onnoodig is, de vorming dier stoffen aan de levenskracht of de bewerktuiging toe te schrijven.
In de twee volgende Verhandelingen houdt doornik zich nu meer bijzonder bezig met het voornaam en belangrijk onderwerp zijner nasporingen, de natuurlijke historie van het menschelijk geslacht. - In de eerste tracht hij, in eene algemeene beschouwing dier geschiedenis, het begrip, hetwelk men er zich van maken moet, op te helderen, en de grenzen dezer geschiedenis vast te zetten. Hier vinden wij telkens weêr ge-
{==711==} {>>pagina-aanduiding<<}
wag gemaakt van het verband tusschen de geschiedenis der aarde en die van ons geslacht; hier ook op nieuw weêr aangedrongen het, in zijn oog belangrijk, verschil tusschen de natuurbeschrijving en de natuurgeschiedenis. Wij zullen niet herhalen, hetgene wij daarover hier boven gezegd hebben; doch wij meenen onzen Lezer opmerkzaam te moeten maken op den nadeeligen invloed, welken deze onderscheiding voor de natuurlijke historie heeft. Door den tegenwoordigen toestand (en dit tegenwoordige wordt hier tot eeuwen uitgerekt) te sluiten buiten de eigenlijke geschiedenis, beneemt men zich een' rijken voorraad van daadzaken. De oorsprong van het menschelijk geslacht ligt, zoo als de Schrijver zelf aanmerkt, zoo ver niet verwijderd. Zullen wij nu, om dien duisteren oorsprong binnen de geschiedenis te betrekken, er van afzonderen, wat wij, in duidelijker taal, nopens de verdere lotgevallen van den mensch, als een voortbrengsel der natuur beschouwd, in de dadelijke geschiedenis geboekt vinden? - Het is waar, de geschiedenis der volken is arm aan daadzaken. De Schrijver heeft dit in zijne zesde Verhandeling opzettelijk overwogen en veelzins betoogd. Doch is dan alleen geschiedenis, wat door Geschiedschrijvers in boeken vermeld is? Dit wil zelfs doornik niet, die te regt de overleveringen en gedenkteekenen als bronnen der vroegste historie aanmerkt. Moet men daarbij niet voegen, wat
de heldenmoed onzer reizigers, in allerlei streken, onder allerlei onbeschaafde natiën, heeft ontdekt; wat hunne scherpzinnigheid heeft waargenomen, hunne onvermoeide vlijt opgeteekend? Kan men deze verspreide daadzaken niet verzamelen, niet zamenknoopen door den draad der analogie, en dan, met behoorlijke voorzigtigheid, er uit besluiten tot den vermoedelijken staat van den mensch in die vroegste tijden, waarvan alle geschiedenis zwijgt? Gelijke oorzaken hebben gelijke uitwerkselen; wat overeenkomt, kan uit geene zeer verschillende bron gesproten zijn. En wij weten waarlijk niet, of de natuur- en geschiedkundige beschou-
{==712==} {>>pagina-aanduiding<<}
wing onzer aarde, als woonplaats van ons geslacht, ons meer zal verklaren. De Schrijver, die er zoo vele jaren op nadacht, en waarlijk het denken gewoon is, wien het aan geene belezenheid, aan geene door de ervaring opgegeven stof ontbreekt, spreekt er zoo veel van, en zegt toch zoo weinig, dat wij bijna wanhopen, of er van die zijde meer licht te verwachten zij voor de natuurlijke geschiedenis van ons geslacht. De geschiedenis der volken blijft, bij al het ontoereikende, nog altijd eene rijke bron voor dezelve. De Schrijver heeft dit ontoereikende wel duidelijk en naauwkeurig opgegeven, maar evenwel met te donkere kleuren geteekend. Men moet zich hier niet bij enkele Schrijvers der oudheid bepalen, alsof de geheele natuurlijke geschiedenis van het menschelijk geslacht bestond in het verhaal van 's menschen oorsprong. Wie eenigzins nadenkt, zal ligtelijk inzien, dat wij dezen uit de historie niet kunnen opmaken. Wij laten dus ook, hetgene de Schrijver in deze Verhandeling over het verhaal van Mozes aanmerkt, onaangeroerd; te meer, daar deze beoordeeling reeds al te zeer is uitgedijd. Wij moeten echter niet vergeten, onzen Lezeren te berigten, dat er bij de laatste Verhandeling een aanhangsel is gevoegd over de Atlantis van plato, overgenomen en vertaald uit
de lisle de sales: Philosophie du monde primitif, die niet alleen de waarheid van dit verhaal verdedigt, maar de ligging van dit in overoude tijden weggezonken eiland naauwkeurig zoekt te bepalen.
Achter de onderscheidene Verhandelingen heeft doornik eenige aanteekeningen gevoegd, waarin enkele stellingen nader worden uiteengezet, of ook wel door het gezag van beroemde Schrijvers bevestigd. Wij begrijpen niet, waarom de geleerde Schrijver ook buitendien nog zulke breedvoerige noten onder den tekst plaatst. Ook hadden wij gaarne gezien, dat hij de menigvuldige aanhalingen, in vreemde talen, in den tekst geweven, daaruit had gelaten, en in aanteekeningen geplaatst. Zulke geheele zinsneden in eene vreemde tale ontsieren

{==713==} {>>pagina-aanduiding<<}
den stijl, en strijden tegen deszelfs eerste vereischte, tegen de duidelijkheid.
Dit werk wordt besloten met eenige losse gedachten over het dierlijk magnetismus, waarin de Schrijver vooral handelt over het onderscheid tusschen magnetische kracht en magnetische vloeistof, over den aard der magnetische werking, over de verklaring van sommige magnetische verschijnselen, enz. Wij vinden in deze gedachten veel weder, wat reil, f. hufeland, kluge en anderen reeds hebben opgemerkt; ook enkele eigene denkbeelden, b.v. aangaande de polariteit in het menschelijk organismus. Doornik vindt die polen in de reproductie en het gevoel, de denkkracht (bl. 15). Wij vinden hier echter noch tegenoverstelling noch ineensmelting. In 't algemeen is die zucht, om in alles polen te zien en te vinden, thans eene ware ziekte onder de natuurkundigen, waarvoor de wetenschap boeten moet. Gaarne erkennen wij ze in vele werkingen; maar, om ze overal aan te nemen, moeten zij zich wat duidelijker vertoonen.







Reize naar Indië, Ceylon, de Roode Zee, Abyssinië en Egypte, in de jaren 1802 tot 1806. Naar het Engelsch van den Burggraaf George Valentia. Met Platen. Iste Deel. Te Haarlem, bij F. Bohn. 1816. In gr. 8vo. VIII en 380 Bl. f 3-15-:

Hoezeer ook Indië een der meest bereisde gedeelten des Aardbodems zij, is het echter tevens een der belangrijkste, en deszelfs merkwaardigheden zijn nog op verre na niet door de Reizigers uitgeput. Het Schiereiland aan deze zijde is wel te meermalen bezocht; Madras, Pondichery, Bombay, Suratte enz. kennen wij tamelijk goed; doch die hoofdzetel der aloude Indische beschaving, de Neder-Ganges, vooral Oude en de heilige Stad der Hindous, Benares, was nog minder door Europesche Reizigers bezocht. Behalve het middelpunt der zoo merkwaardige Indische Letterkunde, vindt men

{==714==} {>>pagina-aanduiding<<}
hier echter ook dat van het groote Engelsche Rijk in Indië, welks Hoofdstad, Calcutta, digt bij den mond van een' der zijarmen van den Ganges ligt: een Rijk van Kooplieden, eerst sedert 50 jaren gesticht, en toch reeds een der grootsten en magtigsten op Aarde, hetwelk geheel Indostan schijnt te zullen verzwelgen. De Reize derwaarts van eenen grooten Britschen Lord, die, met den Gouverneur-Generaal op den vriendschappelijksten voet staande, door alle de Engelsche en Indische Grooten met voorkomende achting ontvangen werd, en dus meer dan iemand gelegenheid had alles te zien, scheen zeer veel gewigtigs te beloven omtrent deze en in de oudheid en in onze dagen zoo beroemde gewesten. Ceylon, daarenboven, het vermaarde Taprobané der Oudheid, tot op onze dagen eene hoofdbezitting der Hollanders, verdiende ook wel in deszelfs tegenwoordigen toestand onder de Britten te worden afgeschetst. Wij behoeven niet te zeggen, dat eene Reis naar Abyssinië volstrekt noodzakelijk was, om den graad van geloofwaardigheid te bepalen, dien men aan den zoo dikwerf bestredenen Reiziger bruce mag toekennen.
Zie daar onze verwachtingen bij het ontvangen van dit Reisverhaal, 't geen ook in gansch Europa met dit zelfde verlangen werd te gemoet gezien, en reeds dadelijk na de uitgave in het Fransch en Hoogduitsch vertaald. In hoe verre onze hoop omtrent Abyssinië zal vervuld worden, kunnen wij nog niet bepalen: dit eerste Deel loopt alleen over het vaste land van Indië en Ceylon. En hieromtrent moeten wij bekennen, niet al datgene, 't welk wij zochten, gevonden te hebben. De Schrijver houdt zich te veel met zijne persoonlijke ontmoetingen bezig, en schildert met veel zelfbehagen de eer, hem telkens door Indische Vorsten en Grooten betoond; doch hij vaart Benares door, zonder ons iets noemenswaardigs van de gesteldheid der Braminen aldaar, van hunne ware of gewaande vorderingen in de wetenschappen en kunsten, vereeniging in eene geleerde Maatschappij enz. mede te deelen. Het is waar, zijn verblijf aldaar was slechts kort; doch in zulk eene stad behoorde het verblijf van eenen Lord niet kort geweest te zijn, die tot vermaak of onderrigting reist, en die door zijnen invloed ons betere schatten had kunnen bezorgen, dan die van het naburige Golconda. Wij nemen echter ons woord terug, zoo het in een volgend Deel blijken mogt, dat de Schrijver, naar Bengalen teruggekeerd,

{==715==} {>>pagina-aanduiding<<}
dit verzuim had ingehaald. - Ook in Oude (Aude) bepaalt de Schrijver zich veelal tot zijn dagboek, en heeft vele bijzonderheden, die wel zouden hebben kunnen gemist worden.
Men denke echter niet, dat wij door deze algemeene aanmerking de Reis van valentia als nutteloos, of zelfs van geringe waarde, zouden willen doen voorkomen. Integendeel: schoon wij daarin meer gewenscht hadden, (om het onderwerp en de ruime gelegenheid tot onderzoek beide) erkennen wij echter gaarne, dat er veel in gevonden wordt. De plaatsbeschrijvingen, vooral van Bhaughulpore, Moughyr, Pattnah, Jouanpore, Constantia, Canouge, Ferack-Abad enz. zijn doorgaans naauwkeurig en onderhoudend. De vele bezoeken bij Indische Aanzienlijken zijn, als bijdrage tot de schildering der zeden, vooral bij de Indische Mohammedanen, niet zonder belang. Wij leeren daarin bijzonder het Hof der Familie van den Grooten Mogol kennen, dien in Europa zoo bekenden naam, maar die thans, als een nietig wezen, onder de bescherming der Britsche O.I. Maatschappij, die zijne uitgestrekte landen bezit, een plantenleven leidt. Doch dezen Schijnmonarch zelven, die te Delhi zijn verblijf houdt, zag Lord valentia niet: zijn reisontwerp, 't geen derwaarts geleidde, werd veranderd. Des te langer vertoefde de Reiziger op zijne vaart den Ganges en de Goumty opwaarts aan het Hof van Aude te Lucknow, van welke stad hij ons zeer goede, weinig bekende narigten geeft. De beschrijving van eenen tufan of vreesselijken stormwind, die de lucht verduisterde als te midden des nachts, en alles met stof vervulde, zoodat menschen van schrik stierven, en van de overige onaangenaamheden dezer luchtstreek, dienen grootelijks om de overdrevene denkbeelden van de zalige Gangesvelden te verzwakken. De landplaag
der tijgers schijnt echter te verminderen. Wij ontvangen hier wel eenzijdige, (gelijk men begrijpen kan) doch daarom juist te gewigtiger bescheiden van de jongste vergrootingen der Engelschen in Indië; te gewigtiger, zeggen wij, omdat zelfs dit partijdige verslag de Britten niet volgens de gewone regelen van regtvaardigheid, maar door het meerdere geluk der onderdanen, 't welk zij onder hunne regering genieten, tracht te verdedigen: een voorwendsel aller veroveraars, waarvan ook wij ondervinding hebben gehad! Echter blijkt het duidelijk, dat de Britten wezenlijk de Hindous, als talrijker zijnde, bij voorkeur tegen de Muzelman-
{==716==} {>>pagina-aanduiding<<}
nen, Indië's oude Heeren, beschermen, en door de ruimste toelating hunner godsdienstplegtigheden (waaraan dit volk meer dan eenig ander verkleefd is) bij uitstek aan zich verbinden. Ook willen wij wel gelooven, hetgeen de Ed. Lord te meermalen zegt, dat de inwoners nu eerst rust en kalmte genieten, terwijl zij onder hunne voormalige Despoten nimmer hun goed en bloed zeker waren. Doch wanneer de slechtere Regeringsvorm in een aangrenzend land den nabuur regt gaf, om dat land bij het zijne te voegen, zouden wij in Europa al wonderlijke dingen zien! Nu, het Volkenregt in Azië schijnt naar mate van het klimaat te verschillen! Wij voegen ons bij de twijfelingen des Vertalers, ten aanzien van het gedrag des afgezetten en levenslang gekerkerden aly-vizirs.
Van Lucknow keert de Lord langs een' anderen weg door het nieuw aangewonnen Britsche gebied naar Calcutta terug. De beschrijving der verdedigingsmiddelen tegen de ingezetenen, vooral der oude sterkte Moughyr en der nieuwe vesting Allahabad, zijn belangrijk. Dit Allahabad (maar zulks verhaalt Lord valentia niet) is den Nabob-Vizir van Oude ook reeds lang geleden, tegen alle regt en billijkheid, door een leeuwenverdrag ontnomen. (De tegenwoordige Troonbekleeder van dat land schijnt zich in zijne vernedering uitmuntend te kunnen troosten, door zijne Meesters na te volgen in Europesche manieren.) De beschrijving van Calcutta is ons bijzonder merkwaardig voorgekomen. Groot is het onderscheid tusschen de witte en zwarte (Europesche en Indische) stad. De eerste is nieuw, ruim en prachtig: de straten der laatste zijn naauw en morsig. Boven alles ducht de Schrijver voor de Engelschen de vermeerdering der uit Europeanen en inboorlingen geteelde kinderen, en geeft den onmenschélijken raad, dat men de vaders dier kinderen moet noodzaken, zich voor altijd van dezelve te scheiden, en hun kroost naar Europa in ballingschap te zenden! Te Calcutta, eene stad van 700,000 zielen, is slechts ééne Christenkerk, die noch groot, noch fraai is, en nergens elders in Britsch Indië! De Lord geeft omtrent den toestand des Christendoms aldaar eenige zeer goede bedenkingen. Hij wenscht de uitvoering van Dr. buchanan's ontwerp, om in Indië een' Bisschopszetel (van de Engelsch-Protestantsche kerk) op te rigten, onder die voorwaarde
echter, dat deze Kerkvoogd zich geheel aan zijn gewigtig beroep in dat werelddeel zou moeten toewijden en

{==717==} {>>pagina-aanduiding<<}
van de terugkomst naar Europa afzien, voorts aan den uiterlijken Godsdienst zoo veel mogelijk luister bijzetten, om de inboorlingen daardoor allengskens te winnen, doch alle zucht tot het maken van bekeerlingen laten varen. De Lord, die niet dan de grootheid van zijn Vaderland schijnt te beoogen, ducht zeer, dat de voortgangen der Zendelingen de Hindous verontrusten, en hun afkeer tegen de Britsche Regering zal inboezemen. ‘Onze voormalige, veel schranderder staatkunde,’ zegt hij, ‘sloeg in dit opzigt een' geheel anderen weg in. Zij behandelde hen met achting, gedroeg zich jegens hunne bijgeloovige vooroordeelen met eene kiesche gematigdheid, en gebruikte hen, op deze wijze, dikwerf tot werktuigen, waardoor de nuttigste inrigtingen voor het land bevorderd werden.’ Zonder het ware en nuttige, 't welk hierin liggen kan, te willen ontkennen, of ten koste van wijze omzigtigheid een' onberadenen ijver te willen voorspreken, komt het ons echter voor, dat de bevordering des waren Christendoms (zelfs al ware zij meer of min strijdig met de tijdelijke belangen der O.I. Maatschappije) door eene Christelijke Regering niet mag geweerd worden. Doch dit gevaar zal wel hersenschimmig zijn, zoo lang men de Hindous slechts door overtuiging, niet door dwang, tracht te winnen. Dit laatste moet, gelijk van zelve spreekt, nooit het geval zijn; en wat het eerste betreft, waarom hebben de Hindous zelfs nog veel meer van de Mohammedanen verdragen? Maar de knoop ligt elders. ‘Ik geloof niet,’ zegt Lord valentia, ‘dat de Hindous als Christenen betere onderdanen zullen worden: integendeel zouden zij alsdan misschien geheel ophouden onderdanen te zijn.’ Hoe komt dit overeen met het geluk, hetwelk zij onder de
Britsche Regering genieten? Zouden zij dit minder smaken als Christenen? Of bestaat het misschien alleen in de verdraagzaamheid, en vreest de Compagnie, verlichte onderdanen te bezitten? Juist; dit is het: ‘Wezenlijke, doch tot dusverre miskende verdiensten zullen zich (na de opheffing van de hatelijke onderscheiding der kasten) misschien al te zeer in ons nadeel doen kennen en gelden. Kan men gelooven, dat in zulk een geval zoo vele millioenen inboorlingen zich aan eene handvol Europeanen, aan welken hen geene natuurlijke genegenheid boeit, noch eenige pligten verbinden,

{==718==} {>>pagina-aanduiding<<}
zullen onderwerpen?’ Heerlijke getuigenis ten behoeve van de kracht des Christendoms ter bevrijding der Volken!
De wensch van Dr. buchanan en onzen Lord, om eenen Bisschopszetel te Calcutta gevestigd te zien, is, volgens de openbare papieren, thans vervuld; doch niet die, om het Instituut van den Marquis van wellesley, voor de vorming van jonge lieden in den dienst der Compagnie, (waartoe dus voornamelijk de Oostersche talen behooren) hersteld te bekomen; schoon hij zeer wel betoogt, dat het veel doelmatiger is, de jonge lieden in Indië zelve daartoe op te leiden, dan in Engeland, waar thans het Collegie te Hertford (onder den beroemden wilkes) gesticht is.
De beschrijving van Ceylon, die het zesde Hoofdstuk van dit Deel beslaat, komt ons als een der belangrijkste daarvan voor. De Schrijver vermeldt de gesteldheid des lands onder het tegenwoordig bestuur van Lord north vrij naauwkeurig; en het moet ons, als Hollanders, voornamelijk aangenaam zijn, het oordeel van dezen zeer sterk vaderlandschen Brit over onze inrigtingen op Ceylon te hooren. Hij prijst zeer de Hollandsche Schoolinrigtingen en gemaakte ontwerpen tot verbreiding van het Christendom onder de Cingalezen, die, volgens hem, veel geleidelijker en minder bevooroordeeld zijn dan de Hindous. ‘Gedurende de heerschappij der Hollanders,’ zegt hij bl. 366, ‘waren de scholen met de geestelijke inrigtingen verbonden, stonden onder een naauwkeurig opzigt, en werden talrijk en druk bezocht. Na de verovering van het eiland door de Engelschen werden de jaarwedden der leermeesters niet betaald, en de scholen geraakten aldra geheel in verval.’ Lord north herstelde dezelve; doch bevelen uit het moederland wierpen deze heilzame herstelling weder in duigen. ‘Door eene bedaarde en standvastige voortzetting van de door de Hollanders gemaakte ontwerpen, zou men met grond langzamerhand de bekeering der gansche Cingalesche Natie mogen verwachten; en het is waarlijk treurig, dat die verwachting door de kleingeestige bezuinigingen der Britsche Regering grootendeels verijdeld is.’ (Men ziet uit deze zinsnede, dat Lord valentia het zeer wél meent met het Christendom, hetwelk, naar zijn gevoelen, alleen voor de belangen van Groot-Brittanje moet zwichten.) ‘In één woord,’ dus besluit hij zijn vertoog, ‘de
Hollanders hebben op Ceylon zeer veel

{==719==} {>>pagina-aanduiding<<}
nuts gesticht, hetwelk onze Natie naderhand onverschoonlijk verwaarloosd heeft; en omgekeerd heeft onze Natie veel verbeterd, hetwelk de Hollanders verkeerd ingerigt of over het hoofd gezien hadden.’ Het belangrijkste in deze beschrijving is een uitvoerig verslag der handelingen van Lord north met eenen Adigaar, of Staatsdienaar des Konings van Candy, buiten weten van dezen, de tusschenkomst der Engelschen ten nadeele zijns Meesters inroepende. Lord north wees den voorslag niet geheel af; doch de reeds afgezondene Engelsche troepen werden niet naar wensch ontvangen. Twee jaren later deed de Britsche Regering eene ernstiger poging tegen dien Vorst; hij werd onttroond, doch hernam zijn gezag, en deed de troepen, te Candy gebleven, eene vreesselijke nederlaag ondergaan. Thans weet men, dat de gedurige twisten van dezen Koning der binnenlanden met die Heeren der kusten, door zijne gevangenneming, afzetting, en de vereeniging van geheel Ceylon onder den Britschen schepter, geëindigd is.
Men ziet hieruit, dat de Overzetter van dit boek ook ons, als Nederlanders, eenen wezenlijken dienst betoond heeft, en hetzelve ook in 't algemeen geene geringe bijdrage tot de kennis der landen en volken oplevert. Men zal ook zijn verslag van het Eiland St. Helena, en van de Kaap de Goede Hoop, (dit laatste in den echten Britschen geest, waarbij de brave Kaffers en Hottentotten tegen de Hollandsche Volkplanters in 't gelijk gesteld worden) niet zonder belangstelling lezen, schoon er reeds zoo veel over gezegd is. Wij verlangen zeer naar het tweede Deel. De bekwame Vertaler, die ook door het overbrengen van andere goede Reizen voordeelig bekend is, heeft zijne taak zeer gelukkig volbragt, en niet slechts een aantal oordeelkundige opmerkingen van zichzelven, maar ook sommige aanteekeningen van de Hoogduitsche en Fransche Vertalers onder den tekst gevoegd, die meestal ter noodzakelijke opheldering dienen van de veelvuldige Indische benamingen, in dit werk voorkomende, en door den Schrijver, zoo het schijnt, onvertaald gelaten.
Het werk is net uitgevoerd, en met vier fraaije Plaatjes versierd, het landhuis van Lord Wellesley te Barrackpore, oude torens nabij Bhaughulpore, de stad Benares, en de rivier Dschendra tusschen Point de Galle en Colombo (op Ceylon) voorstellende.






{==720==} {>>pagina-aanduiding<<}

J.M. Kemper. Redevoering over de lotgevallen van onzen leeftijd, een voorbeeld opleverende, hetwelk de Volken, en inzonderheid de Nederlanders, nimmer moeten verwaarlo(o)zen. (Naar het Latijn) door Mr. C.J. van Assen. In 's Gravenhage, bij J. Allart. 1816. In gr. 8vo. VIII, 40 Bl. f :-18-:

Een overheerlijk stuk, waardig om met gouden letteren op openbare tafels ten toon gespreid te worden! En dit stuk van zulken man, aan zoodanigen opgedragen en gerigt, als de Graven van maasdam en hogendorp! Waarlijk, zoo de staatkundige duisterlingen, die kleine en bekrompene geesten, welke zich tot de verhevenheid der denkwijze van onzen Koning niet verheffen, die zelfs niet naderen, begrijpen of waarderen kunnen, diegenen, welke, misschien even zeer als voorheen vele vrijheidschreeuwers, (niet liefhebbers der vrijheid) onder schoonklinkende namen en voorwendsels, hun eigenbelang of wrok of waan vieren en huldigen - zoo zij door dit licht van kemper niet getroffen, ten minste beschaamd en tot zwijgen gebragt worden, dan zijn zij ongeneeslijk, dan schuilt hun de kwaal diep in het hart. Doch, het zijn dezen niet alleen - welke het buitendien naauwelijks meer bestaan het gesijfel der partijschap als van ter zijde te doen hooren - het zijn allen, van welke denkwijze, van welk land, van welken rang en staat, die hier ter schole mogen gaan, en leeren de doornen, die over ons levensperk zoo rijkelijk groeideu, tot eene borstwering voor de toekomst aanwenden. Geene enkele personen, maar plaatsgrijpende denkbeelden zijn de gronden van het kwaad, dat Europa geschokt heeft en verscheurd - geene afzonderlijke daden, maar omstandigheden hebben daarop gebouwd. De zaden werden voor eeuwen gestrooid - de schakel van oorzaken en gewrochten is eene lange keten, welker eerste schalm zich dikwijls geheel verliest. De geest des tijds is een stroom, niet te stuiten, maar met wijsheid te leiden, met standvastigheid tegen te werken. Er was openbare strijd tusschen dien geest, op het laatst der achttiende eeuw heerschende, en de vormen en perken, de aloude afscheidsels en inrigtingen der staatkunde - die men niet te verzetten, te

{==721==} {>>pagina-aanduiding<<}
veranderen wist, voor het te laat was, voor de wind des toevals den tegengehouden stroom dijk en dammen had doen verbreken. Hoort, gij Vorsten! Maar ook gij, o Volken, neemt ter ooren! Wanneer geen regt meer geldt - geene klagte meer doordringt tot den troon - dan, ja, taste de vrije hand naar het zwaard. Maar, geene wisselvallige verbetering van het goede verdient de hagchelijke kans der staatsberoeringen. Geene denkbeeldige volmaaktheid - hoe zeer in 's menschen natuur gegrond, en geenszins de bastaard eener ontaarde wijsbegeerte - verlokke iemand tot gewaagde ondernemingen.
Deze zijn eenige hoofddenkbeelden van den Redenaar. Dezelven zijn voortreffelijk uitgewerkt, gestaafd en toegepast, in eene zeer bevallige taal. Men kent, in het algemeen, den geest en stijl van kemper. Het is minder declamatie, dan eenvoudige, maar warme en krachtige hartetaal, welke hij ook hier spreekt. Zijne rede vloeit intusschen, vooral in dit stuk, met een gemak - de zegswijze en de beelden zijn zoo klaar en keurig, dat zij niets te wenschen overlaten. Wij beklaagden ons slechts, het oorspronkelijke te missen: want, hoe schoon ook vertaald, blinkt de echt Latijnsche stijl door het Hollandsch kleed zigtbaar heen.
Zoo wij eene aanmerking moesten maken, het zou deze zijn, dat, zoo het ooit geoorloofd wordt, dat de onderdaan het zwaard aangrijpe, hetzelve toch nimmer tot den troon, tot den grondslag van het staatswezen moet doordringen, welke beide heilig zijn - vatbaar, ja, voor onderrigt en verbetering, maar niet voor dwang of geweld - vatbaar om plaats te maken voor hetgeen wettig opvolgt, maar niet om, opgeheven zijnde, elks regt op het voeren des bewinds even groot, en hetzelve tot een twistappel van partijen te laten. Kemper ontkent dit geenszins; maar hij zegt het ook niet.
Om iets over te nemen - daartoe is het stuk te klein en de keus te ruim, schoon bl. 30, benevens voorgaand en volgend, zich misschien bijzonder aanbeveelt.
Wij hebben met eenige verwondering gezien, dat de Heer van assen de thans gewone spelling niet doorgaans volgt.


{==722==} {>>pagina-aanduiding<<}

Vertellingen voor mijne Zonen, naar het Hoogduitsch van A. von Kotzebue. Met Platen. Te Amsterdam, bij H. Gartman. 1815. In gr. 8vo. 376 Bl. f 3-:-:

Deze Verhalen bezitten alles, wat deze soort van geschriften kan aanprijzen, en wij vertrouwen, dat zij van den zedelijken kant niet zullen gelezen worden zonder veel goeds te stichten. Zij zijn elf in getal. Beloonde Deelneming. De Duizendkunstenaar. De Sinas-appel-schillen en de Meloenschillen. De oude Overrok en de oude Paruik. Wat raakt het mij? De Grootspreker. De Logenaar. De Reis naar Keulen. Het woeste Eiland. De Gevaren der Verbeeldingskracht. Oswald en Auguste. Het is overvloedig bekend, hoe aangenaam en treffend von kotzebue verhalen kan; en wat bijzonder deze Verhalen betreft, zoo zal zich onze Lezer bij gezegde opschriften herinneren, een paar daarvan reeds aangetroffen te hebben in ons Mengelwerk, en is alzoo aangaande het onderhoudende en bevallige van den schrijftrant genoegzaam verzekerd; en hoezeer de goede zedelijke strekking in die proeven ook geenszins te miskennen was, zoo durven wij echter gerust verzekeren, dat de verder hier voorkomende stukjes te dezen aanzien vooral niet minder lofwaardig zijn. Ieder Vader kan alzoo deze Vertellingen aan zijne Zonen veilig in handen geven; terwijl zij daarenboven ook voor zijne Dochters leerzaam en onderhoudende zijn.

De Ellenden des Menschelijken Levens, of de klagten en zuchten, uitgeboezemd te midden van feesten, schouwspelen, danspartijen en concerten; van landelijke vermaken; van de genoegens over tafel, op de jagt, bij het visschen en het spel; te midden van de geneugten van het bad; van de verkwikkingen der lektuur; van de aanlokkelijkheden eener reis; van huisselijke vreugde; van het verkeer in de groote wereld, en van het betooverend verblijf in de hoofdstad. Bijeenverzameld door James Beresford, A.L.M. en Lid van het Merton-Collegie aan de Universiteit te Oxford. Uit het Fransch vertaald, naar de achtste Engelsche uitga-
{==723==} {>>pagina-aanduiding<<}
ve. Te Amsterdam, bij J. van der Hey. 1816. In kl. 8vo. 159 Bl. f 1-10-:

Het hapert zeker aan ons, maar - wij vonden in dit boekje volstrekt geen geest of vernuft; het komt ons voor, zoo onder een kopje thee te zijn opgesteld, bij gebrek aan beter tijdverdrijf, en met een ledig brein. Maar - nog eens - het hapert zeker aan ons; want deze Ellenden des Menschelijken Levens zijn achtmaal in het Engelsch, en wie weet hoe menigmalen in het Fransch gedrukt; en wel oorspronkelijk in het Hollandsch geschreven, zouden wij meenen, zoo niet de verzamelaar, james beresford, een' Engelschen naam droeg. Misschien heeft deze geleerde A.L.M. dezelve verzameld op Hollandschen grond; want niet alleen brengt ons reeds het ‘woordje in plaats van eene voorrede’ op de Joden-Breestraat, maar in het boekje zelve bevinden wij ons op den Nieuwendijk en bij het O.Z. Heeren-Logement enz.; zoodat wij moeite hebben ons te verbeelden, dat wij hier geene amsterdamsche, maar engelsche klagten en zuchten vernemen. Het zijn echter samuel testy (Ontevreden) en jeremias sensitive (Fijngevoelig), die hier het woord voeren, waarin zij nu of dan door een jong Heertje en eene Dame worden afgelost. Maar, wat bevat en bedoelt het boekje toch? Wij weten het waarlijk niet, Lezer! gij kunt het zelf op den uitvoerigen titel zien; wij zien in het werkje niets dan gezochte en mislukte aardigheid, die men u als eene satire op het klagen en zuchten der menschen opdischt, met het doel, om, volgens het gezegde woordje, vervolgden en verarmden (en bedrukten) te leeren, (of zij het niet wisten) dat niet alleen wezenlijk ongelukkigen klagen en zuchten, en om den lezer te doen
twijfelen, volgens des vertalers wensch, of de dwaasheden der menschen geene ellenden, dan wel of derzelver ellenden niet dikwijls dwaasheden zijn.
Wilt gij een proefje, Lezer, van de hier opeengehoopte ellenden? (zoo opeengehoopt, dat gij bij weinige bladzijden reeds moede wordt, en zeker op het laatst het moeten lezen van dit boekje op de lange lijst der ellenden eene in het oog loopende plaats geeft) zie hier waar het boekje openvalt:
‘In de diligence uw geld uit uwe beurs te halen, en een

{==724==} {>>pagina-aanduiding<<}
groot gedeelte daarvan, voornamelijk het goudgeld, in het stroo te laten vallen, en eindelijk, na bijna een uur rondgeschommeld te hebben, niets anders te ontdekken, dan de reten, waardoor u al uw geld heeft kunnen ontvallen. - Op het oogenblik, dat gij, om eene bevallige en welgekleede dame van uwe kennis te groeten, uw been vooruitsteekt, in eenen modderigen plas te stappen, en zoo doende het lieve kind grootmoediglijk als met een' waterstroom te overstelpen.’ (De Heer smies heeft het blijven steken van eenen schoen in den modder door een niet onaardig plaatje wel willen verzinnelijken.) Waarom ook niet: Een boek te koopen, waartoe de aankondiging, dat het achtmaal is gedrukt, onzen lust krachtig heeft opgewekt; en dan te ontdekken, dat men zijn kostelijke geld voor een' Catalogus van ellendige Ellendigheden heeft weggeworpen!

Zedelijke Verhalen voor de Jeugd. Uit het Hoogduitsch van K.F. Lossius, Schrijver van Gumal en Lina. Te Amsterdam, bij van Vliet en van der Hey. 1816. In kl. 8vo. 142 Bl. f 1-5-:

Van eenen Schrijver als lossius weet men vooraf, dat men niets dan goeds verwachten kan, en wij durven gerust zeggen, dat de jeugd bij het lezen van dit boekje geene andere spijt zal hebben, dan dat de verhalen zoo kort en zoo weinige zijn. 1. De oude Vriendschap. (Hoe verheugt zich de jeugdige lezer, dat john swith tot zoo groote fortuin kwam, en zijnen vroegen, braven schoolmakker niet vergeet, maar nu ook gelukkig maakt!) 2. De Jood en de Christen (Beide uitmuntende menschen, die ons de nuttige les aanbieden, dat men elken noodlijdenden, Jood of Christen, helpen moet.) 3. Robert. (De bekende, maar altijd aandoenlijke geschiedenis van den braven zoon, die het voorbeeld is van ouderliefde, en door den President van het Parlement te Bordeaux, Baron van montesquieu, zoo heerlijk als onverwacht beloond werd.) 4. Eduard heister; of: Eerlijk duurt het langst. (Deze spreuk wordt in deze geschiedenis treffend bevestigd.) 5. Kristoffel, of de beloonde Kinderliefde. (In denzelfden geest, schoon van

{==725==} {>>pagina-aanduiding<<}
eenen anderen aard, als No. 3.) 6. Emilia, of de Ontdekking ter regter tijd. (Dat de man, dien men haar toedacht, een deugniet was. Bij de opgave van den inhoud worden deze brieven niet aangemeld; zij zijn wél geschreven, maar behooren misschien hier niet, als zijnde voor wat oudere kinderen, dan het overige, meer geschikt.) 7. Melanth, of de ondankbare Gast. (Loon naar werk. Dit verhaal uit den ouden tijd is den meesten kleinen wel reeds bekend.) Wij stipten den inhoud aan, om de zedelijke strekking van ieder verhaal te doen opmerken, en voegen er de verzekering bij, dat dit boekje in een' goeden smaak, en naar de vatbaarheid en het gevoel van het kinderhart even zoo goed vertaald als geschreven is.




De Geschiedenis van Simson, voor Kinderen, door J.A. Oostkamp. Opgedragen aan het Departement Zwolle, der Maatschappij: Tot Nut van 't Algemeen. Te Zwolle, bij Clement, de Vri, en van Stégeren. 1815. In kl. 8vo. 80 Bl. f :-6-:

Wij geven dit boekje gaarne eene plaats naast het aantal, in het bijzonder door de Maatschappij Tot Nut van 't Algemeen, over een of ander deel der Bijbelsche geschiedenis, voor de Scholen verzorgd; en het komt ons voor, dat de Heer oostkamp bijzonder geschikt is, om in dezen trant voor kinderen te schrijven. Althans wij lazen dit werkje met groot genoegen, en bevonden, dat het niet alleen goede vermaningen en lessen, maar ook vele kundigheden onder de jeugd verspreiden kan; dat het de geschiedenis van den merkwaardigen man ook plaatst in het juiste licht; en dat, hetgene vermeden worden moest, behoorlijk vermeden is. - Er is een Kaartje bijgevoegd van Kanaän ten tijde der Regteren.




Almanak, aan de schoone Sekse gewijd. Te Amsterdam, bij M. Westerman. f 1-10-:

Minerva. Almanak. Te Amsterdam, bij E. Maaskamp. f 1-5-:

Almanak voor Vrouwen, ter bevordering van Huisselijk Geluk. Bij Denzelfden. f 1-5-:

Almanak voor Vrouwen door Vrouwen. Te Amsterdam, bij de Wed. J. Dóll. f :-18-:

{==726==} {>>pagina-aanduiding<<}


Almanak van Vernuft en Smaak. Amst. bij de Wed. J. Dóll. f :-18-:

Almanak tot Nut en Vergenoeging voor de onderscheidene Standen des Maatschappelijken Levens. Door J.A. Uilkens, A.L.M., Ph. Doct., Hoogleeraar te Groningen. Te Groningen, bij J. Oomkens. f :-6-:

Nuttige en aangename Tijdkorter in ledige oogenblikken. Almanak. Te Groningen, bij A. Hazelhoff enz. f :-5-:

Meer aankondiging en bloote vermelding, dan beoordeeling, vorderen boekjes, wier lectuur zich veelal tot het jaar bepaalt, dat derzelve het aanzijn schonk.
No. 1. Een Almanak bij en door westerman, aan de schoone Sekse gewijd, wekt al aanstonds opmerking, en brengt zijne aanbeveling met zich, welke de inhoud, over het geheel, ook zeer wel staande houdt. Er zijn waarlijk fraaije stukjes in. Bijzonder onderscheidden wij: De Weduwe bij het Heldengraf, De Abdy der twee Gelieven, enz. De Plaatjes zijn lief; doch niet uitstekend.
No. 2 en 3 leveren desgelijks geene onaangename verscheidenheid; de Prentjes winnen het van No. 1, hoezeer die van de Minerva wat heel flaauw zijn; doch alle drie hebben, ten aanzien der Prentjes, eene gelijkheid van voorstelling en behandeling, die wat eentoonig wordt.
Van No. 4 en 5 weten wij ditmaal niet anders te zeggen, dan dat inhoud en uitvoering, over het algemeen, zich volkomen gelijk blijven; en, daar wij steeds gunstige vermelding van deze sinds vele jaren bestaande Jaarboekjes hebben gemaakt, mag dit enkele woord voor eene lofspraak gelden. Eenige Plaatjes zijn zeer lief.
No. 6. De naam van uilkens voor eenen Almanak - zie daar voorzeker de beste aanbeveling tot deszelfs debiet! Wij voegen dan ook niets anders bij deze herinnering, dan dat de prijs even matig als de inhoud loffelijk is.
No. 7. Nuttig en aangenaam? Nu ja, dat schikt vrij wel; en, als Volksboekje, waartoe de geringe prijs ook best berekend is, en waarbij men het dan ook met een' correcten stijl zoo naauw niet neemt, wenschen wij het in vele handen: het heeft inderdaad eene goede zedelijke strekking; en waarom zou een Tijd-wijzer niet tevens tot dien der zeden mogen verstrekken?
Wij wenschen al de aangekondigde Jaarboekjes een goed vertier.






{==1==} {>>pagina-aanduiding<<}

Mengelwerk.

Redevoering over Vondel's treurspel, Gijsbrecht van Amstel.

(Vervolg en slot van bl. 723 des vorigen jaars.)

II. Thans gaan wij over tot het tweede gedeelte onzer Voorlezing. Eene beschouwing, namelijk, op hoedanig eene wijze de verwoesting van Amsterdam in het Treurspel Gijsbrecht van Amslel, door vondel, wordt voorgedragen, en in hoe verre hetzelve al of niet op de waarheid is gegrond.
Het Treurspel van vondel, hetwelk den naam van onzen gijsbrecht draagt, is, naar ik vertrouwe, zoo algemeen bekend, dat het overtollig zoude zijn, deszelss inhoud alhier breedvoerig op te geven. Eene korte herinnering zal echter noodig zijn. In weinige woorden komt dezelve hier op neder:
Gijsbrecht, eenige jaren in ballingschap rondgezworven hebbende, waagt het, in zijne stad terug te keeren. Weldra door de Kennemers en Waterlanders belegerd wordende, verdedigt hij zich een gansch jaar met den grootsten moed, zoo zelfs, dat de belegeraars, wanhopende de stad met geweld te vermeesteren, huune toevlugt tot eene krijgslist nemen, die maar al te wel gelukt. Terwijl zij veinzen den aftogt te slaan, laat zich een hunner aanhangelingen, door vondel met den naam van vosmeer bestempeld, als krijgsgevangen, binnen de stad brengen, die gijsbrecht, door een logenachtig verhaal, weet te bewegen, een schip, met rijst beladen, hetwelk door zijne vijanden

{==2==} {>>pagina-aanduiding<<}
zoude achtergelaten zijn, als eenen rijken buit, naar binnen te voeren. Dat schip, in hetwelk zich een aantal krijgslieden verborgen hadden, wordt alzoo in triomf naar binnen gesleept, vergezeld van het vreugdegejuich der misleide burgeren. Bij het naderen van den nacht, vóór het opkomen der maan, ontlast zich dit schip van zijne vracht. De krijgslieden, duslange in hetzelve verborgen, vertoonen zich, vallen de bende van gijsbrecht aan, en overweldigen de Haarlemmerpoort. Een deel gewapende vijanden, heimelijk in het Karthuizers klooster verborgen, voegt zich bij hen; gezamenlijk trekken zij ter stad in, bestormen het Raadhuis, de Hoofd- of Sint Catharijne-kerk en het Klarissen-klooster, rigten overal een afgrijselijk bloedbad aan, en hebben, eindelijk, geheel de stad in hunne magt, met uitzondering alleen van het slot van amstel, hetwelk te vergeefs door hen wordt opgeeischt, naardien gijsbrecht schijnt besloten te hebben, hetzelve tot het uiterste te verdedigen, en van dit zijn heldhaftig voornemen niet kan worden teruggebragt, tot dat de Engel Rafaël, uit hooger gewesten nedergedaald, hem vermaant, zich, met alle de zijnen, te water en naar Pruissen te begeven, en aldaar eene Stad, thans nog Holland genaamd, te stichten; aan welke vermaning gijsbrecht eindelijk gehoor verleent, en dadelijk het slot verlaat.
Vergelijken wij nu den inhoud van dit Treurspel met die geschiedverhalen, welke den toets der waarheid kunnen doorstaan, dan ontdekken wij, en in de hoofdzaak, en in de meeste bijzonderheden, eene in het oog loopende afwijking en verschil tusschen het een en ander; zoo als wij door eenige proeven zullen aantoonen.
1. Vondel doet, in de eerste plaats, gijsbrecht van amstel, na eenige jaren als balling te hebben rondgezworven, in zijne stad terugkeeren, en wel na het overlijden van den Erfgenaam van Graaf floris den V, dat is in of omstreeks den jare 1304.
Reeds deze eerste, allerbelangrijkste hoofdzaak wordt,

{==3==} {>>pagina-aanduiding<<}
met genoegzamen grond, wedersproken. Na zijne verschijning in het leger van den jongen Graaf te Veere, waarvan wij bevorens gewaagden, werd hij ten lande uitgebannen, onthield zich buitenslands, en werd aldaar door zijne vrienden onderhouden zoo lang hij leefde, gelijk ons door een geloofwaardig getuige verzekerd wordt. - De hoofdpersoon alzoo van dit stuk, wiens naam het draagt, was niet tegenwoordig bij de alhier verhaalde overmeestering zijner stad, welke hij waarschijnlijk nimmer weder aanschouwd heeft.
Met meer zekerheids, integendeel, weet men thans, dat jan van amstel, zoon van onzen gijsbrecht, welke niet onder de moordenaren van den Graaf geteld wordt, eenigen tijd in Amstels vesten heeft vertoefd. Gebruik makende van den ontstanen oorlog tusschen den Graaf van Vlaanderen en dien van Holland, koos hij de zijde van Heer jan van renesse, het hoofd der Vlamingen, welke, in den jare 1304, de stad Utrecht en het grootste gedeelte van Holland veroverde. Bij die gelegenheid zal jan van amstel zich, ter wederbekoming van zijn wettig erf, met zijne vrienden, in Amsterdam geworpen, en zich eenen korten tijd aldaar gehandhaafd hebben. Weldra, echter, werden de Vlamingen tot den terugtogt genoodzaakt, en jan van amstel in de verpligting gebragt deze stad te verlaten. Waarschijnlijk, echter, schijnt hij zich eenigen tijd te hebben verdedigd; doch, voor de overmagt moetende bukken, schoot er voor hem en de zijnen niets anders over, dan hun heil in de vlugt te zoeken, en alzoo het vaderlijk erf, op nieuw, in handen zijner vijanden over te laten. - Ofschoon ons nu 's lands Geschiedschrijvers niets van eene gewelddadige verovering der stad, zelfs niets, met genoegzame zekerheid, van eenig beleg verhalen, is het echter buiten kijf, dat de stad, welker ingezetenen, zoo als verhaald wordt, jan van amstel met open armen hadden ontvangen, te dezer zake, zwaarlijk gestraft werd: hare bruggen werden dan ook, dien

{==4==} {>>pagina-aanduiding<<}
ten gevolge, asgebroken, hare vesten geslecht, en zij zelve van hare markten en vrijheden beroofd.
Indien men nu dit Treurspel op eenigen historischen grondslag wil bouwen, dan moet men zich tot dezen inval en terugtogt van jan van amstel, in den jare 1304, bepalen, vermits men anders te vergeefs naar eenige krijgskundige gebeurtenis, in en omstreeks Amsterdam, tusschen 1296 en 1304, zal zoeken. Doch dan ziet men tevens het aanmerkelijk onderscheid tusschen het werkelijk gebeurde en het tafereel, door vondel in zijn Treurspel opgehangen.
2. Wij kunnen ons hiervan te meer overtuigen, wanneer wij, in de tweede plaats, deze en gene bijzonderheden wat nader beschouwen, zoo als wij thans zullen doen.
Wanneer wij de schets van Amsterdam, omstreeks den aanvang der dertiende eeuw, zoo als die door den beroemden wagenaar (*) is ter neder gesteld, met onze aandacht volgen, dan zien wij er uit, dat de omvang dezer stad, te dien tijde, nog zeer naauw beperkt was. ‘De Amstel,’ zegt hij, ‘was, daar nu de vijgendam en groote vischmarkt is, afgedamd, en ter wederzijde, gedeeltelijk ten minste, bedijkt. De dijk langs den linker oever was de gewoonlijke weg naar 't slot der Heeren van amstel, welk binnenwaards tegen den dijk, ten westen van den stroom, beneden den dam, gestigt was, een schoonen boomgaard agter zig hadt, en digt bij welken geene of bijna geene gemeene huizen stonden.... De buurt of het gehugt lag aan de oostzijde van het damrak, in het gezigt van 't slot, vong aan, omtrent de plaats, daar de oude kerk staat, en de grond hoogst is, en liep, in de oudste tijden, naar den dam, en wat laater, zo 't ons voorkomt, ook naar den ijkant, tot op de hoogte der nieuwe brugge toe. Of Am-
{==5==} {>>pagina-aanduiding<<}
sterdam, in 't begin der dertiende eeuwe, reeds met eene graft omringd geweest zij, is onzeker.... De gantsche plaats werdt dus, in deezen vroegsten tijd, ten oosten en ten westen, bepaald door de twee voorburgwallen.... Ten zuiden en ten noorden strekte zij zig van den dam tot aan het IJ toe uit.... Ook is 't niet te denken, dat de plaats poort of poorten gehad heeft, in 't begin der dertiende eeuwe.’
Geheel anders heeft vondel ons deze stad in zijn Treurspel beschreven. Hij spreekt van straeten, steegen, burreghwallen en brugghen; - van vesten en poorten; - van kerken, kapellen en kloosters; - van het Stad- of Raad-huis; - van den Schreijers-toren; - van het groot Rondeel aan den hoek van het IJ; - van het Wachthuis; - van de Doelen-brug; - van het groot gebouw Jan Witten, en wat dies meer zij. Hij vertoont ons dus de stad als reeds te dien tijde aanmerkelijk uitgebreid en van eenen grooten omvang, en wijkt alzoo ook daarin van de waarheid af; zoo als wij omtrent een en ander nog wat nader zullen beschouwen.
Het Karthuizers klooster, hetwelk hij beschrijft als

...,.. ‘een overot en vorstelijk gesticht, 
Verzorght in vrede en krijgh met zegelen en brieven, 
Dat wie het quest, gedenke een Vorst des rijx te grieven, 
Die zegt: hij raakt mijn kroon die 't klooster yet misdoet. 
Sint Andries is 't gewijt;’ 

dit klooster, hetwelk hij, in den nacht des aanslags, door de krijgsbende van willem van egmond doet betrekken, werd eerst in den jare 1393, en dus bijna honderd jaren daarna, gesticht.
Het Stad- of Raad-huis met deszelfs toren plaatst hij op de markt of de plaatse, dat is op den Dam; doet hetzelve aldaar bestormen, vermeesteren en afbranden; - daar, ondertusschen, het oudste Stadhuis, het zij dan al of niet te dien tijde reeds aanwezig, vermoedelijk heeft gestaan ter plaatse van de tegenwoordige Oudezijds Kapel, aan het einde van den Zeedijk. Von-
{==6==} {>>pagina-aanduiding<<}
del zelf schijnt dit overoud en algemeen gevoelen te hebben omhelsd, daar hij, in zijn gedicht: de Inwijding van het nieuwe Stadhuis (*), zich aldus uitlaat:

‘Het eerste stondt daer 't IJ zich uitstreckt in zijn bedt 
Met biezen, riet en helm, geboort van wederzijde. 
Daer d'Aemstelheer, van outs, de zeekapelle wijdde, 
Ter eere van Godts Helt, Sint Olof’.... 

Mist men dus het Raadhuis op den Dam, dan vervalt ook het verband en de gansche zamenhang des geheelen verhaals wegens de bestorming en verbranding van dat stedelijk gebouw, zoo als hetzelve in dit Treurspel gevonden wordt.
Zoo laat hij ook de

‘hooftkerk, rijk gebout ter eere van Katrijn, 
En van Marije zelf,’ 

dat is de Nieuwe of St. Catharijne-kerk, op den Dam, door den Sparrewouder reus, klaas van kijten, en zijnen aanhang bestormen, de deuren openslaan, het ruim, de altaren en het koor met lijken bezaaijen, en de kerk zelve uitplonderen; - daar het, intusschen, zeker is, dat de eerste Sint Catharijne- of Nieuwe-kerk niet vóór den jare 1414 is gebouwd, en het grootste gedeelte der daartoe benoodigde kosten is gedragen door willem eggert, Heer van Purmerende, wiens nagedachtenis, door een overgebleven wapenbord, tot op dezen dag, vereerd en bewaard gebleven is.
Een der schoonste, doch ontzettendste tooneelen plaatst vondel in het Klarissen-klooster, alwaar hij ons den eerwaardigen Bisschop gozewijn, omringd door eenen rei van godvruchtige nonnen, voorstelt, terwijl zij, door een eenstemmig godsdienstig gezang, de geboorte van den Stichter onzes Godsdiensts plegtstatelijk vieren; straks daarop van het gevaar, waarin

{==7==} {>>pagina-aanduiding<<}
zij zich bevinden, door onzen gijsbrecht laat verwittigen; weldra door den indringenden vijand overweldigen, en allen, op de wreedaardigste wijze, door het staal des moordzuchtigen krijgsmans doet omkomen; en daarop

‘terstont gebiet den brand in 't kloosterdak te steeken.’ 

Hoe roerend dit tooneel ook zijn moge, nimmer, echter, heeft deze gebeurtenis te dien tijde in het klooster van Sint Clara plaats gehad, vermits hetzelve alstoen nog niet in wezen was, maar voor het eerst in den jare 1414, en dus ruim eene eeuw later, vermeld wordt; zoo als, in 't algemeen, al de kloosters van Amsterdam meestal gedurende de vijftiende, of op zijn vroegst in de laatste helft der veertiende eeuw, gesticht zijn.
Vondel doet, eindelijk, den Bode, in het slot van zijn verhaal, zeggen:

‘Ik quam omtrent de Beurs, te water uit gebouwt, 
Nu half gebrant, en zagh al 't zilverwerk en gout, 
Geplondert heilighdom, tapijten, schilderijen, 
Scharlaken en fluweel, langs heel de gaelerijen 
Geworpen overhoop, daer Grobber hiel de wacht.’ 

Er is geen de minste schijn, veelmin eenig bewijs, dat er vóór het begin der zeventiende eeuw eene Beurs alhier aanwezig is geweest. Gedurende de Spaansche onlusten hielden de kooplieden hunne vergaderplaats aan het einde der Warmoesstraat, en verscholen zich, bij slecht weder, onder de luifels der aldaar staande huizen; wat later kwamen zij te zamen aan het oosteinde der Nieuwebrugge, ook wel in de Sint Olofskapel en in de Oudekerk; tot dat, eindelijk, in den jare 1613, de tegenwoordige Beurs ‘te water uitgebouwd’ en voltrokken werd, en sedert dien tijd ten gebruike der kooplieden heeft verstrekt.
Uit deze voorbeelden kan men genoegzaam nagaan,

{==8==} {>>pagina-aanduiding<<}
wat men verders te denken hebbe van het groot Rondeel aan den hoek van 't IJ, van het Wachthuis, van de Haerelemmerpoort, den Schreijerstoren en de Doelenbrug, weleer de Roobrug genaamd, in het begin der dertiende eeuw, waarover ik mij niet verder behoef uit te laten. Liever zal ik mij nog eenige oogenblikken bepalen bij deze en gene personen, welke vondel in dit stuk sprekende ten tooneele voert.
Gijsbrecht van amstel, de hoosdpersoon van het stuk, de spil, waarop alles draait, heeft, zoo als wij hier voren reeds zagen, na zijne vlugt en ballingschap, deze stad vermoedelijk nimmer weder aanschouwd, en is althans bij het gebeurde in 1304 niet tegenwoordig geweest. Zijn zoon jan bevond zich, integendeel, aan het hoofd zijner vrienden, in dit zijn vaderlijk erf, hetwelk hij in dat jaar voor de overmagt zijner vijanden moest verlaten. Jan van amstel zoude dus als de held der geschiedenis in dit Treurspel moeten beschouwd worden.
Gozewijn van amstel was, ja, de oom van onzen gijsbrecht; ook vindt men hem op de lijst der Bisschoppen van Utrecht; doch het is onmogelijk, dat hij het beleg van Amsterdam in den jare 1304 zoude hebben kunnen bijwonen, en aldaar, nevens zijne nicht klaris van velzen, en zoo vele andere geestelijke zusters, op eene zoo jammerlijke wijze in het Klarissen-klooster den laatsten adem hebben uitgeblazen; daar het bewezen is, dat hij reeds vóór den jare 1267 (waarschijnlijk te Keulen, alwaar men hem althans begraven heeft) is overleden.
Arnold van amstel, door vondel arent genoemd, de trouwe lotgenoot en broeder van onzen gijsbrecht, die met hem het harde lot der gevangenisse in Zeeland had verduurd, was even weinig in staat, de zaak van dezen zijnen broeder in den jare 1304 zoo krachtdadiglijk te ondersteunen, dat hij, ten gevolge eener kwetsure, bij eenen uitval uit deze stad bekomen, zoude zijn overleden; daar men zijn verschei-
{==9==} {>>pagina-aanduiding<<}
den, met genoegzame zekerheid, reeds in of vóór den jare 1291 mag vaststellen.
Weinig zekerheids is er, dat de zoo getrouwe gade van gijsbrecht den naam van badeloch van woerden zoude gedragen hebben; doch meer gronds, dat eene badeloch van amstel met herman van woerden is gehuwd, en amstel en woerden alzoo aan elkander zeer naauw vermaagschapt zijn geweest.
Vondel noemt, eindelijk, de kinderen van gijsbrecht: adelgund, zijne huwbare dochter, en venerik, zijn zoontje. Den laatsten beschouwt hij als slechts een kind zijnde, daar hij hem in zijn stuk ‘d'onnoosle Veenerik’ noemt. Men kent, ondertusschen, geene andere dochter van gijsbrecht, dan elisabeth, die het geestelijk gewaad schijnt aangenomen te hebben; zoo ook geenen anderen zoon, dan jan, van wien wij te meermalen gewaagden, en die, in den jare 1304, en dus ten tijde, toen de vooronderstelde ramp van Amsterdam geacht wordt plaats te hebben gehad, reeds dien ouderdom had bereikt, dat hij, aan het hoofd eener gewapende krijgsbende, deze stad heeft bezet, en mogelijk eenigen tijd tegen de aanvallen zijner vijanden gehandhaafd.
Het aangevoerde zal, zoo ik vertrouwe, genoegzaam zijn ter overtuiging, dat vondel niet alleen in de hoofdzaak, maar ook in zeer vele belangrijke bij zonderheden, van de waarheid der geschiedenisse is afgeweken; dat hij personen ten tooneele heeft gevoerd, die reeds voorlang ten grave waren gedaald; dat hij, in tegenoverstelling, Amsterdam in het begin der dertiende eeuw reeds die uitgestrektheid en dat aanzien heeft gegeven, hetwelk dezelve te zijnen tijde, dat is in de eerste helft der zeventiende eeuw, bezat; dat hij, uit dien hoofde, Heer arent van amstel, in het vierde bedrijf, eerste tooneel, met zoo vele woorden doet zeggen:

{==10==} {>>pagina-aanduiding<<}


‘De groote aeloude stadt, vermaert in ooreloogen, 
Zoo scheeprijk, en voor wie zich zee en stroomen bogen, 
De vreemde en nagebuur en rijken tot ontzagh, 
Gaet plotselijk te grond, en zinkt met eenen slagh;’ - 

eene beschrijving, welke in geenen deele op den staat der stad in 1304, maar veel meer op dien van driehonderd jaren later, toepasselijk is.
‘Al dit’ (en met deze woorden van den grooten wagenaar stap ik van dit gedeelte af) ‘Al dit zij egter niet gezeid, om de waarde van dat schoon Tooneelstuk te verkleinen; maar alleen om min opmerkende te binnen te brengen, dat men de waarheid der geschiedenissen uit andere bronnen scheppen moet.’
III. Thans zijn wij tot dat gedeelte onzes arbeids genaderd, waarbij wij, in de derde plaats, het een en ander zouden aanvoeren, waaruit ten duidelijkste zal blijken, dat, hoe zeer het niet te ontkennen is, dat de Dichter vondel, zoo in de hoofdzaak, als in zeer vele aanmerkelijke bijzonderheden, van de waarheid der geschiedenisse is afgeweken, dit zijn deftig Treurspel, met dat al, door alle tijden heen, met het hoogste regt, als een meesterstuk is beschouwd en aangemerkt geworden.
Aan de beschouwing van de belangrijkheid en de waarde van dit schoon Tooneelstuk alzoo het laatste gedeelte dezer Redevoering gewijd hebbende, gevoel ik maar al te wel, dat mijne lofspraak op dit keurig voortbrengsel van den Vader der Nederduitsche Dichtkunde op verre na die hoogte niet zal bereiken, welke het onderwerp in waarheid verdient, en welke het schrander oordeel, het kiesche oor van zoo velen mijner Hoorderen van mij schijnt te vorderen. Indien het mij alzoo niet moge gelukken, aan het billijk verlangen volkomen te voldoen, ben ik echter zoo zeer van derzelver inschikkelijkheid overtuigd, dat ik het wagen zal te beproeven, in hoe verre ik ook deze taak zal kunnen volbrengen.

{==11==} {>>pagina-aanduiding<<}

1. Belangrijk - in den hoogsten graad belangrijk is reeds dit Treurspel, wanneer wij de gelegenheid, bij welke, en het oogmerk, waartoe het is opgesteld, in aanschouw nemen. Ziet hier dezelve.
De beoefening der edele dichtkunst, reeds vroeg de geliefde bezigheid en uitspanning onzer voorvaderen, gaf, na den afloop der duistere middeleeuwen, het bestaan aan een aantal dichtkundige gezelschappen in Nederland, eertijds onder den naam van Rederijkkamers bekend. Amsterdam zag reeds in het laatst der vijftiende eeuw zoodanig gezelschap, in liefde bloeijende genaamd, binnen hare muren aanwezig. Die kamer hield zich, onder andere, bezig met het vervaardigen van deze en gene Tooneelspelen, te dien tijde, meestal, Zinnespelen of Batementen genaamd. Sommige daarvan, te onzer kennisse gebragt, en onder mij berustende, overtuigen ons, dat de leden dezer kamer, even als die van zoo vele andere, slechts weinige vorderingen in de dichtkunst hadden gemaakt. Na de omwenteling van den jare 1578 begon, echter, de luister dezer kamer aanmerkelijk toe te nemen. Koornhert, spiegel, visscher, hooft en andere beroemde mannen werden leden van dezelve, en waren ijverig werkzaam, om taal- en dicht-kunst aanmerkelijk te beschaven en te verbeteren. Die kamer hield zich, onder andere, onledig met het in 't licht brengen en vertoonen van Treur- en Blij-spelen, waaronder men zeer vele van hooft, vondel, bredero en coster tellen mag. Zij hield hare bijeenkomst, te dien tijde, in de Nes, boven de kleine Vleeschhal; waarop bredero schijnt te doelen, wanneer hij in een zijner stukken, Moortje genaamd, een' jongeling doet zeggen:

‘Kom gaan wij op de Hal, en zien de geesten speelen.’ 

In het begin der zeventiende eeuw, deze kamer, door ontstane oneenigheden, eenigzins in verval geraakt zijnde, schijnt eerst de Regering, en naderhand het

{==12==} {>>pagina-aanduiding<<}
Oudemannenhuis, zich gedeeltelijk met de betaling der te maken kosten te hebben belast. Ter vergoeding hiervan, moesten de aanschouwers, bij het vertoonen der stukken, iets ten behoeve van het opgemelde huis betalen; hetwelk eene aanmerkelijke som schijnt te hebben opgebragt. Samuel coster, een der ijverigste leden van dit gezelschap, inmiddels het ontwerp beraamd hebbende tot het oprigten eener nieuwe kamer, welke hij de Akademie noemde, verwierf te dezen de ondersteuning van onderscheidene geleerde en aanzienlijke lieden, en verkreeg van de Regering een erf op de Keizersgracht tusschen de Beeren- en Runstraten, alwaar eerlang eene Akademie of Schouwburg gesticht, in den jare 1617 ingewijd, en die meestal, naar zijnen naam, Costers Akademie genoemd werd. Men speelde alhier onafgebroken voort, tot aan den jare 1637, toen, onder het opzigt van den Raad en Regent van het Weeshuis, nikolaas van kampen, het Tooneel aanmerkelijk veranderd en herbouwd, en tot eenen eigenlijken Schouwburg hervormd werd. Op den 3den van Louwmaand des jaars 1638 werd deze vertoonplaats, welke van toen af bestendiglijk den naam van Schouwburg droeg, in tegenwoordigheid van Schout, Burgemeesteren, Schepenen en Raden, plegtiglijk ingewijd.
Zou nu het stuk, waarmede die nieuwe Schouwburg stond te worden ingewijd, aan het oogmerk en de verwachting voldoen, dan moest deszelfs inhoud voor alles gewigtig, belangwekkend zijn; het moest zulks vooral voor de ingezetenen van Amsterdam zijn, en, bij eene gelegenheid als deze, hunne aandacht geheel gaande houden. En welk onderwerp kon daartoe gepaster, geschikter en met meer juistheids uitgekozen worden, dan, in dat tijdstip, waarin Amsterdam voor het eerst op eenen eigen Schouwburg mogt bogen, den aanschouweren het gering beginsel hunner stad, derzelver ontzettende verwoesting, maar ook de toen reeds ontluikende hoop op haren aannaderenden bloei en schitterenden

{==13==} {>>pagina-aanduiding<<}
luister te herinneren, en hen tevens bekend te maken met een' hunner eerste beroemde stadgenooten, wiens naam en lotgevallen, reeds toen en in alle volgende tijden, de aandacht en opmerkzaamheid gaande maakten, en die zoo vaak het onderwerp ter nasporing voor den Historieschrijver was geweest, en immer blijven zal? - Gaarne vergaf men toen, en vergeeft men nu nog, aan den beroemden vervaardiger van den Gijsbrecht van Amstel, dat hij, ter verfraaijing van zijn stuk, hier en daar, en in deze en gene bijzonderheden, van de waarheid der geschiedenisse was afgeweken. Oogmerk, gelegenheid en dichterlijke vrijheid geregtigden hem daartoe, op het voorbeeld van zoo vele doorluchtige mannen, indien hij, bij datgeen, hetwelk tijd, gelegenheid en ontwerp vorderden, slechts eenigermate tot de hoofdzaak van het gebeurde zich bepaalde. En dit toch heeft de groote vondel, wat men ook van dit zijn stuk moge zeggen, veel meer gedaan, dan (men vergeve ons de vergelijking!) de in onze dagen zoo beroemde kotzebue in zijnen verminkten Huig de Groot, als hebbende, bij de afwijking van het zoo duidelijk en ondubbelzinnig geschiedverhaal, het karakter van dezen doorluchtigen Hollander niet weinig onteerd.
2. Vondel heeft dus, en dit merken wij, in de tweede plaats, te zijnen voordeele aan, bij alle zijne afwijkingen, zich eenigermate bij de hoofdzaak der geschiedenis bepaald; immers zich op een' onzer vroegere Historieschrijvers kunnen beroepen. Beka, die op het einde der veertiende eeuw bloeide, verhaalt toch met zoo vele woorden: ‘dat gijsbrecht van amstel, na den dood van Graaf jan den I, zijne stad rondom met houten bruggen en torenburgten bevestigde; doch dat de gemeente van Waterland en de burgers van Haarlem, gijsbrecht verjaagd hebbende, de bruggen en sterkten tot assche verbrandden.’ - Werkelijk schijnt er eene inneming dezer stad ten jare 1304 te hebben plaats gehad. Latere ontdekkingen alleen hebben de waarheid van het ge-
{==14==} {>>pagina-aanduiding<<}
beurde meer opgehelderd. Beka verhaalt deswege hetgeen hem bewust was, doch schrijft den vader toe, hetgeen den zoon behoorde. En ziet hier verschooning genoeg voor onzen vondel, die verkozen schijnt te hebben, het geschiedverhaal van beka ten grondslage van het historisch gedeelte zijns Treurspels te leggen.
3. Dan, behalve dit, had vondel nog een derde, een zeer lofwaardig oogmerk. Hij wilde, namelijk, de verwoesting van Troje, zoo schoon door den Latijnschen Dichter virgilius bezongen, navolgen. Dit, dacht hem, zou het onderwerp en de bearbeiding van zijn Treurspel verhoogen, verlevendigen, en eene aanmerkelijke waarde bijzetten. ‘Hem prikkelde de genegenheid,’ zoo als hij zich in zijne Opdragt aan den onsterfelijken huig de groot uitdrukt, ‘om eens, op het voorbeeld des goddelijken Mantuaeners, den schoonen brant van Troje t' Amsterdam, in het gezicht zijner ingezetenen, te stichten.’ ‘Hij stoffeerde,’ zoo als hij zelf zegt, ‘en bekleedde (alzoo) de zaek naer de goude vrijheit der edele poëzije’; doch tevens ‘naer de toneelwetten.’ - Dit zijn opgemeld oogmerk verklaart hij zelf meer duidelijk in zijn Voorspel, aan Schout, Burgemeesters en Wethouders van Amsterdam ingerigt, waarin hij, onder andere, zegt:

‘'t Aeloude Troje wort herbooren, 
En gaet te gronde in 't gloeiende Amsterdam. 
Onze Aemstel zal een' Xanthus strekken, 
Geverwt van 't bloet: de Kermerlandsche vlam, 
Als 't Griexe vier, de daeken lekken. 
Hier zweemt 't bestormt stadthuis naer Priaems hos. 
Hoe kort kan 's waerelds pracht veranderen! 
Hoe stuiftze weg voor wind in rook en stof! 
Kristijnen strekken hier Kassandren, 
Bij 't hair gesleurt. De Bisschop Gozewijn 
Besprengkelt, als Priaem, d'autaeren: 
Daer Pijrrus woed en moort, in Haemstees schijn, 

{==15==} {>>pagina-aanduiding<<}

En geen Klaeris noch grijze hairen 
Verschoont. De helsche en goddelooze Vries 
Geen snoode Ulijsses wijkt in boosheit. 
Nooit leê Heleen door 't schaeken dit verlies, 
Dat door des schenners trouweloosheit 
Vrouw Machtelt lijdt. De schalke Vossemeer 
Bootst Sinons aert naer in 't stoffeeren. 
Het zwanger paert van Troje baert er weer 
De krijgslien, die de kans doen keeren. 
Heer Gijsbrecht draegt zich als Anchises zoon, 
En wordt door tegenspoet niet slapper; 
Zijn deugden staen in top voor elk ten toon, 
Niet min godvruchtelijk als dapper. 
Proost Willem stort in 't priesterlijk gewaet 
Als Panthus, Febus priester, neder. 
Vrouw Badeloch, die op Kreüze slaet, 
Verbeelt ons, hoe getrouw en teder 
Oprechte liefde in rampen is belaen 
Met haer beminde wedergade. 
In Veenerik herleeft de kleene Askaen, 
Waer meê de help op Gods genade 
Zich scheep begeeft, en op een beter wacht, 
Dat wij ter goeder uur beleeven, 
Nu Amsterdam en 't Aemstelaers geslacht 
Zijn kroon ten hemel heeft geheven.’ 

4. En, hetgeen, in de vierde plaats, ten sterkste ten voordeele van onzen vondel, dien onsterfelijken Hollandschen virgilius, pleit, en bij de beoordeeling van zijnen Gijsbrecht van Amstel overwigtig is, en op den voorgrond verdiende geplaatst te worden, is, buiten kijf, de schoonheid, de uitmuntendheid van dat stuk zelve. Tijd en vermogens zijn hier te bekrompen, om over de waarde van hetzelve breedvoerig uit te weiden. Dat stuk toch kan, (volgens de uitspraak van den keurigen siegenbeek) bij al het onvolkomene, 't welk daarin moge heerschen, in wezenlijke voortreffelijkheid, honderd Treurspelen opwegen, welke, aan alle regelen der kunst beantwoordende, tevens dat zieltreffende, stoute en verhevene

{==16==} {>>pagina-aanduiding<<}
missen, 't welk dat meesterstuk door allen, die van echt kunstgevoel niet verstoken zijn, doet bewonderen en toejuichen. - De schrandere huigde groot was reeds zoo zeer van deszelfs verdienste overtuigd, dat hij, in zijnen, voor eenige jaren naar het oorspronkelijk afschrift nagebootsten, brief van dankzegging aan vondel voor de opdragt van dat stuk, zich, onder andere, over hetzelve in deze, voor dien grooten man al te bescheidene, woorden uitlaat: ‘Ick houde Amsterdam voor geluckigh, so veele daer sijn, die dit werck naer sijne waerde connen schatten. De Coloneesche Oedipus van sophocles, de biddende Vrouwen van euripides hebben Athenen noit grooter eer aengedaen, als Amsterdam hiermede geniet. Ende alsoo ick vertrouw, dat dit werck onsterfelijck is, soo derf ick daeruit verhoopen, 't gunt mij mijne eigen wercken niet en derven toeseggen, dat mijn naem sal blijven levende in een stadt, die ick ten hoochste altijd heb geëert.’ - Vondel kon dus, met het hoogste regt, den Engel Rafaël in den mond leggen:

‘Jae, Aemstels oude naem zal geenen lof ontbeeren, 
Als uw naemhafte stadt haer Schouwburg open doet, 
En voert op 't hoogh tooneel uw daeden te gemoet.’ 

Trouwens, hoe zoude het mogelijk geweest zijn, dat immer eenig Treurspel, gedurende eene reeks van ruim honderd-tachtig jaren, zoodanig den algemeenen lof en goedkeuring had kunnen wegdragen, dat deszelfs jaarlijksche vertooning telkens door eenen toevloed van aanschouwers met geestdrift wordt bijgewoond, indien niet in hetzelve, bij de inachtneming der voornaamste tooneelwetten, zoo menige zinrijke rede, zoo menige krachtige volzin, zoo menige overschoone zedeles, en eene volhouding en bewaring der karakters, gevonden wierd; met één woord, indien niet deszelfs inhoud en bewerking, zoo wel in derzelver geheel als in de bijzondere deelen, de sprekendste blijken droegen van den

{==17==} {>>pagina-aanduiding<<}
schranderen, vernuftigen en echt dichterlijken geest van deszelfs vervaardiger?
Gij allen, M.H., zult aan deze beoordeeling, zoo ik vertrouwe, geheel uw zegel hechten, zonder dat het noodig zal zijn, dezelve door deze en gene aanhalingen uit het stuk zelve te bevestigen. Brengt u slechts voor den geest de zoo treffende als krachtige verhalen van arent en gijsbrecht van amstel, en inzonderheid dat van den Bode. Voegt daarbij den overschoonen Rei van Klarissen en dien der Edellingen, beiden overbekend, en beiden, met het hoogste regt, door den in dit vak zoo kundigen en bevoegden Hoogleeraar siegenbeek, in zijne Proeven van Nederduitsche Dichtkunde uit de zeventiende Eeuw, ten voorbeelde aangehaald en overgenomen.
Hoe veel stofs ik ook zoude hebben, dit alles door veelvuldige, regt dichterlijke, verzen uit dat stuk te staven; hoe overwaardig en welgepast zoodanige aanhalingen te dezen zouden zijn; en hoe gaarne ik aan mijne neiging, om dezelve uit te kiezen en voor te dragen, zonde willen voldoen, is echter dat beroemde Treurspel in deszelfs geheel bij allen zoodanig bekend, dat eene verdere uitweiding te eenemale overtollig zoude zijn.

Over een middel, om likdorens en wratten weg te nemen. Door den Heer M.L. Hanin (*).

De wratten (verrucae) maken een zeer lastig ongemak uit, en beletten somtijds den werkman, bij wien

{==18==} {>>pagina-aanduiding<<}
zij allermeest voorkomen, zijn beroep naar behooren waar te nemen. Zij bestaan in eene verdikking van de opperhuid, komen meest aan de vingeren, handen, voeten en teenen voor, en veroorzaken door hare drukking, vooral bij koud, vochtig en veranderlijk weêr, veel pijn en ongemak. Zij worden meest door drukking van de opperhuid veroorzaakt; ofschoon dit ongemak ook veel meer bij den eenen, dan bij den anderen ontstaat.
Men heeft allerhande soorten van middelen tegen dit gebrek aangeraden, die meestal nutteloos zijn, en die op vooroordeel of bijgeloof steunen. De heelkundige middelen, als het snijden en branden, zijn zeer pijnlijk, en kunnen, als zij niet behoorlijk verrigt worden, somtijds met gevaar verzeld gaan. De wratten kan men dan alleen afbinden, wanneer zij een' dunnen steel hebben.
De brandmiddelen doen zeker van alle middelen de beste uitwerking, daar zij de opperhuid verstoren. Men heeft hiertoe uit het plantenrijk de wolfsmelk, de chelidonium, de sedum en de plantzuren, en uit de delfstoffen den ongebluschten kalk, de bijtende loogzouten, de gebrande lei en de minerale zuren gebezigd.
Boven alles schijnen hier de delfstosfelijke zuren de voorkeur te verdienen. Deze zelfstandigheden kunnen de dierlijke stof geheel ontbinden, en zijn des te vermogender, naar mate dezelve zuiverder zijn. Bij eene naauwkeurige vergelijking van de verschillende werkingen dezer zuren, schijnt het salpeterzuur (bij ons sterkwater genoemd) den voorrang boven de overige te verdienen, daar het, vooreerst, de opperhuid schielijk ontbindt, ten tweede, men de werking hiervan gemakkelijk kan bepalen, en, ten derde, weinig de onder de opperhuid gelegene deelen prikkelt, en hierdoor verschillende toevallen, die daaruit zouden kunnen ontstaan, voorkomt. - Het zwavel- of vitrioolzuur maakt, in plaats van de opperhuid te ontbinden, dezelve hard, en hierdoor vallen de wratten zeer langzaam af. Wan-
{==19==} {>>pagina-aanduiding<<}
neer het zuur zeer sterk is, brandt het geweldig, dringt diep door, en veroorzaakt eene sterke ontsteking. De antimoniaalboter (murias antimonii liquide) veroorzaakt het zelfde ongemak, en kan zelfs tot onaangename toevallen gelegenheid geven; en men kan dit middel niet bezigen, ten zij men gewoon zij daarmede om te gaan.
Om nu het salpeterzuur met nut te gebruiken, moet men hetzelve zoodanig aanwenden, dat men eerst de wrat (of likdoren) week make, en vervolgens zorge, dat de omliggende gezonde opperhuid daardoor niet tevens worde aangetast. Om het eerste oogmerk te bereiken, moet men de hand, of het deel, waarop zich de wrat bevindt, eerst in een bad, waarin loogzout ontbonden is, of in warm zeepwater, ten minste tot den trap van warmte van 35o Reaumur heet gemaakt, gedurende een half uur houden. De wratten worden daardoor week, bleek en gezwollen; en, wanneer men dezelve dan met salpeterzuur bestrijkt, dringt dit tot aan den wortel door, waardoor deze dikwijls in eens gedood wordt. Men moet echter, vóór het aanwenden van het zuur, rondom de wratten eene vette stof strijken. Men bezigt daartoe best het zwarte vernis, hetgeen de plaatsnijders gebruiken, 't welk geenen onaangenamen reuk heeft. (Men kan ook daartoe alle vette zalven bezigen.) Langzamerhand schilseren de wratten af, en verdwijnen binnen eenige dagen. Op deze wijze kan men ook de likdorens wegnemen.
De Schrijver heeft deze behandeling door vele belangrijke waarnemingen bevestigd.

Over de terugname der voorwerpen van kunst en wetenschap uit het Fransche muzeum, enz. Door den Heer Malte-Brun.

Het grootste ongeluk van Frankrijk is niet, overwonnen te zijn. Welke natie is zulks niet te eeniger

{==20==} {>>pagina-aanduiding<<}
tijd? Hetgeen bijzonder bedroevend is, is de verbittering van alle gevoelens, van alle driften van Europa tegen een ongelukkig, verzwakt, uitgeput volk. De vernederingen, welken het Directoire en het Keizerlijk Bewind de overwonnene volken deden ondervinden, hebben overal herinneringen achtergelaten, welke de wijsheid en de tijd alleen kunnen uitwisschen. Men durft niet berekenen, toe hoe verre de volkshaat en nationale wraak zouden hebben gegaan, zoo de verhevene staatkunde der Souvereinen dezelve niet betoomd had, zoo de naam van lodewijk XVIII dezelve niet had gematigd.
Bij deze gesteltenis der gemoederen, verbaze men zich niet, zoo de kreet der natien de schatten van wetenschap en kunst terug vorderde, te Parijs opeengestapeld. In plaats van ons aan declamatien toe te geven, die Europa nog meer zouden verbitteren, poge men het geval regt te kennen en te schatten, dat onze klagten opwekt.
Vooreerst stelle men zich in de plaats der andere natien. De afstand van een gewest krenkt het belang van den staat, maar het treft de zinnen niet; het stelt geen hartverscheurend schouwspel voor oogen. Anders staat het met de gedenkteekens, die eene stad versieren. Rome en Florence, beroofd van hare Goden, beschouwen dagelijks, met eene smartvolle aandoening, de plaatsen, waar voorheen de Apollo en Venus de hulde van Europa henen trokken. De geloovigen, in de majestueuze domkerken van Keulen, van Rome of van Milaan vereenigd, zoeken te vergeefs op de altaren die schilderstukken, waarin het penseel van rubens, van raphael, van carrache de geheimenissen van den Godsdienst verheerlijkt had; schilderstukken, die onder de eigene bescherming der Godheid schenen gesteld te zijn, en niet, zonder heiligschennis, konden ontvoerd worden aan de tempels, die zij versierden.
Desgelijks was de rouw in de paleizen der Souvereinen. Vele Vorsten, verstoken van de middelen om eene

{==21==} {>>pagina-aanduiding<<}
staatkundige rol te spelen, hadden de eer van hun huis bepaald tot de bescherming der schoone kunsten. Hunne galerijen berooven, was hun hunne geslachts-kleinooden ontrukken. De Hertog van Parma bood een millioen, om het meesterstuk van correggio te behouden. Toen hij hoorde, dat men het weggenomen had, deed hij op de ledige plaats een groot zwart bord hangen, met een opschrift, dat getuigenis gaf van zijne edele droefenis. - De voorwerpen, tot de wetenschappen betrekkelijk, veroorzaken geene minder diepe smart. Dagelijks gevoelen de geleerden van Leyden, van Bologne, van Pavia, op eene smartelijke wijze, het gemis der verzamelingen, tot hunne studien vereischt; en hunne klagten, in alle hunne geschriften uitgeboezemd, gaan over tot de onkundige menigte, en nemen de gedaante aan eener nationale grieve.
Op deze wijze heeft de ontvoering der schilderstukken, der standbeelden, der handschriften en der medaljes eenen levendiger haat opgewekt tegen Frankrijk, dan de veranderingen der regering en der grenzen. Waren die voorwerpen waardig verkregen te worden ten koste van den algemeenen haat?
De groote hoop verbeeldt zich, dat men slechts in een land heeft bijeen te brengen de boeken, de standbeelden, de schilderstukken, in de wereld verspreid, om in dien bevoorregten oord den zetel te vestigen der beschaving. Zonder te letten op de begrippen van regt en onregt, zou toch deze dwaze eerzucht haar doel missen. Men haalt het voorbeeld aan van Alexandrië. Wat heeft Alexandrië te midden van hare Muzeums zien ontstaan? Eene slechte school van gemanierde, koude, gezwollene dichters; eene slechte school van mystieke en onverstaanbare wijsgeeren. Men beroept zich op het voorbeeld der Cezars; maar alle de Grieksche handschriften, alle de voorwerpen van kunst, door nero opeengestapeld in het gouden Muzeum, hebben den Romeinen niet kunnen geven, noch

{==22==} {>>pagina-aanduiding<<}
behouden, het genie en den smaak, welken de natuur alleen aan de Atheners had verkwist.
Boven deze vooroordeelen verheven, hebben de voornaamste kunstenaars, de voornaamste Fransche geleerden, de berooving van Europa nooit aan de hand gegeven, noch goedgekeurd. De Besturen van den Plantentuin en der Koninklijke Boekerije vroegen fondsen, om hunne verzamelingen voltallig te maken of te onderhouden; een Bewind van Vandalen meende alles gedaan te hebben met hun oude merkwaardigheden toe te zenden.
Onze beroemdste schilders en beeldhouwers hebben in der tijd een verzoekschrift geteekend aan het Directoire, ter voorkoming van het verplaatsen der schilderijen van Italië, als een nuttelooze en zelfs nadeelige maatregel voor de bevordering der kunsten. (*)
Bij de onmogelijkheid, om de gedenkstukken van bouwkunde, de kolossale beelden, de fresko's, voornaamste voorwerpen der studie, te vervoeren, kon men nimmer buiten Italië een volledig geheel van meesterstukken der schoone kunst scheppen. De kweekelingen, verpligt eerst naar Parijs te gaan en vervolgens naar Italië, vinden noch op de boorden van de Scine, noch op die van den Tiber, de volledige aaneenschakeling van modellen, welke zij gewoon waren onderling te vergelijken. Zij verliezen meer tijds dan voorheen.
De lucht van het hedendaagsche Parijs is niet gunstig voor de studien, van welke soort het zij. De geest van intrigue en de geest van ligtzinnigheid betwisten er elkander het gebied. Noch de wetenschappen, noch de letteren, noch de kunsten zijn er, in het algemeen, een voorwerp van eenen belangeloozen smaak, van een waarachtig gevoel.
Eene nieuwe soort van Vandalismus bedreigde den roem der meesterstukken van schoone kunst, in Frank-
{==23==} {>>pagina-aanduiding<<}
rijk overgebragt. Zij, die zich duizelig maakten met de denkbeelden eener ijdele glorie en eener algemeene heerschappij, hadden desgelijks een stelsel van lastering aangenomen tegen het genie der overige natien. Terwijl homerus en shakespeare beoordeeld werden door schrijvers, die ze nooit gelezen hadden, werden de Apollo en raphael gekritiseerd door schilders en beeldhouwers, die alle volmaaktheden in hunne school vonden. Het is misschien voor de Franschen zelven dienstig, verpligt te zijn, deze modellen te zoeken op eenen klassieken grond, waar de vereering en hulde van het heelal dezelven beschutten tegen eene onbescheidene gemeenzaamheid en eene kwaadaardige kritiek. Te Rome is de smaak voor de schoone kunsten zoo algemeen geworden, zijn derzelver beginselen zoo zeer verspreid, de oogen dermate geoefend door de gewoonte om de modellen te beschouwen en te vergelijken, de helderheid van den hemel en de zachtheid des luchtgestels zijn er zoo gunstig voor den arbeid des werkzamen mans, de vreedzame en aanhoudende verzameling van kunstenaars en liefhebbers uit alle landen deed er eene mededeeling van denkbeelden, van aanmerkingen ontstaan, zoo uitgebreid, zoo verscheiden, zoo vruchtbaar, dat men dezer stad den titel niet kon ontzeggen van hoofdstad der kunsten.
Welk was het eigenlijk doel dier algemeene ontvoering van alle voorwerpen van waarde uit alle hoofdsteden van Europa? Het Directoire en buonaparte hebben er geen geheim van gemaakt. Deze roof, aan welken eene gewaande zucht voor de schoone kunsten ten voorwendsel verstrekte, had geen ander doel, dan op eene weidsche wijze te pronken met de zegeteekenen eens oorlogs van overweldiging; zegeteekenen, die zelfs dikwijls min de vruchten der overwinning waren, dan die van het staatkundig Machiavellismus. In 't kort, alle deze gedenkstukken waren onderpanden der overheersching voor dezen, van slavernij voor genen.
Zoo dusdanig het oogmerk onzer nieuwe nero's

{==24==} {>>pagina-aanduiding<<}
was met de opeenstapeling in hun gouden Muzeum des rooss van het heelal, welke redelijke, eerlijke en rondborstige Franschman kan dan klagen over den ijver, welken de Geallieerden betoonen, om de teekenen onzer gemeenschappelijke schande en slavernij uit te wisschen? Waar was de roem van Frankrijk, toen razende gezangen ons verkondigden, dat Rome, het Rome der mariussen, der sylla's, der caligula's en der tiberiussen, geheel te Parijs was? Waar was de Fransche vrijheid, toen vier slechte paarden van het Nederrijk onze muren binnen kwamen, voerende een opschrift, dat alle oude en hedendaagsche volken voor slaven verklaarde, en het rijk van robespierre voor vrijen grond. (*)
Gedenkstukken zelfs van eenen wettig verkregen roem verwekken bij den verlichten vaderlander bijna even zoo veel beklag als bewondering. Zij zijn bijna altijd te duur gekocht. ‘Helaas!’ roept een onzer gewijde redenaars uit; ‘helaas! treurig aandenken onzer overwinningen, wat herinnert gij ons? Trotsche gedenkteekens, te midden onzer openbare plaatsen opgeregt om derzelver geheugenis te vereeuwigen, wat zult gij onzen naneven voor den geest terug brengen, wanneer ze u vragen, gelijk eertijds de Israëlieten, wat uwe weidsche en ontzaggelijke steenhoopen beduiden? Wanneer uwe zonen u zullen vragen, zeggende: wat beteekenen deze steenen? Gij zult hun eene geheele eeuw van schrik en slagting herinneren: de bloem des Franschen Adels in het graf gestort; zoo vele oude geslachten vernietigd; zoo vele moeders zonder troost, nog schreijende over hare kinderen; onze velden verwoest, en, in plaatse der schatten, welke zij in hunnen schoot bezitten, niet dan distelen biedende aan het klein aan-
{==25==} {>>pagina-aanduiding<<}
tal akkerlieden, genoodzaakt dezelven te verwaarloozen; onze steden verlaten; onze volken uitgeput; de kunsten, emdelijk, zonder wedijver; de handel kwijnende. Gij zult hun onze verliezen herinneren, veeleer dan onze vermeesteringen. Gij zult hun zoo vele ontheiligde gewijde plaatsen, zoo vele ongebondenheden herinneren, in staat den toorn des Hemels te halen over de regtvaardigste ondernemingen; vuur, bloed, lastering, gruwel, en al de ijsselijkheden, welken de oorlog baart. Gij zult hun onze misdaden herinneren, veeleer dan onze overwinningen, wanneer uwe zonen u zullen vragen, zeggende: wat beteekenen deze steenen?’
Zoo massillon op dezen toon sprak van de gedenkteekenen van lodewijk XIV, wat zou hij gezegd hebben van die der Omwentelinge?
Dat Frankrijk ééns voor altijd leere, dat de ware roem niet bestaat in den lof, dien men zichzelven toezwaait, maar in de vrije, openhartige en opregte lofspraken, die men van anderen ontvangt. Te vergeefs zouden honderd weidsche redevoeringen hebben weergalmd in het midden van de Louvre, om Frankrijk ten koste der beroofde natien te verhefsen: nooit zouden de raphaels, de dominicussen, de titiaans zijn beschouwd geworden als behoorende tot de Fransche school; nooit zou men aan den Franschen beitel de eer hebben gegeven der vervaardiginge van den Apollo of de Venus; nooit zouden de Oostersche en Grieksche handschriften, in onze verzamelingen begraven, den roem der Oosterlingen van Weenen, der Hellenisten van Göttingen hebben doen vergeten; nooit zouden de beleedigende declamatien van een Fransch tijdschrift het als eene grondstelling hebben doen doorgaan, dat de winckelmann's, de visconti's, de reynolds geene oogen hadden, of dat linnaeus en newton, haller en euler niet konden lezen. Neen, Europa is geen zamenraapsel van ruwe en barbaarsche natien, die wachten verwonnen om beschaafd te worden; zij hebben alle hare wetten,

{==26==} {>>pagina-aanduiding<<}
hare kunsten, hare verlichting, haar genie en haren roem; zij beminnen eenen edelen wedijver; zij vloeken alle aanspraak op een uitsluitend gebied. Frankrijk moet de bescherming hares welgegronden en waarachtigen roems zoeken in het beginsel der gelijkheid van de Europesche natien. Zoo Frankrijk haren rang wil hernemen onder de natien, voorstandsters van letteren en kunsten, het is een gelijke strijd, dien zij beginnen moet, een strijd van bekwaamheden, van kundigheid, van genie, en niet een strijd van verwoesting. Om door tijdgenooten en nakomelingschap bewonderd te worden, is het niet genoeg, de verzamelingen van Rome te hebben ingepakt; men moet eene nieuwe Athalia en eene andere Kolonnade van de Louvre hebben voortgebragt.

Oude liefde roest niet.

Eene Hollandsche Burgerlijke Geschiedenis.

Jufvrouw diévers was in eene hevige aandoening. Alleen in haar binnenkamertje zittende, terwijl haar man ergens eene pijp was gaan rooken en de kinderen naar bed waren, las en herlas zij wel twintigmaal eenen brief, dien haar dien morgen iemand had in de hand gestopt. Men had haar verzocht, dien, als zij alleen was, eens te lezen; zij had gedacht, dat dezelve van eene arme vrouw kwam, wie zij onder de hand wel eens wat toestopte, had er dus niet heel veel acht op geslagen, en het was half toevallig, dat hij haar thans weer in handen was geraakt. Doch, hoe schrikte zij..... Dan, wij hebben den lezer een heel aantal dingen te vertellen, alvorens hij het vervolg behoorlijk zou verstaan.
Jufvrouw diŕvers was de éénige dochter van welgezetene burgerluidjes te A-. Zij was, van hare kindschheid af aan, een aardig, aanvallig meisje, daar de geheele buurt zin in had. Met het opgroeijen werd zij hoe langer zoo knapper; en het kon dus niet missen, of zij werd al spoedig door menig eenen vrijer nagekeken, en nagegaan, en eens aangesproken, en al lagchende gevraagd, of zij geen kermis dacht te houden, en zoo al meer. Maar zij was een éénig kind,

{==27==} {>>pagina-aanduiding<<}
en dus lieten vader en moeder haar niet heel veel noch heel ver uit hun gezigt gaan. Zij waren, met reden, wijs me truitje, en niet minder voorzigtig en schroomvallig, dat het meisje in geen verkeerd gezelschap geraakte. Zij hadden het genoegen van te zien, dat hunne zorg en hunne liefde goed opgenomen en met dankbaarheid beloond werden. Zoo levendig, zoo vrolijk hunne beminde dochter was, zoo onschuldig, zoo ingetogen, zoo weltevreden was zij tevens met haren tegenwoordigen toestand. Zij zat geheele avonden bij vader en moeder te huis, hield het huis- en naaiwerk, bij het sukkelen van de oude vrouw, meest alleen in orde, en wanneer zij in de schemering eens een praatje hield, of in den zomer een klein uitvlugtje nam, en vooral des zondags gaarne met eene en andere van hare jaren eenig gezelschap hield, dan was hare keuze nog altijd zoo onberispelijk en haar gedrag zoo volmaakt geweest, dat de oudjes stoffe vonden om zich te verheugen. Haar meeste aanloop was bij een paar buurmeisjes van haren ouderdom en haar slag; en daar de ouders van dezen ook bijzonder in den reuk stonden van heel godvreezende menschen te zijn, zoo waren truitje's vader en moeder daaromtrent des te geruster.
Truitje, evenwel, was jong, en, bij gevolg, hare buurmeisjes ook; en, schoon wij in het geheel niet van gevoelen zijn, dat jeugd zelden deugd heeft, zoo is het om het hart van een achttienjarig meisje toch altijd nog al een weinig anders gesteld, dan om dat van hare tachtigjarige grootmoeder. Dat was, op zichzelve, nietmetal; maar het is, of die drommelsche jongens dit ruiken, of, misschien wel door eene soort van magnetisch verband, zien of voelen kuunen. Althans, truitje's buurmeisjes hadden broêrs, en die broêrs hadden vrienden - en hoe ouder en mooijer de zusters werden, wat zij meer vrienden kregen, die dikwijls ook al wat ouder en knapper waren dan de opgeschoten knapen van meester nijburg. Hoe het zij, de jonge luidjes wisten het, spijt al de vroomheid van vader nijburg en al de voorzigtigheid van vader en moeder alink, van tijd tot tijd zoo ver te brengen, dat er eene bonte rij kwam; en - hoe zondig en onvoorzigtig dit dan ook wezen mogt - zij vonden zulk eene bonte rij maar heel prettig. Nu, wij schrijven juist voor geene kinderen, zoo min als voor nonnetjes;

{==28==} {>>pagina-aanduiding<<}
en andere menschen weten wel zoo wat bij ondervinding, hoe pleizierig die eerste aanrakingen der ontluikende geslachten zijn. Men vindt hier dat regte genot, hetgeen op dezen bol anders zoo weinig groeit, dat niet op de herinnering teert, veel min op de toekomst staart en zich voedt met ijdele hoop en luchtkasteelen, maar dat den oogenblik zelven geniet, en daarbij om verleden noch toekomst denkt. Het was inderdaad gelukkig, dat de broêrs nog wat te jong waren, om in dezen beminnelijken roes zoo geheel te deelen; want anders zouden zij maar al te dikwijls hebben gevaar geloopen, om door de oudjes, die veel beter van tijd en uur wisten, op het een of ander betrapt, althans een weinig verdacht te worden. Nu liep alles altijd wél af. Men zag elkander juist niet dikwijls, maar toch van tijd tot tijd. Het jonge volkje begon zich langzamerhand zoo wat te paren. En in het bijzonder wist truitje ook altijd weg om een boodschapje bij kee en jans nijburg uit te vinden, wanneer ze een' wenk gekregen had, dat gerrit er was.
Deze gerrit was een aardige kroeskop van een jongen; levendig als de vogeltjes in onzen lieven Heers lucht, en bij de hand met allerlei kunstjes en aardigheden als een halve goochelaar. Zijne natuurlijke vlugheid en sterkte, zijne schranderheid en volkomene heerschappij over de tong zoo wel, als over alle de trekken van zijn sprekend gelaat, kwamen hem hierbij niet weinig te hulp. En, als hij aan het vertelen was, dan hadden alle de anderen wel werk met luisteren en lagchen. Hij was, echter, hierbij een heel geschikte, beste, waarlijk lieve jongen. Hij wist zelf in het geheel niet, dat hij meer dan anderen tot de vreugde van het gezelschap bijdroeg. En de anderen schenen het ook niet te weten; want niemand benijdde of haatte, allen zochten en beminden hem. Hij was de derde zoon van tamelijk geringe lieden, werkte bij een' timmerman als knecht, en zou zeker, als hij eenmaal kwam te huwen, zijne vrouw niet veel meer dan zijnen aardigen kop en zijne bekwame handen hebben aan te brengen.
Het duurde een heele poos, eer hij of truitje aan zoo iets als een huwelijk - veel min aan het aanbrengen - dachten. Zij zagen elkander gaarne; zij waren gelukkig in elkanders bijzijn; zij dachten veel aan elkander - en dat altijd in zulk een aanvallig, rozekleurig, genoegelijk licht! In het kort,

{==29==} {>>pagina-aanduiding<<}
ik geloof, zij hadden nooit meer gedaan dan aan elkander denken, en, om het geheugen wat te gemoet te komen, nu en dan elkander eens zien en hooren, zoo de neuswijsheid van anderen niet ware tusschenbeiden gekomen. Toen ze, evenwel, eenmaal op het denkbeeld gebragt waren van een huwelijk - toen zij daarbij begrepen, dat ze elkaar dan gedurig zouden kunnen zien en hooren en.... voelen, ja voelen zelfs, toen, ja, gingen hun de oogen open. Maar, helaas! nu zagen ze ook, dat ze naakt waren - of eigenlijk, dat gerrit naakt was, en dat ze - wel verre van een paar Godjes in rein geluk te worden - bij de minste opening gevaar liepen om uit hun tegenwoordig paradijs zelfs verjaagd te worden. Beiden gevoelden ze deze zwarigheid zoo zeer, dat ze over de mogelijkheid, om dezelve uit den weg te ruimen, reeds spraken, en gezamenlijk allerlei plans ontwierpen, eer de jongman nog ooit regtstreeks om het jawoord gevraagd had. Dit was, om het maar ronduit te zeggen, onder al de zorg en al de drukte over het struikelblok, glad vergeten. Truitje kende hare ouders; zij wist, hoe grootsch zij op hun burgerstuivertje waren, hoe hoog ze bij hunne éénige opzagen. Er was geen denken aan, dat zij hunne toestemming zouden geven tot een huwelijk van haar met een' armen timmermans-knecht. In het kort, de jonge lui vrijden; zij vrijden in stilte; zij hadden nog gelukkige, zeer gelukkige oogenblikken, - maar het paradijs was weg; zij dachten aan de toekomst; zij haakten naar meer; zij gevoelden hunne wenschen bepaald en tegengewerkt; - ook het armzalige, gewone leven, met alle zijne zorgen en gebreken en hartsverdrietelijkheden, nam een' aanvang.
Wie weet, hoe lang dit nu al weer geduurd en zoo voortgesukkeld had; maar, het scheen het lot van het aardig paartje te zijn, om altijd op den weg geholpen te worden door menschen, die anders, zou men zeggen, lang zoo goed den weg niet moesten kunnen vinden.... want zij waren lang zoo slim niet. Ditmaal was het een kruidenier uit de buurt, die in zijn hoofd - misschien ook wel in zijn hart - kreeg, om truitje uit te gaan. Hij kende haar sedert lang; hij had dikwijls een vriendelijk praatje met haar gemaakt, wanneer ze het een of ander voor de huishouding haalde; en zij, die altijd vriendelijk was, en niet veel om vrijers - wel om een' vrijer - dacht, had dit ook altijd zeer minzaam beant-
{==30==} {>>pagina-aanduiding<<}
woord. Het is waar, een aanzoek, om eens met haar uit te gaan, was altijd afgeslagen; maar op zulk eene zachte, bescheidene wijze, met zoo vele gronden en redenen, dat dit ook geen het minste kwaad bloed bij hem zette, noch hem ontmoedigde. Truitje was zulk een stil, ingetogen meisje; zij was zoo gehecht aan hare ouders; de man begreep, dat het maar best was, zich bij de oudjes zelven te vervoegen. Ware hij het daarmede eens, dan zou het met de dochter ook niet veel zwarigheid hebben. Hij deed zoo; vader en moeder hadden zin in den bedaarden, oppassenden man met zijne goede kostwinning; het was regt een kolfje naar hunne hand; en zij namen op zich, om truitje op zijn plegtig aanzoek voor te bereiden. Och, hoe geraakte het meisje in verlegenheid, toen zij eindelijk begon te begrijpen, wat de oude lui wilden! Het bleek haar terstond, dat men er zijn hart op gesteld, en ook op het hare tamelijk vertrouwend gerekend had. Zij wist er, inderdaad, niets gegronds tegen in te brengen. Men kon, scheen liet, den braven man geenen omgang weigeren. ‘Zij zou toch eenmaal mede wel eens willen trouwen, en het zou moeder een troost zijn, haar lieveling nog vóór haar dood zoo wél verzorgd te
zien.’ Wat zou zij hiertegen zeggen? En evenwel, zij kon den man als minnaar niet ontvangen; zij wilde hem niet misleiden; haar hart kwam tegen de gansche geveinsde rol op, die zij hier te spelen had; en het hooge woord kwam er eindelijk al snikkende uit, dat zij reeds sedert een jaar met een ander vrijde.
Wij behoeven niet te zeggen, dat op dit berigt groote oogen werden gezet! Vader en moeder verschoten er waarlijk van. ‘Jij vrijen, meid? reeds sedert een jaar, zeg je? en dat buiten weten van je ouders? Wel nu sla ik er geen hand aan! En wie is dan die kostelijke minnaar, die niet eens durft voor den dag komen? Een of andere kale jakhals, denk ik, met een glad bakkes en eene verleidelijke tong!’ Zoo ging het al erger en erger, eer truitje, die inderdaad sip genoeg keek, nog een woord had kunnen antwoorden. Toen evenwel vader het op het laatst wat al te bont maakte, en van wulpsche deern begon te spreken, gevoelde het edele meisje zich verongelijkt, en daarmede rees haar moed. Zij zeide, dat de jongman zeker niet rijk was, en dat ze daarom, dewijl hij nog geen zoo behoorlijk bestaan had, als ze

{==31==} {>>pagina-aanduiding<<}
wel wist dat hare ouders voor haar zouden begeeren, van de zaak maar niet gesproken had, en dit ook nog niet zou doen, als ze haar voor anderen maar in vrede wilden laten. Hoe wél dit nu ook mogt gesproken zijn, het hielp nietmetal. Zij moesten nu alles weten. En, toen ze alles wisten, werd het slechts hoe langer zoo erger. Truitje zag, dat men haar dwingen wilde, vooreerst om den kruidenier als minnaar te ontvangen, en daarna, om hem de plaats van gerrit, en al spoedig (zoo als de Bijbel zegt) de plaats van vader en moeder zelven te doen innemen. Nu nam zij voor, om op hare beurt te dwingen, en daarenboven alle mogelijke krijgslisten in het werk te stellen om haren haan te doen koning kraaijen. In zulk een geval wordt het meisje doorgaans meester, schoon zij niet zelden alles - rust, zegen, vermogen, deugd - er bij laat zitten, en, overwinnares, welhaast als overwonnene bij de beleedigde ouders moet terugkomen. Zoo ging het hier ten minste grootendeels. Gerrit en truitje werden een paar; maar zij kregen naauwelijks eenen schelling van de ouders mede, zoo min als derzelver zegen en liefde.
Doch, zij hadden genoeg aan elkander, hunne onderlinge liefde, en den zegen der gulden vlijt. Gerrit paste ter dege op zijne zaken, en truitje niet minder op de hare. Zij waren gelukkig; de oude lui konden dit niet miskennen; zij hadden zich ook verder in geen opzigt over zoon of dochter te beklagen; en dus bedaarde de eerste gramschap dan ook allengskens. o, Hoe zalig gevoelde zich het lieve vrouwtje bij deze opmerking, bij het vooruitzigt, dat alles hoe langer zoo meer in orde zou geraken, en dat zij haren gerrit dan nog eenmaal volkomen gelukkig, hem tot eenen man in de wereld maken zou! Deze zaligheid werd nog verhoogd, toen zij zich, na verloop van twee, drie maanden - haar gestel nu tot wezenlijke rust en onbelemmerd genoegen zijnde gekomen - in eenen zekeren toestand bevond. o, Als de oude lui dat eens vernamen, dan zeker zouden zij alles vergeten; dan ware de verzoening volkomen; dan....... o, Hoe beschrijven wij alle de vooruitzigten en verwachtingen, in dit dan opgesloten? Zoo smaakte deze goede vrouw de onherroepelijke geneugten der eerste huwelijksmaanden. Het bittere, aanvankelijk onder dezelven gemengd, had er slechts eenen nieuwen prikkel, een dieper en weemoediger gevoel aan bij-
{==32==} {>>pagina-aanduiding<<}
gezet; had ze eene soort van onverteerbaarheid, ja het zeldzaam vermogen geleend om gedurig toe- en toe te nemen Verbeeldt u haren toestand, hare zaligheid! De man had nog slechts vermoeden van hare zwangerheid; de oude lui waren er geheel oubekend mede. Juist wachtte zij haren man met de blijde zekerheid, en te gelijk met den voorslag, om dezen avond nog naar vader en moeder te wandelen, en die dan ook het groote nieuws te vertellen. Hoe zou ze de ontdekking doen? En wat zouden de ondjes opkijken! Lang vóór den tijd smachtte zij reeds naar de thuiskomst van gerrit, die dien dag, op eene afgelegene karrewei zijnde, niet te huis had kunnen eten. Zoo
dikwijls zij maar voetstappen hoorde, sprong zij al op, om hem te gemoet te gaan. Doch, de tijd van zijne komst verscheen, ging voorbij, nog al verder voorbij, en hij daagde niet op. Dit was eene onaangename teleurstelling voor haar hart; nu werd het ook te laat, om van avond naar vader en moeder te gaan. Deze smart der teleurstelling begon van tijd tot tijd met onrust gepaard te gaan. Het werd tien ure, en nog was hij niet te huis. Dat was nooit gebeurd. Zij kon het niet meer uithouden. Zij liep naar den baas, waar hij werkte..... helaas! men wist van gerrit niets - de karrewei moest al vroeg afgeraakt zijn - men had hem niet gezien. Nu de poort uit, naar de plaats, waar hij gewerkt had..... het bescheid was, dat hij reeds om zes ure was heengegaan. Naar haar huisje wederkeerende, bezielde haar, te midden van den schrikkelijken angst, nog eene stille hoop, dat zij hem zou te huis vinden; maar och, ook die hoop verdween. Zij sleet een' slapelozen nacht in jammer en geween; met het aanbreken des dags brak ook hare hoop weer door, maar deze werd hoe langs zoo meer verdonkerd, toen geene voorbijsnellende uren hem wederbragten. Het zou nutteloos zijn, deze schilderij te rekken; gerrit was weg; alwat men van hem te weten kwam - och, ware ook dit maar onbekend gebleven! - was, dat hij met gezelschap, daar onbekend, ergens in een wijnhuis was geweest, en al vrij wat gedronken had. Het naaste denkbeeld was dus, dat hij in het water geloopen was; en men verwachtte eene poos, zijn lijk hier of daar te zullen zien voor den dag komen. Er werden onderzoekingen in het werk gesteld, advertentiën geplaatst, doch alles te vergeefs.

{==33==} {>>pagina-aanduiding<<}

Truitje was in den allerbeklagelijksten toestand. Haar ligchaam leed geweldig onder den vreesselijken slag, en, de tijd mogt eenige bedaardheid in haar terugvoeren, het hopeloos verdriet knaagde aan hetzelve. Eéne zaak slechts belette, dat zij zichzelve niet opgaf, niet verwaarloosde, of opzettelijk afpijnigde; dat zij veeleer alles deed, om zich staande te houden. Het was hare zwangerheid. De zaken werken ongelijk op den mensch. Anderen zouden hierdoor misschien slechts te wanhopiger geweest zijn; zouden niet dan eene smartelijke herinnering aan den verloren vader in het liefdepand gevonden hebben, dat zij van hem onder het harte droegen. Truitje leefde om en voor dit kind; zij smachtte naar het oogenblik, dat zij het zou in hare armen drukken, een levendig beeld en ten minste eene soort van plaatsvervuller des eindeloos beweenden. Zij kon dit ook te vrijer, daar zij omtrent hare uitwendige omstandigheden geenen kommer behoefde te voeden. Hare ouders, reeds ten halve bevredigd, waren het, door haar ongeluk, ten volle geworden. Zij was bij dezelven in huis wedergekeerd, en werd hier met zoo vele liefde en zorge opgepast, dat zij zelve met een weemoedig gevoel begon te vreezen, dat zij de goede oudjes te voren toch onregt had gedaan. Zoo leefde men te zamen al voort; het kind kwam op zijn tijd ter wereld, een frissche jongen, het vereenigde beeld van vader en moeder. De tijd snelde al verder en verder voort, en voerde de eerste levendigheid aller indrukken onweerstaanbaar met zich. De kleine gerrit was moeders oogappel, en weinig minder geliefd van grootvader en grootmoeder. Doch, buiten hem, buiten het hart van truitje, was er eindelijk ook niets meer, dat aan haren kortstondigen echt deed denken.
Thans kwam de kruidenier weerom. Hij had zich nooit over truitje te beklagen gehad, had haar nooit regt kunnen vergeten, en vooral had hij, na het verlies van haren man, al spoedig begonnen te begrijpen, dat de partij nog niet verloren was. Hij had tot hiertoe gewacht, om door voorbarigheid de zaak niet te bederven. En hieraan had hij zekerlijk wél gedaan. Truitje had in het geheel geen zin om te hertrouwen; en, schoon zij wel een weinig schrikte, zoo meende zij toch eenen voegzamen grond van afwijzing te bezitten, omdat men niet zeker was van haar mans dood. Inderdaad, zij had zich met deze onzekerheid lang gevleid; had

{==34==} {>>pagina-aanduiding<<}
zich daaromtrent dikwijls allerlei mogelijkheden voorgespiegeld; en, schoon ze hieraan hoe langer zoo minder waarschijnlijkheid hechtte, beschouwde zij het toch, in opregtheid, als een tekortkomen aan hetgeen zij hem verschuldigd was, om ooit weer aan een huwelijk te denken. Vader en moeder, echter, waren van geheel andere gedachten. Zij ontpraatten haar bijna iedere mogelijkheid en ieder voorwendsel. Men schilderde haar de trouwe liefde van den minnaar. ‘Zij had nu eenmaal haar zin gehad; zou ze dan nooit eens naar den raad en de verkiezing van hare ouders luisteren? De Hemel zelf toch scheen haar gedrag voorheen niet goedgekeurd te hebben. En evenwel, zij hadden het haar vergeven; zij hadden haar met liefde weer opgenomen. Ook was het uit liefde tot haar, dat zij op dit huwelijk drongen: zij hadden wel een zoet stuivertje; maar evenwel, als zij eens weg raakten, als vader vooral eens eerst kwam te sterven, dan zou het haar met haar lief kind ligt moeijelijk vallen, door de wereld te komen.’ - o, Wat leed het arme truitje onder dezen drang! Hoe vele tranen stortte zij in de eenzaamheid, bij haren slapenden lieveling! Hoe dikwijls bad zij God om eene uitkomst, die zij nergens zag! Ach! bleef zij weigeren, dan bragt zij hare ouders, hare ziekelijke moeder vooral, den laatsten dolksteek toe. Hoe lief zij, hoe lief haar kind hun waren, gewisselijk zouden zij ze zich van het hart scheuren, haar andermaal verstooten, en aan kommer en ellende ter prooije geven. Vader was zulk een onverzettelijk man! En echter..... haren gerrit ontrouw worden, de liefkozingen van een' ander aannemen, hem hare hand geven, daar zij hem haar hart niet geven kon....! deze denkbeelden waren haar weinig minder dan ondragelijk. Zij verwon nogtans zichzelve; zij verzocht alleen, dat men haar niet jagen zou; zij wilde zich aan de voorstelling gewennen, wilde den man lang, en hoe langs zoo meermalen, op den voet en in het licht van
minnaar trachten te zien. Zij verkreeg deze voorwaarden gemakkelijk, en na verloop van nog eenen geruimen tijd werd zij de vrouw van den kruidenier.
Zij was met hem geenszins ongelukkig. Hij was een goed, braaf man, die haar hartelijk lief had, en haar zoontje met zijn geheele hart ten vader verstrekte. Zij kwam hoe langs zoo meer in den gewonen trein des levens van de meeste menschen. Het verledene wemelde nog slechts als eene scha-
{==35==} {>>pagina-aanduiding<<}
duw voor hare herinnering. Wie heeft niet eenmaal jong geweest? en zich zalig gedroomd? en zich een paradijs voorgesteld? Wie heeft niet ééns een geliefd levensontwerp, eenen aangebeden minnaar of minnares, eenen onschatbaren echtgenoot moeten opgeven en verliezen? Men schikt zich in zijn lot; men weet, dat de aarde geene hemelgeneugten oplevert; het is zeker best, zoo als het is; men weet niet, of men het oude wel zou terugwenschen; of althans, wie zou zoo dwaas zijn? de dooden komen niet weerom, en gedane dingen hebben geen keer. Haar echt was op nieuw met eene spruit gezegend, een allerliefst meisje: sedert deszelfs geboorte was zij inzonderheid met de stevigste banden aan haren man verknocht geraakt. Zij had het aanvallig wichtje niet minder lief dan haren eerstgeboren. Het was zelfs een verscher een zachter en niet min weemoedig gevoel, dat haar aan dezen engel des liefdeverbonds, deze heelster van oude wonden hechtte; waartoe zeker de kunne en de jaren van het kind het hunne bijdroegen. Reeds waren alle deze gevoelens geworteld en begroeid; reeds hadden vader en moeder beiden de oogen geloken, en bevond zij zich met diévers in het vereenigd bezit der wederzijdsche goederen, als een onafscheidelijk geheel. Het verlies van een of ander door den dood; ziedaar, wat nog maar alleen hunne stille wandeling door het leven scheen te kunnen ontrusten of veranderen!
In deze omstandigheden komt de brief, bij welks lezing wij truitje, nu Jusvrouw diévers, eerst aantroffen. Verbeeld u haar gevoel, lezer! ‘Gerrit leeft; hij bevindt zich met haar in dezelfde stad; hij bemint haar nog even vurig; zij is zijne éénige gedachte geweest, gedurende tien jaren afwezigheids; deze gedachte heeft hem alles doen verlaten, om wederom naar het vaderland te keeren; hij vraagt haar, hij vraagt zijn kind terug; hij kan alleen het laatste vorderen; hij heeft niets om haar aan te bieden dan hetgeen zij voormaals bezaten, zijn trouw hart en ijverige handen; hij verlangt ook haar zonder eenig goed, dat hij, tot eene vergoeding, gaarne aan den kruidenier laat, en begrijpt te moeten laten. Door verleiding en bedrog is hij in kwade handen gevallen, op een schip geworpen, naar Oostindiën gesleept, en eerst door tegenheden, naderhand door den oorlog belet, terug te keeren, of haar eenigen brief te doen toeko-
{==36==} {>>pagina-aanduiding<<}
men. Hij bidt haar, ten langste binnen drie dagen, zijn lot te beslissen. Valt het ongelukkig uit, dan vertrekt hij op het oogenblik, en zij ziet of hoort nooit weer van hem.’ - De eerste blik was verdoovend. Het duurde eene poos, eer zij regt tot zichzelve kwam. De angst, echter, om overvallen te worden, bevorderde dit. Van tijd tot tijd gelukte het haar, den brief geheel te lezen; de eerste, vreesselijke bonzingen van het hart tot eene wat zachtere golving te stemmen. En nu was het heden weg, de scheidsmuur van tien volle jaren als een wrak ingestort, terwijl het verledene haar met volle, frissche kleuren voor de oogen stond. Zij vergat, waar zij was, wat er gebeurd was, en greep naar haar' hoed, om den lang verlorenen terstond op te zoeken. Doch, zoodra zij hare oogen opsloeg, zie daar was het tegenwoordige weer voorhanden! Zij zonk besluiteloos neder. Een vreesselijke angst vermeesterde haar hart. Wat
zou zij doen? Hoe zou zij overleggen? Wat middel, om haar geheim voor den man te verbergen, die welhaast moest terugkeeren? Straks verdwenen alle omringende voorwerpen op nieuw. De eerste liefde sprak met al de kracht der jeugd in het hart. Het huis, waarin zij zich bevond, werd haar te eng. Zij wilde hetzelve, zij wilde haren echtgenoot oogenblikkelijk ontvlugten. Dan kon zij hem schrijven; dan was vele zwarigheid opgeruimd of ontgaan. Zij heeft de kamerdeur reeds aangevat..... ach! daar roept hare kleine, al droomende: moeder! moeder! - Zij verstijft. Zij keert terug. Zij valt op den stoel neder. ‘o God, tot welke beproevingen hebt gij mij geroepen! Wat moet ik doen? Hoe red ik mij uit dezen strijd van aandoeningen en pligten? Neen, ik mag dit schaap van geene moeder berooven..... maar beroof ik dan den ander van geen' vader? Doch thans bezit ik ze beide, en beide bezitten mij - maar, zegt hij niet, dat hij zijn kind kan terugvorderen, en wil hij dat dan misschien medenemen, zoodat ik het nooit wederzie?’ Truitje vond niets, dat haar eene beslissing aan de hand gaf. Gerrit, zoo arm als hij was, of diévers in zijne tegenwoordige omstandigheden; terugkeeren tot de oude liesde en de oude bekrompenheid, of houden wat zij thans had, waaraan zij sedert vele jaren was gewend geworden: ziedaar de keuze, te doen! - De oude liefde dreef boven. Het scheen haar meer en meer pligt, de eerste geloften gestand te doen. Zij ge-
{==37==} {>>pagina-aanduiding<<}
voelde zich tot den man van hare keus, tot den vriend van hare jeugd, tot den getrouwen, ongelukkigen hoe langer zoo onweerstaanbaarder heen getrokken. Het werd haar op nieuw bijna ondoenlijk, eenige naauwe gemeenschap met een' ander te onderhouden. Haar kind zelve uit dezen echt, hoe lief het haar was, boezemde in het eerste oogenblik eene soort van afschuw - als eene vrucht der ongeregtigheid - in. Ja, zij besloot, nog dien eigen avond opening aan haren man te geven,
en hem haar besluit, om hem te verlaten, mede te deelen.
Maar, hoe deze zaak uit te voeren? wat te zeggen? waarmede te beginnen?.... Eer zij met dit overleg ten halve vaardig was, daar was de man! Hij zag terstond, dat er iet buitengewoons gaande was; zijne vrouw was in de zigtbaarste ontsteltenis, en zijn eerste verwonderde en bezorgde woord was: wat is er gebeurd? Zij berstte, voor allen antwoord, in een' stroom van tranen los. Thans rees zijn angst hoe langer zoo hooger: met den zachtsten, vriendelijksten drang der liefde hield hij bij haar aan, dat zij hem toch zeggen zoude, wat haar deerde. Met zigtbare vrees onttrok zij zich aan zijne liefkozingen, en riep eindelijk uit: ‘Ik moet u verlaten, - gerrit leeft, - hij is hier!’ .... De man scheen door den grond te zinken. Het duurde eene geheele poos, eer hij ter sprake kon komen; en nu volgden zijne vragen: ‘vanwaar weet gij het? wie weet, of hij nog om u denkt? dat hij u terug zal vragen?’ - zijne verzekeringen: ‘hij krijgt u niet; ik sta u niet af;’ - zijne beden: ‘o, verlaat mij niet, truitje! truitje, verlaat toch mij, verlaat mijn kind niet!’ elkander zoo gereedelijk en zoo driftig op, dat zij geen tijd had, een woord er tusschen te spreken. Zij reikte hem den brief toe; die kon veel voor haar beantwoorden. - In 't kort, het is niet mogelijk, de volgende tooneelen van weedom en gesmeek en zelfstrijd, de mans- en vrouwe-, vader- en moeder-, kinder-, ja broeder- en zuster-tranen, naar eisch te schetsen. Truitje, scheen het meermalen, zou bezwijken; maar.... de hartstogten werkten uit, het nadenken keerde terug, de oogen werden ook naar de andere zijde geworpen, en - de oude liefde drees boven! Hetgeen intusschen dit tasereel tot een aangenaam schouwspel maakt, geen toorn, geene nijdigheid, geene vuige eigenbaat mengden zich in deze gemoedsbewegingen. De wijze, waarop truitje, waarop

{==38==} {>>pagina-aanduiding<<}
gerrit de zaak hadden aangevat, stemde ook den, buitendien goedaardigen, diévers tot edelmoedige gezindheden. Toen, van tijd tot tijd, de eerste opwellingen bedaard waren, toen de vrouw bleek vast te staan in haar voornemen, en de man eenigzins aan dit denkbeeld gewend raakte, ontstond er een nieuwe strijd - van grootmoedigheid. Truitje, nogtans, bleef er bij, dat hij alles moest behouden; dat zij haren zoon zou medenemen, zonder dat zij vooralsnog iets voor hem vorderde. ‘Dit behoorde zoo, en dit was ook wel noodzakelijk, zou hij voortaan, met vreemde hulp, voor het meisje blijven zorgen.’ En hierom smeekte hij; en zij bewilligde met een dankbaar, schoon diep geschokt harte, mits haar de gelegenheid, om het dikwijls te zien, niet mogt benomen worden.
Zoo verliet zij, met haar omtrent tienjarig knaapje aan de hand, tegen den avond des volgenden dags, de woning haars mans; woning, die zij niet dan als een lijk, of achter een lijk, had gemeend immer te zullen verlaten! Wat in haren geest omging, toen zij zich op straat bevond, en nog zweefde tusschen het verledene en de toekomst, is bezwaarlijk te zeggen. Zij zag, zij hoorde niets van de voorwerpen en het gewoel rondom haar; zij stond alleen, tusschen het verlatene en het verwachtte! Hoe meer zij voortwandelde, hoe meer het laatste de overhand nam. Hoe zou zij hem ontmoeten? wat zou hij zeggen? hoe zou hij - er waren tien jaren verloopen - hoe zou hij er uitzien? Haar gemoed werd zoo vol, dat zij langzamer begon te gaan, een' omweg te maken. Eindelijk stond zij voor het huis, waar zij bescheiden was; zij schelde aan; men opende..... in het voorhuis stond een heer; zij kende hem niet, en echter, haar hart klopte heviger en heviger..... zij opent den mond; hij geeft een gil..... en gerrit en truitje liggen in elkanders armen!
Wij willen niet schilderen, wat iedereen zich even gemakkelijk verbeelden kan. Het kleine verschil, door den tijd in beider uit- en inwendig veroorzaakt, werd spoedig niet meer opgemerkt. De lieve, voorspoedige knaap en de beproefde, trouwe liefde vergoedden den man rijkelijk het weinigje bloeis, dat zij sedert verloren had. En zij vond een man, nog schooner dan voorheen, in allen opzigte door oefening volmaakter, en daarenboven - de vrucht van vlijt en oppassendheid ook in vreemde streken - genoeg, om op haren

{==39==} {>>pagina-aanduiding<<}
gewonen, ja nog wat gemakkelijker en hooger voet te blijven leven.
Dure dit leven lang, en bewijze voor de wereld, dat echte liefde even min slijt door het genot, als roest door de onthouding! Wij, trouwens, behoeven dit bewijs niet, wanneer de liefde inderdaad echt is, en het hart in verre oorden niet slechts bewaard, maar zuiver bewaard is. Truitje was gewis een goed meisje; zij werd nooit eene ontaarde dochter, was altijd eene brave vrouw, schoon de liefde het eerste krachtige roersel van haar ontluikend leven en de laatste beslissende drijfveer van hare keuze voor het volgend bestaan was. Eene zoodanige kon hard beproefd, maar niet vernietigd, niet ten einde toe getuchtigd worden. Neen! de Hemel hief den demper op, die de toonen haars levens wel zuiver, maar toch dof deed klinken, en herstelde de volle hemelsche harmonie haars levens der liefde. Smartelijk was deze schok zelf, welke de oude draden verbrak; maar des te heerlijker de rijheid, in den schoot harer jeugdige genegenheid, hares verloren, maar wedergevonden paradijs, genoten. Neen! deze rozen vallen niet af - onmerkbaar verflaauwen slechts hare kleuren, om eindelijk in het zuiver wit des hemels over te gaan. Daar is het vaderland der liefde; en zij alleen regeert, zonder eenigen band of boei.

N.S.





Aan den Redacteur van de Vaderlandsche Letteroefeningen.

Weledele Heer!

Ik neem de vrijheid, U het nevensgaande Dichtstukje, ter plaatsing in uw voortreffelijk Maandwerk, aan te bieden. Hetzelve werd door mij vervaardigd voor, en uitgesproken op, het plegtige Feest, in deze Stad, ter gelegenheid van de terugkeering der Nederlandsche Kunststukken, gevierd, en waarvan eene nadere omschrijving in de Amsterdamsche Courant, van 8 Jan. l.l., te vinden is.
Zeldzaam werd een feest door hartelijker vrolijkheid en hooger geestdrift gekenmerkt. Hier gevoelde het Nederlandsche hart ten volle al het zalige van onze redding uit de afschu-
{==40==} {>>pagina-aanduiding<<}
welijkste dwingelandij. Ja, hier voorzeker werd de vreugde over het terug ontvangen onzer Meesterstukken een krachtig middel, dat de hartelijke liefde voor Vorst en Vaderland diep in ieders hart drukte, en de geestdrift voor de kunsten tot eene hoogte stemde, die bijna tot verrukking steeg.
Hij alleen, die ooggetuige was, hoe broederlijk de beschermer der kunst zich met den kumtenaar, - hoe hartelijk de kunstenaars zich onderling vereenigden, en hunne blijdschap over de geheele verlossing der Menschheid met vervoering uitstorteden; hij alleen beslisse, of de redding van ons Vaderland en onzen kunstroem immer hartelijker konde gevierd worden.
In zulke oogenblikken zoude het mij onmogelijk geweest zijn te zwijgen. Ik waagde het dus, ook van mijnen kant dat heerlijke feest te huldigen, en stortede mijn gevoel uit in den volgenden ongekunstelden zang.
Oordeelt Gij dit stukje nu eene plaats in uw geacht Maandwerk waardig, dan wordt daardoor aan het algemeen en vereerend aanzoek, om dit Dichtstukje algemeen verkrijgbaar te maken, eenigzins voldaan, en verpligt Gij hem, die met bestendige achting blijft

UE. Dv. Dienaar,
hendrik harmen klijn. (*)
Amsterdam,
16 Januarij, 1816.

Uitboezeming op de feestviering, ter gelegenheid van de terugkeering der Nederlandsche schilderstukken.


Waartoe vaart ge opwaarts in uw zangen? 
Waarom, o Dichters! stemt ge uw luit? 
Waartoe het loflied aangevangen, 
En dringt uw ziel den boezem uit? 

{==41==} {>>pagina-aanduiding<<}

Ja, 't schriklijk ondier ligt verslagen; 
Europa steeg ten zegewagen, 
En vaagde 't moordrot weg als kaf; 
't Is uit, het lang verdelgend strijden; 
't Is uit, het lang en naamloos lijden; 
Gesloten is 't verzwelgend graf. 
 
Maar, Dichters! smoort uw vreugdegalmen, 
Hoe stout en schoon en rijk gedost; 
Staakt, staakt het strooijen van uw palmen: 
Ach! de aarde is naauwlijks half verlost. 
Snelt vrij, verrukt van hart en zinnen, 
Het diepvernederd Babel binnen, 
Doch bloost om 't schouwspel, dat u treft; 
Ziet, hoe de schandzuil van de volken 
Zich nog, met trotschheid, naar de wolken, 
Tot 's aardrijks diepen smaad, verheft. 
 
Die schandzuil, volken! is - uw kunsten, 
Geroosd, gesleurd naar 't plondernest. 
Wat is uw vrijheid, wat haar gunsten, 
Zoo lang 't geboeft die kroon nog rest? 
Gij blijft, als gij, bij 't smaakvereedlen, 
Het roovrenrot om kunst moet beedlen, 
Nog diep gezonken, diep ontaard; 
Gij blijft, zoo lang uw vrije telgen, 
Om kunst, in Fransche wulpschheid zwelgen, 
Dezelfde slaven, die gij waart. 
 
Maar, welk een roepstem klinkt langs de aarde? 
Wie blaast der volken geestdrift aan? 
Wie daagt hen op? ontvlamt hun waarde? 
Wie doet het heilig wraakuur slaan? 
Snelt aan! de Schutsgeest van de kunsten 
Hergeeft u, volken! met zijn gunsten, 
Uw lauwren, door 't geweld geroofd; 
Hij komt, - hij rukt uw schandzuil neder, 
Geeft u uw' heilgen kunstschat weder, 
En stort zijn' zegen op uw hoofd. 

{==42==} {>>pagina-aanduiding<<}

o Treffend schouwspel, dat geene oogen 
Ooit zagen, dat geen volk ooit dacht; 
Hoe stijgt het loflied naar den hoogen, 
En smoort de laatste jammerklagt! 
o Heerlijk, heerlijk overwinnen! 
De volken dringen 't Babel binnen, 
En rukken 't heilloos roosnest op; 
Ontwringen, met de valsche loovers, 
Hun' dierbren kunstschat aan die roovers, 
En 't grensloos jublen stijgt ten top. 
 
Waak op! waak op, gezegende aarde! 
Uw laatste schande is uitgewischt; 
Herneem uw kracht, herneem uw waarde, 
Der volken heilstaat is beslist; 
Rukt, na 't vernietigd heilloos sloopen, 
Rukt, volken! 't worstelperk weer open; 
Verlosten! komt van wijd en zijd: 
Geen moordkreet zal uw danklied smoren; 
De kunst ontsluit op nieuw haar koren, 
En daagt u op ten heilgen strijd. 
 
Strooit, kunstenaren! strooit nu palmen; 
Verheft den lang geboeiden geest; 
Stort uit uw vreugde in dankbre galmen: 
De kunsten gaan dit uur ter feest. 
De Schilderkunst zweeft voor die reijen, 
En heft, bij 't palm en mirte spreijen, 
Hare afgerukte boei omhoog; 
Zij wil met u ter feestzaal zwieren, 
En 't feest van haar verlossing vieren; 
De vreugde sonkelt uit haar oog. 
 
Ja, Schilderkunst! zie, vol verrukking, 
Uw zustren vrolijk om u staan. 
Na 't lijden van zoo veel verdrukking, 
Mogt dan het uur der redding slaan. 
Geen zieldwang zal haar gloed thans dooven; 
Geen aartstiran haar schatten rooven; 

{==43==} {>>pagina-aanduiding<<}

Geen dwingland jublen bij haar val. 
De vrijheid, meer dan 't licht te roemen, 
Vlecht om haar kruin een' krans van bloemen, 
Die nimmer weer verwelken zal. 
 
Maar, wie moest meer en dieper buigen? 
Wien dekte meer en smaad en schand? 
Wien voegt, bij 't redden, voller juichen, 
Dan u, gelouterd Nederland? 
Hes aan, hef aan dan dankbre zangen! 
De heilge hymnen aangevangen: 
Thans zijt ge uit 's roovers klaauw gered; 
Uw zwartste vlek is uitgewreven; 
Uw kunstschat is u weergegeven; 
U werd een frissche kroon op 't eerlijk hoofd gezet. 
 
Ja, 't is alsof, na lang verbeiden, 
Ontrukt aan 't doorgestreên verdriet, 
Na lange jaren smartlijk scheiden, 
Een vader 't eerst zijn kroost herziet. 
Zie, zie hem 't aan zijn' boezem prangen! 
Hoe gloeit zijn langgerekt verlangen! 
Hoe zegent hij zijn zalig lot! 
Elk woord, elk zuchtje, dat zijn lippen 
Mag in dien dierbren stond ontglippen, 
Stijgt met een' dubblen dank tot God. 
 
Hoe moet ons hier uw poging treffen, 
Hoe toont ge u teelt van d'echten stam; 
Gij durft het eerst uw kruin verheffen, 
Verlost, verheerlijkt Amsterdam! 
Ik zie u 't eerst, bij 't vrolijk zwieren, 
't Verlossingsfeest der kunsten vieren, 
En juichend danken voor die gunst; 
Heel Neêrland ziet van vreugde u blaken; 
Het wil, als gij, dien wellust smaken, 
En 't gansche vaderland viert ras het feest der kunst. 
 
En gij, die, rustig uitgetogen, 
Op Neêrlands wenk, in 't roofnest drongt, 
En 't, door uw vast en moedig pogen, 
De vaderlandsche kunst outwrongt; 

{==44==} {>>pagina-aanduiding<<}

Hoe stroomt u alles dankend tegen! 
Heel Neêrland jubelt bij dien zegen, 
En offert u zijn rijkst gebloemt; 
't Ontvangt, daar hart en boezem branden, 
Zijn' schat met geestdrift uit uw handen; 
Terwijl 't uw' naam met eerbied noemt. 
 
Maar u, gewijde Feestgenooten! 
U, u doorstroomt het zelfde vuur! 
Één band houdt u aaneen gesloten; 
Die band is heilig, als natuur. 
De kunst verbindt u aan elkander; 
De kunst, wat ook het lot verander', 
Wat in den stroom des tijds ook zinkt, 
De kunst is groot, is onverderflijk; 
Zij maakt ons, als de deugd, onsterflijk; 
Het is haar glans alleen, die onverdoofbaar blinkt. 
 
Welaan, verrukte kunstenaren! 
Vereenigt u met hart en hand; 
Doet de aard weer op uw wondren staren; 
Blijft de echte kroon van Nederland! 
Komt, broeders! vat en vult den beker, 
En plengt hem, van uw redding zeker, 
En juicht: ‘De zieldwang ligt verplet. 
Ons Neêrland heeft zijn' kunstschat weder. 
Triomf! der volken heil daalt neder. 
Triomf! Iö, triomf! Europa is gered.’ 
 
h.h. klijn. 
6 Januarij, 1816. 


De menschlievende Kozak op den Gothard's-berg.

(Naar het Hoogduitsch van asschenberg.)

Toen de Russische troepen, onder suwarow, over den Gothard in Zwitserland doordrongen, boden hun de Franschen, aan den rand eens afgrijselijken afgronds, den hardnekkigsten tegenstand. Driemalen moesten de Kozakken, die afgezeten waren en de sabel gegrepen hadden, terugdeinzen.

{==45==} {>>pagina-aanduiding<<}
Eindelijk overmeesterden zij hunne vijanden, hieuwen dezelve ter neder, of drongen hen in de akelige diepte. De avond was bij deze bloedige verrigting gevallen; men hield stand, en de Kozakken zochten hunne schuilplaats onder de nederhangende rotsen, zich tot den morgen zoo vele gemakken verschaffende, als hun in hunne positie mogelijk was. De nacht, die stil en helder was, bedekte deze uitgestrekte woestenije met zijnen sluijer; doodsche stilte heerschte allerwegen; men hoorde niets, dan van tijd tot tijd het roepen der schildwachten in de verte. Eindelijk verneemt een der Kozakken een zacht kermen; het schijnt uit den afgrond voort te komen. Hij nadert deszelss boord, roept, krijgt geen antwoord; doch het jammeren duurt bestendig voort. Zonder zich lange te bedenken, begint de brave man, met gevaar van zijn leven, af te klimmen; hij stapt van den eenen in de rots vooruitstekenden steen op den anderen, komt het gekerm nader, en vindt, in eene diepte van meer dan 200 voeten, een' jongen Franschen Officier, die, door eenen houw in den schouder gewond, naar beneden was gestort. Zich door woorden te doen verstaan, was voor menschen, die van de meest verwijderde gedeelten van Europa bijeengekomen waren, om elkander te vernielen, onmogelijk. Ook hield zich de bewoner des Dniepers hier niet mede op; hij tracht den lijdenden op te rigten; maar, deze is door zijnen val zoodanig gekneusd, dat hij zich niet op de been kan houden. De edele Kozak weet raad; hij maakt den draagband van zijne sabel los, bindt zich daarmede den Franschman op den rug, en begint naar boven te stijgen. Weinige schreden heeft hij gedaan, - daar schiet een steen, waarop hij dacht vast te staan, onder hem weg, en hij stort, met zijnen last, een aanmerkelijk eind nederwaarts. Het ergste is, dat hij zich, aan een puntig, scherp brok der rots, eene lange, van bloed
stroomende wonde scheurt. Doch dit kan zijnen menschlievenden ijver niet stuiten. Hij heft zich op, stijgt met verdubbelde voorzigtigheid weder naar boven, en bereikt eindelijk, met eene onuitsprekelijke moeite, den boord der rots. Zijn Officier prees deze schoone daad, en zorgde zelf voor den kranken, die vervolgens geheel herstelde.

Z.





{==46==} {>>pagina-aanduiding<<}

Verslag van twee bokspartijen, door een' ooggetuige.

(Eene nadere Bijdrage tot kennis van de Levenswijze en Vermakelijkheden der Londensche Groote Wereld.)

Londen, 20 Sept. 1815.

Maandag namiddag waren alle wegen, naar Highgate en Hampstead leidende, met menschen van elken ouderdom en geslacht bedekt. Zij verzamelden zich te Golders-Green, niet verre van Hampstead. De Boksers waren grip en bill hales. Ten half vier ure traden zij in den kring; zij waren nagenoeg van gelijke grootte en ligchaamssterkte. De Adjudanten van grip waren oliver en shelton; tom jones en dick weal die van hales. In 't algemeen wedde men voor hales, wijl deze reeds als uitstekend Bokser bekend stond. Grip had nog slechts geringen roep; en dit was de eerste maal, dat hij openlijk optrad. De toeschouwers en eene ontzaggelijke menigte Dames, (!) welke in eenige honderd rijtuigen om den grooten kring van rondomme geschaard stonden, waren ongemeen begeerig naar den kamp. Onder de gebruikelijke ceremonien, ving dezelve thans aan, en duurde, met eene tot dusverre bijkans ongehoorde hardnekkigheid, een volslagen uur aaneen voort. Beide Kampvechters zwommen in bloed. Na eenig uitrusten, begon de strijd op nieuw, en duurde wederom drie vierde uurs. Zij maakten niet minder dan zeven-en-vijftig vertwijfelde gangen of toeren (rounds), en ontwikkelden daarin zoodanige vaardigheid en zulk eene voortreffelijke Boksmethode, dat zelfs de ervarenste kunstkenners daarvan verbaasd stonden. Bij den zeven-en-vijftigsten gang gleed hales uit, en deed een' schrikkelijken smak met het hoofd tegen den grond. Nu waren de meeste wedders op hand van grip. Maar het was bezwaarlijk, ja onregtvaardig, naar den tot dusverre gevoerden kamp te oordeelen, den een' of ander' eene bepaalde voorkeuze te geven. Thans, echter, maakten zij weder veertien gangen, in welke allen hales moest
onderdoen, zoodat hij ten laatste niet langer overeind kon staan. De overwinnaar grip werd algemeen toegejuicht. Hales moest van zijne Adjudanten in eene huurkoets worden weggebragt. Onze bekwaam-
{==47==} {>>pagina-aanduiding<<}
ste Boksers waren tegenwoordig, als belcher, bill gibbons, scroggins, knowles, wortly, en schier alle Boksliefhebbers der Hoofdstad, die allen hun gevoelen uitbragten, dat beide jonge lieden volleerde en vaststaande (well bottomed) Boksers zijn.

Onder de vele openlijke Voorstellingen, die te Londen, ten voordeele der Weduwen en Weezen van de bij Waterloo Gesneuvelden, (!) door kunstkweekelingen uit edele aandrift gegeven werden, was ook eene Bokspartij, waarbij, met zeldzamen wedijver, zich alle Vuistvechters van Londen lieten vinden, en eenige gangen maakten. Belcher en eales waren hier de beide Hoofdkampers, en de eerste sloeg nog bovendien met een' jongen Debutant in de kunst, van athletische statuur, en als een' ruwen Vechter (rough Rider) bekend. Maar belcher, door zijne afgeregtheid op het bloedtooneel, werd hem echter meester, en sloeg hem een oog uit. Het volk riep: Genoeg! en de handschoenen werden uitgetrokken. De toeschouwers waren zeer talrijk, en van de eerste klassen (first respectability), en men herinnerde zich noch zoo lang een' duur des schouwspels, noch zoo hoog een genot, als dit opleverde.
Lands wijs, lands eere! mogen wij hierbij uitroepen, en vragen, of voor deze menschen ook een Apollo van Belvedere of eene Venus de Medicis geschapen zij!

Twee anecdoten voor het hart.

De Heer van krivtzoff, Kapitein bij de Gardes van Keizer alexander, verhaalt, als ooggetuige, een' trek van menschlievendheid van welgemelden Vorst, niet minder sprekend, dan die bevorens door ons is medegedeeld.
In den loop des zomers van 1811, ten gevolge van eenige militaire manoeuvres, trok de Keizer met zijne troepen over eene brug, slechts losjes opgeslagen over eenen arm der Newa, tusschen Wasili-Ostrof en den tegengestelden oever. Eenige planken bezweken, en verscheidene soldaten stortten in den stroom. De Keizer, die aan het gevaar was ontsnapt,

{==48==} {>>pagina-aanduiding<<}
volgde alleen de aandrist van zijn edel hart, en wierp zich in de rivier, waar hij een' geruimen tijd verbleef, het voorbeeld gevende eener zelfverzaking, welke vele navolgers wekte, en redde alzoo al deze dapperen, één uitgezonderd, die in zijnen val een' doodelijken slag ontving.
Opgemelde Heer van krivtzoff, in den arm gewond, en, bij de inname van Moskow door de Franschen, krijgsgevangen gemaakt, was gehuisvest in het Vondelingshuis, alwaar desgelijks de gewonde Franschen lagen. Op zekeren morgen treedt hij hun verblijf binnen, den arm in een verband, en roept hun toe: ‘Soldaten! gij allen zijt mijne gevangenen, - de Fransche armee is weg, - ik eisch, dat gij u overgeeft!’ - ‘Dat doen wij niet, - te wapen!’ schreenwen eenigen, opvliegende, zich wapenende, en naar buiten stuivende, eer de Heer van krivtzoff (die voorzag, dat zij door de Kozakken zouden worden afgemaakt) hen konde wederhouden. Zij vonden, op het binnenhof, inderdaad hunnen dood. De overigen gaven zich gevangen. Straks begaf zich hun Beschermengel naar den Officier der Kozakken: ‘Ik verklaar, dat de gewonde Franschen, die zich hier bevinden, mijne gevangenen zijn.’ - Dringende wederspraak des Officiers, en lange wedstrijd tusschen hem en onzen Held en woedende soldaten en een oproerig graauw. - De Heer van krivtzoff hield vol, en - redde hun het leven. Zij waren 1500 man sterk! (Eene zware wonde werd dezen braven Kapitein toegebragt in den slag bij Culm: een kanonskogel nam hem de dije weg. De kunstbewerking werd aan hem verrigt, en hij bevindt zich tegenwoordig zoo wél, als men, dusdanig verminkt, zich kan bevinden.)




De groote deserteur.

Eene Vertelling, op eene voor echt opgegevene Anecdote gegrond.


Toen bonaparte uit Moskow toog, 
Of, juist gezegd, te viervoet vloog, 
Om de eerste te Parijs het nieuwtje te vertellen, 
Hoe de Overwinning, die hem plagt vooruit te snellen, 
Hem ditmaal, spoedig, volgen zou, 
Was hij zóó toegestopt, (doch enkel voor de koû!) 
Dat niemand schier den Keizer kon herkennen; 

{==49==} {>>pagina-aanduiding<<}

En dat hij zoo verkoos te rennen, 
Was niet uit vrees, maar louter ongeduld. 
Hij had, uit zedigheid, geen slede, fraai verguld, 
Maar slechts een voertuig zich verkozen, 
Waarover zelss een boer zou blozen; 
't Had van een zwijnstrog wel het meest, 
En 't droeg nu desgelijks, schoon een veel grooter beest. 
Dus uitgerust, bereikt hij de oevers van den Niemen: 
Daar stond een Tollenaar, als aan de brug bij Diemen; 
Maar deze was een Jood, die, sluw en bij de hand, 
Gelijk dat volkje nóg zich toont in allen land, 
Den Keizer straks herkent, maar niets daarvan laat blijken. 
De Troggemajesteit, na schuw rondomme kijken, 
Vroeg den Israëliet, of hier 
Ook reeds veel Deserteurs passeerden de rivier? - 
Wat Deserteurs betreft, zoo kan ik u verklaren, 
(Dus sprak de schalksche Jood, 
Terwijl hij nap een snuifje bood) 
Dat gij nog de eerste zijt, dien wij hier overvaren! 
 
IJ. 





Welgeplaatst compliment.


‘Mijnheer!’ dus sprak Held wellington, 
Nadat hij Frankrijk overwon, 
Tot een' Parijzenaar: ‘ei, wil mij eens ontvouwen, 
Wat hier al zeldzaams is te aanschouwen.’ - 
Het zeldzaamst, zegt de man, daar hij eerbiedig boog, 
Het zeldzaamst zie ik voor mijn oog! 
 
IJ. 





Eene algemeene waarheid uit den mond eens Franschen bedelaars.


Vorst blucher reed eens, in Parijs, 
Langs de Pont-neuf, naar zijn paleis. 
Een Franschman, d'un air pitoyable, 
Riep klagelijk: Ah, Monseigneur! 

{==50==} {>>pagina-aanduiding<<}

(De Vorst zel lagchend: ‘serviteur!’) 
Pitié d'un pauvre misérable! 
o, Zwijg maar!’ sprak de grijze Held, 
Terwijl hij een stuk gelds liet vallen; 
‘Ik weet reeds lang, wat gij vertelt: 
Ja - miserabel zijt gij allen!’ 
 
IJ. 


Muzijk.

Concert van J.C. Kleine.

Dit Concert-benefice kan óf de genen, die nog voornemens zijn concert te geven, een groot voordeel doen te gemoet zien, doordien de zaal zoo vol, of liever opgepropt was, als wij ons schier bij geen benefice weten te herinneren; óf ook wel het tegendeel doen vreezen, door dat men op verre na over alles niet voldaan kon zijn, hetgeen veien dus bij volgende gelegenheden kan doen terugblijven; en ook, omdat er Meesters optraden, die gewoonlijk zelve nog concert geven. Hoewel deze Meesters wel verdienen meermalen gehoord te worden, weet men te wel, hoe het Algemeen hierover denkt.
J.c. kleine blies een concert van b. koch, alhier. Hetzelve kwam ons voor, niet zeer eigenaardig voor de clarinet te zijn gesteld, en was, uit dien hoofde, ook niet zeer gunstig voor den uitvoerder, om zijne, ons zoo dikwerf betoonde, op verre na niet alledaagsche, bekwaamheden te doen gelden. Het éénige, waarin de Heer kleine ons nadere blijken zijner bedrevenheid in de behandeling van dit instrument gaf, bestond in het doen hooren van die zeer hooge toonen, of liever geluiden, hoedanig men toch veeleer zulk een hoog piepen mag noemen.
Wonderlijk is de Componist met de harmoniën en modulatiën te werk gegaan. Dat men toch inzage, dat men met of door dit moduléren zich niet immer als kundig, maar veeltijds als zeer onkundig voordoet! Want, zoo men vermeent hieromtrent zoo geheel willekeurig te kunnen of mogen handelen, dan is men voorzeker van geheel andere gevoelens dan alle die Meesters, welke ons immer ten voorbeelde behoor-
{==51==} {>>pagina-aanduiding<<}
den te zijn. Het duidt veeleer armoede van gedachten aan, dan wel harmonische kunde. Of vermeent men, dat het zoo veel moeijelijks in zich heeft, om het geheele toongeslacht te doorkruisen? om eensklaps in verwijderde, verafgelegene toonaarden over te gaan, of te komen? Zulks is door eenigen, die dit alles, in noten zelfs uitgedrukt, hebben opgesteld, zoo gemakkelijk gemaakt, dat men niet anders behoeft te doen, dan slechts te kopiéren. Wij juichen elke eigen vinding in dezen, en wel vooral van jonge kunstenaars, toe; desniettemin moet men gezonde idéën, grondige, krachtige harmoniën, met de overige vereischten van een dusdanig muzijkstuk, leveren, en zich niet laten vervoeren door de begeerte, om zich enkel als origineel voor te doen, en te wanen, dat het om het even zij, wat, en hoe zulks, er staat. Door al dat origineele en over-origineele laat men den tochoorder koud, als verzuimende geheelenal dat, wat tot ons gemoed spreekt. Voorbeelden, als wij bedoelen, zijn er genoeg voorhanden en te bekomen, en kwamen ook bij andere voordragten van den Heer kleine tot ons gehoor; zoo als (om bij dit instrument ons te bepalen) de werken van sphoor, crusel, en dat van onzen bekwamen en verdienstelijken stadgenoot wilms. Deze werken, hoewel zeer moeijelijk, stellen echter den kunste naar in de gelegenheid, om zich voordeelig te kunnen voordoen, en hebben de clarinet ook wel eenen wijderen, meer omvattenden werkkring doen beslaan, dan men gewoon was te hooren; maar
doen tevens de kunde en bedrevenheid dier Componisten, zoo wel in het bijzonder - wat het solo-instrument betreft - als in het geheel - de gansche zamenstelling - kennen. - Het adagio van dit concert was nogtans zoo verschillende, in alle opzigten, van het overige van hetzelve, dat wij ons zulks niet konden verklaren, dan door te vooronderstellen, dat al het andere eene veel vroegere compositie was, en dit adagio, na rijper inzigten, eerst onlangs was gemaakt. Wij hopen ons hierin niet te vergissen; en is dit zoo, dan gewis durven wij in het toekomende op iet veel beters, van dezen, tot dusverre als Componist ons onbekenden, staat maken.
De zang der Jufvrouwen leefson was zóó, dat wij de toegevendheid van het publiek hebben bewonderd, van ze niet alleen bedaard en gelaten te hebben aangehoord, maar

{==52==} {>>pagina-aanduiding<<}
ze zeifs nog toe te juichen! Wat noopt zulke meisjes, in het openbaar op te treden? vroegen wij onszelven af; te meer, daar tevens zulke bekwame Meesters optraden. Wij schreven het aan verregaande onkunde of onbeschaamdheid toe. Dat ze beide in groote mate bezitten, bewijst genoeg haar eigen betoon van zelftevredenheid, doordien ze gestadig lachten. Dat ze onbekwaam zijn, bleek uit het medespelen - der zangpartij - door den Heer baldenecker. Zij missen bijkans alles, wat door beoefening der kunst moet aangeleerd en verkregen worden.
Het is van den Heer kleine niet zeer hensch, (te minder nog, daar hij uit het sterk bezoek zijns Concerts de toegenegenheid des publieks meer dan eens bespeuren mogt) dat hij zoo iets durfde voordienen. En niet minder is hij te beschuldigen, van ze te hebben doen optreden nevens die Meesters, die ook obligaat speelden. De éénige verontschuldiging voor hem kan zijn, het gebrek aan Zangeressen. Maar, gesteld men had niemand beter kunnen krijgen voor dien avond, dan had hij veeleer zulk eenen zang achterwege moeten laten. En, daar ieder de schaarschheid van geschikte voorwerpen voor den zang kent, zoude men hem dat niet als zijne schuld toegerekend hebben; te minder nog, dewijl er obligaat genoeg was. Wij moeten dus te meer het gemis van eene goede, en voornamelijk Duitsche, Opera beklagen.
De Heer Violoncellist muller scheen met de Rombergsche muzijk óf niet genoeg vertrouwd, óf hij was dien avond
    niet gedisponeerd tot obligaat spel. Daar wij ook dit stuk van den zeer verdienstelijken rauppe hebben gehoord, zweefden ons zijne toonen onwillekeurig voor den geest; en waarschijnlijk meldt zich de herinnering aan dien zeldzamen Meester met aandoening bij een ieder aan, zoodra men muzijk, ook door hem gespeeld, hoort uitvoeren. Desniettemin hebben wij den Heer muller onderscheidene reizen met genoegen gehoord; hoezeer wij wel meer kracht in zijn spel, vooral bij lage passages, wenschten.
De Heer mann was ons, gelijk immer, zeer welkom, en blies meermalen gehoorde variatiën, in zijne, hem eigene, (doch, zoo het ons voorkwam, met minder kracht dan gewoonlijk) regt meesterlijke manier.
H. kleine. Hoezeer wij ook dezen bekwamen Violist het regt willen laten wedervaren van net en zuiver te hebben

{==53==} {>>pagina-aanduiding<<}
gespeeld, zoo was ons de toon en speelmanier van baillot nog te versch in het geheugen, dan dat wij ons konden wederhouden, daaraan te denken, en vergelijkingen te maken. Ofschoon wij zelve ten hoogste tegen het maken van vergelijkingen zijn, te meer, daar dezelve met altoos juist kunnen uitvallen, zoo wenschten wij echter welmeenend dusdanige vergelijkingen aan knnstbeoefenaars zelve, vooral dezulken, die in het publiek optreden, toe; ten einde zij inzagen en beseften, dat toejuichingen niet immer en alleen tot maatstaf van bekwaamheden of verdiensten kunnen noch moeten strekken, en dat men zich door zulk eene, dikwijls overdrevene, hulde ligtelijk tot eigenwaan laat verleiden.
Het muzijkstuk, dat de Heer j.c. kleine ons ten laatste - als solo - deed hooren, was door den Violoncellist muller gecomponeerd. Aangenaam was het ons, diens bedrevenheid ook in dezen te leeren kennen. Zijne compositie heeft ons wel bevallen; en zeer aardig, ja geestig, is het bekende idée uit Monsieur Dechalumeaux daarin aangebragt, en wederkeerig, bijzonder aan de fagot, toegedeeld. Daar de Heer mann medeblies, was de overeenstemming in de uitvoering, zoo als men van zulke Meesters verwachten kon, voor hen zeer vereerend. De solo-slag op de groote trom, as ook de zoogenaamde Turksche muzijk, had, onzes inziens, wel weg kunnen blijven; omdat het eerste reeds zulk een asgebrukt grapje is, en daarom ook de werking, welke men er zich welligt van voorstelt, niet meer, of althans zelden, voortbrengt; en omdat het laatste, behalve ook om de aangevoerde reden, ons, die reeds zoo verzadigd zijn geworden van al dat vreemde en militaire, niet, dan daar, waar het volstrekt gevorderd wordt, nu meer kan behagen. Wij hadden dus deze veelmaals naaktheid-omkleedsels liever achterwege gelaten gezien, omdat het hier geenszins, uit dien hoofde, behoefde.
Dit thema uit Dechalumeaux was sedert lang het savoritpreludium der Heeren kleine en mann, en heeft ons niet zelden wrevelig gemaakt, dewijl men zich niet ontzag, hetzelve ook vóór of tusschen de sraaiste en beste werken, zoo koddig doenlijk, te doen hooren. Eveneens was bij die beide Heeren een thema van beethoven, uit eene zijner symphoniën, te zelsden einde in gebruik. Wij wenschen, daar wij het nu, als opzettelijk, door den Heer muller, voor

{==54==} {>>pagina-aanduiding<<}
gemelde Heeren vervaardigd, hebben gehoord, dat zulks ons zal bevrijden, om verder het voormelde, anders dan dusdanig aangebragt, te hooren. - In het adagio, de mleiding uitmakende, heeft de Heer muller, even als de Heer koch, de clarinet-partij zoo hoog gezet, dat het ook niet meer dan slechts geluid is, en zeer gewaagde toonen voor dit instrument moet vormen, inzonderheid door de daarbij gevoegde modulatiën, welke er dan ook vrij benaanwd uitkwamen, hetgeen men anders van dezen verdienstvollen Meester geheel niet gewoon is te hooren.
Nu kwam het finale: Wilhelmus gevarieerd. De eerste maten deden niets dan alles slechts verwachten; men hoorde eenigen veel schielijker dan anderen spelen; het was een wirwar; doch bij het herhalen der reprise kwam alles nog gelukkig te regt. Men moet zich over zulke dingen ergeren; het is eveneens alsof men spotte met de muzijk, of dat men zich het publiek in het algemeen denkt te bestaan uit lieden, die de ensemble-stukken, dus de symphoniën en andere bijdragen voor het volle orkest, als toegist of emballage beschouwen, waarop het minder aankomt. Ergerlijk is het, dat dergelijke wanorden plaats hebben bij een Orkest, meestal uit Meesters bestaande, en aan welks hoofd een Directeur - hier de Heer baldenecker - staat: maar hoogst ergerlijk was het ons, dien Heer Directeur, bij al dat wanvoegelijke, zoo ook b.v. bij het keurige gekraai der Jufvrouwen leefson, gedurig te zien lagchen. Zulks verraadt, of groven eigenwaan, of duldelooze onverschilligheid, of ontijdigen spotlust. Een edele ernst, door kunstgevoel en kunstvuur gewijzigd, behoorde den Directeur steeds te bezielen. Maar, zulke meisjes, onder andere, uit te lagchen, en zich echter tot het medespelen harer zangpartij te verledigen, - men zegge ons eens, met welk eenen naam zoo iets behoort bestempeld te worden?
Wat de Hoornisten in het sinale: Wilhelmus, heeft geschort, weten wij niet, of mogen wij niet weten; maar zij hebben zich bijna niet doen hooren, en schandelijk verzuimd, hoewel ze op het orkest aanwezig waren, de daarin voorkomende kleine solo's, ja zelfs het accompagnement, te blazen. Waren ze misschien bedwelmd door..... de volte van de zaal?

Concert van C. Maijer.

Met een waar genoegen hebben wij dit, in zijn geheel fraaije, Concert bijgewoond. De bereids zoo groote bekwaamheden van dezen, nog jongen, Kunstenaar laten iet buitengewoons verwachten. Behalve de eigenschap van zeer vaardig, net en juist te spelen, meenen wij ook opgemerkt te hebben iets, hetgeen, naar ons inzien, de klavierspelers, over het algemeen, te veel missen; namelijk, het minder sterk spelen van die partij, welke niet direct dominérende is. En

{==55==} {>>pagina-aanduiding<<}
vanhier dus ook, dat de dominérende partij zoo goed uitkwam; hetwelk door een gelijk sterk spelen der beide handen, zoo als veelal, moet verhinderd worden. De keuze zijner uitgevoerde muzijkstukken vermeenen wij, als een bewijs van zijnen bereids goeden smaak, en welligt ook inzigten, te mogen aanvoeren. - Ook heeft het Piano ons zeer wel bevallen, als hebbende een' zeer aangenamen, en toch vollen, sterken toon.
Het gemis van de aria, en harmonie voor blaasinstrumenten, werd ons, door het nog eens meer spelen, dan aangekondigd was, des Heeren maijer zoo wel, als door de goede uitvoering der solo-stukken van de Heeren mann en j.c. kleine, wel vergoed; hoewel de laatste zijne gewone vastheid in toon niet, doorgaans, deed hooren.

Concert van blinde kinderen.

Een treffend schouwspel was het voor ons, eenen rei dezer ongelukkige jeugdige wezens te zien nederzitten, om den lof des Allerhoogsten op het Kersfeest, in maatgezang, uit te boezemen. Met genoegen, ja met verrukking, woonden wij daarom deze plegtigheid bij. De leerlingen leiden goede vorderingen aan den dag. Inzonderheid behaagde ons de uitvoering van het chorus uit de Schepping van haydn; en hieruit kon men afleiden, wat er uit zulke kinderen zoude kunnen worden, indien zij onderwijs genoten van Zangmeesters, die bij grondige kunde tevens een' goeden smaak paarden. Niet zeer gunstig kon nopens dit laatste ons oordeel uitvallen, toen wij den Heer brachthuyzer (waarschijnlijk hun onderwijzer in dezen) achtervolgens zagen voortreden met een paar zangstukken, welker uitvoering voorzeker van allen muzikalen smaak ontbloot was: ook weten wij niet, hoe de zang van dezen Heer, bij een concert van blinde kinderen, te pas kwam. Hoezeer een der meisjes zich door hare stem gunstig onderscheidde, hadden wij echter wel gewenscht, haar door eene of andere der overigen, al ware het ook door eenvoudiger stukjes, te zien afwisselen. Het orgel-accompagnement (denkelijk geheelenal door den Organist boursse volbragt) was somtijds meer orgel-kloppen dan orgel-spelen; doch over het geheel niet onverdienstelijk. Over de ingelaschte schietpreek houden wij, als niet tot ons vak behoorende, ons oordeel terug; ofschoon wij moeten bekennen, dat dezelve voor ons meer ontstichtend dan opwekkend was. Met genoegen zagen wij de ruime zaal opgepropt met menschen; en echter was, voor zulk een gemengd publiek, de orde en stilte vrij algemeen. Welligt had men nog meer genoegen gegeven, door de plaatsen op verschillende prijzen te bepalen, en gelegenheid tot het bespreken derzelve te hebben verleend. Uitgelezener muzijkstukken, en minder in getal, hadden voorzeker aan deze onderneming nog meer bijval
verschaft, inzon-
{==56==} {>>pagina-aanduiding<<}
derheid van die der hoorders, welke niet zoo zeer op quantiteit als qualiteit zien. Doch de voorwerpen zelve, die hier ten voorschijn traden, weêrhouden ons van alle verdere aanmerkingen. Heil der Stad, die zulk een weldadig Instituut onder de binnen hare muren bestaande Stichtingen telt!

Anecdote voor concertgevers.

De volgende, onlangs bij ons ontvangene, letteren kwamen ons niet onaardig voor, om, als toepassing tot het door ons, in de verledene maand, geplaatste, omtrent het geven van Concerten, aan onze geëerde Lezers mede te deelen.

Mijne Heeren!

Onder de genoegelijke oogenblikken, welke mij uwe tot hiertoe, mijns inziens, zoo gepaste muzikale aanmerkingen opleverden, telle ik ook inzonderheid die, welke mij de lezing van het door Ul. in het jongstvorige nommer der Vaderlandsche Letteroefeningen voorgedragene verschafte. Met vermaak zag ik, onder andere, daarin de dikwerf onbeschaamde wijze, om concertlootjes aan den man te helpen, gehekeld. Daar echter velen van deze lieden schier ongeneeslijk moeten worden beschouwd, zoo wil ik hun een der poliete middeltjes mededeelen, om een gedeelte dezer bedelarij met bevalligheid (en hieruit blijkt, dat dit middeltje van de Groote Natie afkomstig is) te bewerkstelligen; aan Ul. oordeel overlatende, om mijn geschrijf al dan niet een plaatsje onder uwe rubriek te vergunnen.
De vrouw of dame, welke zekere Virtuoos (voornemens zijnde alhier concert te geven) bij zich had, eenige jaren geleden, aan een aanzienlijk huis binnen deze stad dinérende, stond onder het dessert op, en bood, uit een sierlijk mandje, aan elk der aanwezigen een paketje aan. Men dacht, dat het eene surprise of muzikaal spelletje zoude zijn; en dit was het inderdaad! Ieder pakje, namelijk, bevatte een meerder of minder aantal eenzelvige thema's, welke alleen door klinkende munt konden worden opgelost. Het waren .... concert-biljetten! Natuurlijk moest elk der manuelijke gasten den Virtuoos voor het minst het dubbeltal Hollandsche guldens, tot erkentenis voor zulk een gracelijk aanbod, offeréren. En - het doel was bereikt.
Als nu de een of ander van die Concertgevers dit thema, om niet lomp te kopiéren, met Fransche vindingrijkheid, naar eisch weet te variéren, zal men hem toch wel niet voor kwelgeest, os mogelijk wel iet ergers, durven uitschelden? Wie weet!.... Practica est multiplex.

Uw bestendige, heilwenschende Lezer,

D.






{==57==} {>>pagina-aanduiding<<}

Mengelwerk.

Dankrede voor den algemeenen vrede, gehouden den 20 Dec. 1815.

door N. Swart, Leeraar der Remonstrantsch-Gereformeerde Gemeente te Amsterdam.

Die den geest der Vorsten als druiven afsnijdt; die den Koningen der aarde vreesselijk is.

Psalm LXXVI:13.
Hoe vol ook onze jaarboeken zijn van gezegende reddingen en uitkomsten, van aanmerkelijke gebedsverhooringen en weldaden boven gebed en wensch verheven, naauwelijks zullen zij een halsjaar aanwijzen, met dat gelijk staande, hetwelk wij nu pas ten einde brengen. De bededag, volgens het bevel: ‘roept m aan in den dag der benaauwdheid,’ ingesteld, veranderde in eenen dankdag, reeds door den vrolijken overwinningskreet voorafgegaan. De bedestonden veranderden meer en meer in dankstonden, ja schenen het welhaast voor schandelijk te verklaren, aan al de stof tot vreugde niet veeleer, dan aan de geringere oorzaken van bekommering en ontevredenheid omtrent den gang der openbare zaken, te gedenken. Vanhier het vreemd verschijnsel van een enkel dankuur voor de grootste weldaden, ooit door het vaderland ondervonden; van verlegenheid om stoffe bij hem, die in dit uur moet optreden, schoon

{==58==} {>>pagina-aanduiding<<}
stoffe voor dagen en weken voorhanden is, ja de late nakomelingschap nog den God der vaderen zal roemen over den zegen van onzen tijd. Maar neen, zoo wijs en gepast het besluit des Hoogen Bewinds is, zoo vol en aangenaam zal onze rede moeten zijn. Wij willen slechts een oogenblik vertoeven, om dankbaar terug te zien op het gansche afgeloopen tijdperk, om deszelfs geheelen inhoud met onzen geest te omvatten, om als bij optelling de som te vinden onzer dure verpligting, en alzoo geloften te doen en te betalen, waardig den Heere onzen God, Hem, die den geest der Vorsten als druiven afsnijdt, en den Koningen der aarde vreesselijk is.
De woorden, u daar zoo even genoemd, vormen het laatste gedeelte van den zes-en-zeventigsten psalm, en mogen als onze tekst worden aangemerkt. Schoon, namelijk, eene gelegenheid als deze niet gewijd is aan de verklaring van het heilige blad, en niet volstrektelijk vordert, deszelfs taal als onzen leiddraad te volgen; zoo geeft toch de geest eener bijeenkomst in den naam en het huis des Heeren een natuurlijk verlangen in, om ook thans onze prediking op den bijbel te gronden; en geeft, in het bijzonder, de inhoud des ouden verbonds vele uitnemende voorbeelden aan de hand, om de vaderlandsliefde door den Godsdienst te heiligen. De geheele zes-en-zeventigste psalm is zulk een voorbeeld, dat wij bijna ganschelijk op ons en onzen toestand kunnen toepassen: waarna het des te geleidelijker zal vallen, ten slotte alle de bijzondere oogpunten op te vatten, waaruit wij de laatste gebeurtenissen wenschen beschouwd te hebben.
De genoemde psalm, namelijk, is een overwinningslied, den Heere door Israël toegezongen; doch hetwelk zoo weinige bijzonderheden vermeldt, dat tijd en gelegenheid volstrekt niet zijn aan te wijzen. Wanneer men dus slechts de namen verandert, dan kunnen wij dezen lofzang, zonder vele zwarigheid, als den onzen beschouwen. Of is God niet bekend in Nederland? zijn naam niet groot in het gewest, dat wij bewonen; daar,

{==59==} {>>pagina-aanduiding<<}
waar men in vroegere dagen het verhaal van ons wedervaren met den naam bestempelde van wonderen des Allerhoogsten, en zijnen vinger aanwees in menigte bijzonderheden, die over onze verlossing van het uitheemsche juk dadelijk beslisten? Hoe hoog steeg de magt van dit kleine en zwaar gedrukte land; zoodat het de bijzondere aandacht van geheel de wereld trof, en ieder het, met den godsdienstigen landzaat, aan des Hemels bijzondere zorg toekende, dat zulk eene stip op de kaart zoo groot en belangrijk eene plaats besloeg in de geschiedenis der volken! - Of is niet onder ons zijne hutte en zijne woning, waar het volkskarakter te allen tijde door godsdienstigheid gekenmerkt was? waar de regten van het geweten zoo bloedig bepleit werden tegen het geweld? waar die regten gehandhaafd werden boven hetgeen ergens plaats greep? waar zich eene schuilplaats opende voor de vervolgden, nog met het bloed hunner broederen bespat, en God op allerlei wijze, in allerlei taal werd gediend, met eenen ijver en liefde, elders schaars bekend? - Ja, met regt verheffen wij ons vaderland, als had het, gelijk Israël, een verbond met God gemaakt, dat wij Hem ten volk, Hij ons ten Schutsgod zou zijn. Eene poos moge Hij zijn aangezigt voor ons hebben bedekt, omdat wij de vreemde dwalingen en ondeugden aanhingen; Hij heeft ons teruggebragt; Hij heeft onze pilaren onder ons bevestigd, en Juda en Israël, op nieuw, tot één magtig volk gemaakt. Hier, voor dit rijk, heeft Hij verbroken de vurige pijlen van den boog, het schild en zwaard, en den krijg. Doorluchtiger praalt thans het verscheurde en verguisde Nederland, dan Frankrijks roofgebergten. De stouthartigen zijn, op hunne beurt, beroofd van de ontvreemde schatten; zij zijn in menigte omvangen door den slaap des doods, en onze dapperen vonden welhaast geene handen meer, die hun tegenstand boden. Doch, niet ons, niet ons, Gode zij de eer; Hij vloekte ze, en zij zonken daar neder. Vreeselijk is
Hij: wie zal voor zijn aangezigt bestaan, wanneer

{==60==} {>>pagina-aanduiding<<}
Hij toornt? Zoo dachten onze vaderen te allen tijde. Zoo hebben wij, onder het juk der vreemden, niet verleerd te denken. Bidden en strijden gingen bij ons op het naauwst gepaard. Vreugde vieren en danken is maar ééne gedachte bij den Nederlander. - Wie, wie zag de roede niet, de eenmaal verworpene roede, die wederom werd opgeheven? Wie hoorde het niet als een oordeel afkondigen van boven, toen de banden des vredes op nieuw werden verscheurd? Ja, God stond op ten oordeel; ontzaggelijke en ontzettende gebeurtenissen zouden over het lot der wereld beslissen; de aarde vreesde, en werd stil, in afwachting der uitkomsten van den krijg. Gezegend, gezegend waren die uitkomsten; zij strekten om alle de zachtmoedigen der aarde te verlossen. Het oordeel tuchtigde alleen hen, welken de vroegere straf nog niet had geleerd; het keerde op hunnen kop terug, die op nieuw den Regter sarden. Juicht, juicht, landgenooten! God heeft het kwade afgewend; Hij heeft ons de overwinning geschonken. Ja, juicht! Hij heeft meer gedaan: het bloed onzer dapperen heeft niet slechts gestroomd om eenen brand te blusschen, door eenen aterling baldadig ontstoken. Integendeel: de grimmigheid des mans verheerlijkt den Albestuurder des te meer; zij dient alleen om zijne zegepraal te sieren, gelijk zich de held versiert met den opschik des verslagenen. Niet slechts bevestigd is de vrede der aarde, de rust van ons vaderland; ook volkomener is de zege van het onregt op het geweld, van het verguisde en beroofde Europa op het éénige volk, dat zich als hoofd en heer van allen deed ontzien. Dit, dit zij de stofse, die ons bezig houde, en opwekke om den Heere onze geloften te betalen - om Hem, die te vreezen is, geschenken te brengen - gaven des eerbieds en der liesde, des vertrouwens en der gchoorzaamheid. Ja Hij, Hij snijdt de magtigen af, als rijpe druiventrossen; Hij is vreesselijk voor de Goden der aarde.
Welaan, geliefden, staan wij stil bij den drievoudigen zegen, die ons onlangs is te beurt gevallen. Het

{==61==} {>>pagina-aanduiding<<}
heil, zoo korteling tot oneindige kosten en met onuitsprekelijke vreugde verworven, is, hoe fel bedreigd, volkomen behouden; - hetzelve is zeer aanmerkelijk bevestigd; - het is daarenboven nog uitgebreid.
Ik behoef niemand te herinneren, hoe gelukkig wij ons, met gansch Europa, gevoelden, toen het slavenjuk eindelijk verbroken was. De vreugde daarover deed ons alles vergeven, en welhaast vergeten, wat anders niet volkomen beantwoordde aan de maatregelen van veiligheid zoo wel als regtvaardigheid, welke men algemeen achtte, dat hadden behooren in het werk gesteld te worden. Vertrouwen op het doorzigt, op de kracht, op de goede zaak der Verbondene Mogendheden sloot elken mond, die zich tot bedenkelijkheden scheen te zullen openen. Weinig, echter, was het gedrag van Frankrijk geschikt, om de sluimerende vrees geheel te doen inslapen. En oneindig vreesselijker, dan het zich iemand had voorgesteld, vertoonde zich eensslags het gevaar, dat met den geheelen ondergang van rust en vrijheid op nieuw bedreigde. Het rijk, zoo moeijelijk te ondergebragt, stak wederom de horens op, verbrak alle de banden van bondgenootschap, stelde den overweldiger aan deszelfs hoofd, en scheen eensgezinder rondom zijne schrikbanieren geschaard, dan toen hij met hen der wereld het hoofd bood. Waar waren de dammen, die deze kokende zee zouden binnen hare oevers houden? Waar waren de benden, die het woeste everzwijn voorheen bijna niet hadden kunnen temmen? Waar was het Vorstenverbond, dat, éénig in de geschiedenis, reeds lang niet meer door den band des hoogen noods werd bijeengehouden; dat veeleer het gevaar van den voorspoed en der buitverdeeling zigtbaar scheen te ondervinden? Waar was de vroegere geestdrift te verwachten of te hopen, bij zoo vele teleurstelling en onvergenoegdheid onder verscheidene Duitsche volken? Waar was de zekerheid, dat onze eigene landgenooten, niet zonder allen verlies os allen leed, weer afgezonderd van het rijk, in welks gewaande grootheid zij deel-
{==62==} {>>pagina-aanduiding<<}
den, en met volken vereenigd, in godsdienst en andere opzigten van hen verschillende, zich zouden verzetten tegen den inbrekenden stroom? Waar was, in één woord, het vertrouwen, de
gerustheid, de zekerheid, dat wij niet spoedig alles zouden verloren hebben? Door de wraak van uitgevaste bloedhonden geteisterd; tot het tooneel des woedendsten krijgs gemaakt; bij eene eindelijke zege zelfs der goede zaak van Europa uitgezogen, uitgeplonderd, uitgebrand, en aan de golven ter prooije gegeven, - scheen de zegen, slechts zoo kort genoten, voor ons ten vloek te kunnen worden, waarbij alle vroeger leed nog niet te noemen was. Gij allen weet dit, gij gevoeldet het met mij, geliefden! Daarom ging onze vreugdekreet zoo helder op, bij de eerste mare der duur gekochte, bloedig bevochten overwinning. Daarom volgden wij zoo vurig elke schrede onzer krijgslieden, elken stap tot het groote doel, elke zege over nieuwen, vermenigvuldigden tegenstand; zagen den dwingeland lafhartig vlugten tot in de gevangenis; zagen het leger ontbinden, dat Frankrijk had verraden; zagen de magt der overwinnaren eindelijk volkomen gevestigd, en, in het kort, den strijd voltooid, gelijk hij nooit voorheen is voltooid geweest. Nu is de vrede daar; lodewijk op zijnen troon bevestigd; Nederland ongeschonden bewaard; geheel ons werelddeel in rust; al het gevreesde, al het gedreigde afgewend. De magt der duisternisse heeft alle hare kracht, alle hare list te vergeefs gezameld en gespild. Hare hoop is te leur gesteld; hare uiterste proef mislukt; de vlam, door haar ontstoken, enkel dienstbaar geweest ter zuivering en harding. Wij hebben niets verloren; niets van het heil, dat ons zoo luide deed juichen. Scheen ons vertrouwen al te leur gesteld, ten aanzien der dadelijke maatregelen van veiligheid, door de Hooge Bondgenooten gebezigd; hetzelve is niet beschaamd, ten aanzien van de magt en den wil, om elke nieuwe poging van het gedrogt te temmen. Welk eene stos tot vreugde en dank! Welk een heil, hoe duur dan

{==63==} {>>pagina-aanduiding<<}
ook verworven! Welk een geluk inzonderheid, indien wij letten op de natuurlijke en krachtige bevestiging van al dit goede, uit dezen schok voortgevloeid!
Wij weten nu, bij ondervinding, dat de booze geest van Frankrijk niet genoeg was te ondergebragt. Wij weten, dat de boeijen, het geweld aangelegd,
    veel te zwakke banden waren. Geen heelmeester, met menschelijk gevoel begaafd, had de vreesselijke wonde durven peilen, welke het algemeen verderf de verwilderde natie geslagen had. Die wonde tot in den grond aantasten en zuiveren, scheen hetzelfde te zijn, als den lijder te verscheuren en doen bezwijken. De moed zelf ontbrak welligt tot zoo geweldige maatregels, waartegen zich het van krachten nog niet beroosde ligchaam met allen bedenkelijk geweld scheen te zullen verzetten. Met deze bedreiging, hier en daar duidelijk opgemerkt, vereenigde zich het zoet gevlei der Fransche tong, de verleidende list en verblindende dienstvaardigheid des verfijndsten geests, der weelderigste verbeelding, om het opgeheven mes gedurig tegen te houden; tot eindelijk de goedhartigheid en edelmoedigheid ganschelijk werden verschalkt. Inderdaad, M.T., hoe kon het eerlijk hart vermoeden, wat wij hebben zien gebeuren? Wie stond niet verbaasd, toen de aangedreven balling als in triomf ontvangen, en, eer het iemand denken kon, op den troon der Bourbons was geplaatst? - Doch, nu bleek het, dat een afgrond kookte onder den bebloemden grond, waarop de volken juichten. Nu bleek het, dat wij op den rand van het gapend verderf waren ingesluimerd. Nu had slechts eene onzer bekommeringen, omtrent de goede gezindheid van den nieuwen landgenoot, omtrent den onderlingen vrede der Vorsten behoeven verwezenlijkt te worden, om den hemel in eene hel te verkeeren. Nu was het de luttel beproefde standvastigheid van onzen jeugdigen Veldheer, van onze verschgeligte benden, die de spits des gevaars, met onwrikbaren moed, moesten tarten, om hetzelve te beletten, tot in de hartaders van ons land door te bo-
{==64==} {>>pagina-aanduiding<<}
ren. Nu was het de Hemel, die met en voor ons strijden moest, of het ware voor altijd gedaan geweest. - Welke ontdekkingen, welke proeven, ten
goede en ten kwade! Welk een licht, om vertrouwen en mistrouwen elk zijne regte plaats aan te wijzen! Welk een geluk! het kwade is uitgebroken, het heeft zich vertoond in alle zijne afschuwelijkheid; maar het is betemd, maar het is aangetast in den uitersten wortel, maar het wordt nog gedurig met de krachtigste middelen vervolgd ter geheele uitroeijing. Wie ziet het ontzaggelijk verschil niet in der tegenwoordige met de vorige handelwijze, in het overwonnen rijk gevolgd? Wien is de verhuizing van den geweldenaar, de verwijdering zijner gevaarlijkste trawanten, de straf zijner schandelijkste medepligtigen, de vrijwillige ballingschap zijner ondeugendste medestanders eene onverschillige zaak? Wie ziet niet met genoegen den band van vestingen en gewapende duizendtallen, die, het zij voor eenen tijd, het zij duurzaam, eene verwilderde natie omgeven? Wie vreest nu nog voor een schrikdier, dat zijne woede heeft verspild, zijne krachten in staag bloedende wonden ziet verteerd, en gekneveld gaat in den forschen muilband? Wie gevoelt niet eene oneindig volkomener kalmte, een eindeloos volmaakter vertrouwen op de toekomst, dan de blijdste vreugde en de hartelijkste dankbaarheid hem voormaals schenken konden? Loven, loven wij daarvoor den goedertieren Opperheer, die weet, wat wij behoeven! Zeggen we niet: waartoe van den beginne af aan geene gelijke handelwijze gevolgd? Het is ons onbekend, of zulks mogelijk ware geweest; of daarvoor bij hen, die de zaak van nabij beschouwden, eene voldoende reden bestond. God is het, die regeert; die zelfs het verkeerde te regte keert; die de tijden en de gelegenheden kent. Hij had niet volbragt het werk, dat Hij had opgenomen. De grimmigheid des mans moest Hem nog loffelijker maken; het overschot van deszelfs grimmigheden door Hem als een triomfkleed worden emgeslagen. Nu, nu eerst mogen wij hopen op eenen

{==65==} {>>pagina-aanduiding<<}
duurzamen vrede. Nu staat het inderdaad geschapen, dat wij eenige kalme en gelukkige dagen zullen mogen genieten op eene wereld, wier doorgaand kenmerk onrust en onbestendigheid is. Zoo ooit, dan hebben wij thans stof om den Heere te loven. Ja, Hem zij eer en los: want Hij heeft ons schoonste heil niet slechts bevestigd; Hij heeft het ook vermeerderd en verhoogd.
Maar, was dit wel mogelijk? Wie onzer herinnert zich de verrukkingen niet, die ons bij den vroegeren vrede bezielden? Wie herinnert zich niet, hoe deze juichtoon nog overtroffen werd, toen ons, nu voor zes maanden, een gewonnen veldslag het behoud van al dien zegen beloofde? Wie herinnert zich niet den lof en dank, die van alle tongen stroomden, in onbekend en gloeijend maatgezang stroomden, over den wonderbaren vrede en eensgezindheid, het zoo lang niet gesmaakte en nu zoo rijkelijk beloofde geluk, die gansch Europa schenen te zullen zaligen? - Het is waar, mijne toehoorders, zeldzaam was die tevredenheid en vreugde, welke alle harten vervulde. Maar toch, wij zeiden het reeds, zij waren niet geheel volkomen. Het ontzag, waarmede de roosgebergten werden behandeld; Parijs met alle hare onregtvaardig verworvene schatten van kunst en roem; geheel Frankrijk met alle zijne staag uitgezette grenzen en vestingen; deszelfs knevelende inwoners en grooten met alle hunne behoudene schatten, uit het zweet en bloed van andere landzaten gewoekerd, waren den regtschapenen zoo vele doornen in het vleesch. Moest dan het roofziek geweld eindelijk toch eenen loon vinden? Moest Frankrijk, het goddelooze, met regt gehate Frankrijk, de kroon en het sieraad der wereld blijven? Moesten de volken, die, op hunne beurt, de geweldenaars hadden overwonnen en gebonden, dan duurzaam hun eigendom, hunnen wettigen roem missen? En was het billijk en goed, dat elk kunstenaar en geleerde in Parijs ter schole ging; in Parijs, dat alzoo eene soort van wereldmonarchij bleef behouden, en zoo veel te meer kanalen vond om

{==66==} {>>pagina-aanduiding<<}
deszelfs god- en zedelooze beginselen over de aarde te verspreiden? Neen, het rijk, dat zoo veel goeds bedorven had, was op verre na niet genoeg vernederd; niet volkomen genoeg teruggebragt tot het peil, waarmede het geluk en de rust der overige natien waarlijk bestaanbaar waren. - Maar nu, nu heeft het regt gezegepraald. Nu spreekt de overwonnene niet meer, als ware hij niet overwonnen. Nu keert elks eigendom tot hem terug. Nu boet de schuldige in het openbaar voor het onheil, door hem gesticht. Nu wordt niet de trots van een enkel volk, maar de veiligheid van allen geraadpleegd, bij de regeling der grenzen. Nu pronkt schaars een enkele roover meer met het aanzien en de voorregten, ten prijs der kwellingen van alle Europesche volken behaald. Wij, wij in het bijzonder zien onze galerijen en tempels op nieuw met den kunstroem onzer vaderen vervuld; zien onze grenzen uitgezet op eene wijze, die vele billijke klagten onzer zuidelijke landgenooten opheft; zien die grenzen bevestigd ten koste van het volk, dat dezelve onophoudelijk bedreigt; zien in dit alles de bekrachtiging van het verbond, dat de vroeg gescheurde deelen van dit schoone rijk weer heeft bijeengebragt. Ja, wij in het bijzonder wonnen oneindig bij dezen laatsten krijg; en het uitgestorte bloed onzer dappere landgenooten, hoe kostbaar ook, is rijkelijk vergolden. De trouw is gebleken; de eer is hersteld in het oog der wereld; trotsch zijn alle de Nederlanders op hunnen Vorstenstam; trotsch is de Koning op alle zijne onderdanen. Wie is hij, die ons voortaan als eene kudde weerlooze schapen zou bestaan te drijven of aan te vallen? Engeland huldigt den Prins, het hoofd onzer benden. Groote alexander wil zich door hem met ons verbroederen. Nergens iemand meer, die op de Hollandsche achterlijkheid bestaat te smalen. Nergens een volk, dat zich onder den besten Koning gelukkiger gévoelt. - Zoo staat het rijk der Nederlanden, bij deszelfs geboorte reeds, op eenen grondslag van
eigen roem en eigen magt; eene belangrijke schakel in de ke-
{==67==} {>>pagina-aanduiding<<}
ten der volken van ons werelddeel, omgord met den vasten band van onderling vertrouwen en nationale eer. Ja, dit is van den Heere geschied, en het is een wonder in onze oogen. Hij wierp de kostbare bestanddeelen, nog naauwelijks aaneengehecht, in den smeltkroes des woedenden krijgs, waaruit zij vastgekneed en schitterende zijn teruggekomen. o Vermeerdering van heil! o nieuwe stof om God te loven! - Inderdaad, landgenooten, alwat wij ons voorstelden u te kunnen zeggen ter opwekking tot dankbaarheid, dat hebben wij overvloedig gevonden. Behouden, bevestigd, vermeerderd is de schat der weldadigheid, dien ons de vroegere vrede schonk. Herhalen, bekrachtigen, verheffen mogen wij thans alle de juichtoonen, toen door ons aangeheven. Welke geloften wij Gode daarbij immer heiligden, betalen wij ze thans met woeker! Welke geloften wij schroomvallig terughielden, doen wij ze nu met een opgeruimd gemoed! Naderen wij Hem met gebed, met lofgezang, met liefde-offer, met heilige besluiten om voor Hem te leven! o Hoe vele gelegenheden lokken ons uit om onze dankbaarheid met daden te toonen! Hier is leed te verzachten; hier is welhaast weer overvloed ten beste aan te wenden. God heeft ons als herschapen tot Nederlanders. Zijn wij het met geheel ons hart, door alle de deugden der vaderen, door allen bedenkelijken afkeer van Fransche ligtzinnigheid en zedebederf! Alzoo, alzoo, mijne landgenooten, het hart gestemd! Alzoo ons gevoel uitgeboezemd en bevestigd in den lofzang, in het liefdewerk, in het gebed; het gebed, dat God dan zoo zeker hoort, als onze opregte dankbaarheid Hem waarachtig aangenaam is, en wij in Christus name mogen zeggen: Amen!


{==68==} {>>pagina-aanduiding<<}

Bijdrage tot kennis en genezing der ziekten van het gehoor. Door Dr. Hessen, Ridder der Ruskeizerlijke Orde van St. Wladimir, praktiserend Geneesheer te Berlijn.

Dikwijls blijven ons de oorzaken der gehoorziekten, en derzelver ware zitplaats, onbekend. Wij mogen ons derhalve gelukkig achten, zoo wij een of ander ontdekken, hetwelk het gehoor aandoet, vooral zoo die oorzaak in eenig organisch gebrek gelegen en voor heeling vatbaar zij. - Daartoe zij het mij vergund, eene kleine bijdrage te leveren.
Het is genoegzaam bekend, dat allerlei gezwellen en andere weeke klompen, (zoo als polijpen enz.) welke de buis van Eustachius kunnen assluiten, hardhoorigheid en zelfs volslagen doofheid te weeg brengen, en dat, na de heeling dier gebreken, het verloren gehoor ook terugkomt.
De harde deelen of beenderen der mondholte hebben een' even grooten invloed op dit zintuig, vooral echter de onderkaak en de daarin gevatte achterste baktanden of kiezen, wanneer dezelve door bederf of werktuigelijk drukken hunne zenuwen prikkelen, en die prikkeling aan de zenuwen van het zintuig des gehoors mededeelen.
Wanneer de achterste baktanden, daaronder voornamelijk de zoogenaamde wijsheidstand, door beenbederf zijn aangedaan, verwekt dit niet zelden oorpijn, of zelfs hardhoorigheid. Dit zelfde gebeurt ook wel bij het voortkomen van den wijsheidstand, en duurt dan, tot dat de onderkaak meer uitgegroeid is, en de nieuwe tand meer plaats heeft gekregen. Somtijds verdwijnt zij zelfs in 't geheel niet, of een of meer der achterste kiezen moeten worden weggenomen.
Vele beroemde Heelkundigen van vroeger tijd schijnen dit verband tusschen het oor en de tanden reeds te hebben ingezien, daar zij, onder de middelen tegen

{==69==} {>>pagina-aanduiding<<}
hevige en hardnekkige tandpijnen, het inbranden met een heet ijzer der plaats achter het oorlapje aanraden, en dit middel met vrucht zeggen gebruikt te hebben. Dit toont reeds een vermoeden, dat er tusschen de zenuwen van het oor en die der tanden naauwe gemeerschap is. De ontleedkunde leert ons dit ook ten duidelijkste: want, schoon de eigenlijke gehoorzenuw niet zoo zeer met die van het onderste kakebeen is verbonden, zijn het echter die der meeste gehoorbeentjes, b.v. de trommelkoord (chorda tympani.) Het bederf of de drukking der achterste kiezen kan dus, door hevige prikkeling, door verdooving en verlamming, de vrije werking dier zenuwen, en alzoo het gehoor verhinderen; waaruit men mag besluiten, dat met het wegnemen dier tanden, in zulke gevallen, het gehoor hersteld moet worden. - De ondervinding heeft mij dit ook meermalen geleerd.
Het eerste voorwerp, hetwelk mij op deze oorzaak opmerkzaam maakte, was een Landwehrman, joh. hinze genaamd, die met zijn achttiende jaar, langzamerhand, onder gedurige pijnen, trekkingen en spanningen in de onderkaak, hardhoorig was geworden. Daar ik de kiezen bij hem bijzonder sterk ontwikkeld, de ruimte tusschen den wijsheidstand en het ravenbeks-uitsteeksel (proc. coronoid.) zeer bekrompen, en den eenen wijsheidstand benevens de achterste kies vond aangestoken, bewees mij dit, dat de ontwikkeling dier tanden hier zeer belemmerd moest geweest zijn; en daar elke pijn aan de aangestoken tanden hevige oorpijn verwekte en de hardhoorigheid vermeerderde, bevestigde mij dit in de gedachte, dat deze laatste aan de gesteldheid der tanden te wijten was. Het gevolg leerde ook, dat, na het uittrekken dier twee tanden, het gehoor aan de regter zijde zich geheel herstelde; zoodat hij zelf mij verzocht, ook aan de andere zijde den wijsheidstand, hoewel daaraan geen bederf was, weg te nemen. Na verloop van eenige weken, hoorde hij volmaakt wel,

{==70==} {>>pagina-aanduiding<<}
en leed sinds nimmer weer aan oorpijn of hardhoorigheid.
Na dien tijd heb ik meermalen gelegenheid gehad, het gehoor door het uittrekken van eene of meer kiezen te herstellen. Ook zijn den Tandmeester van het Hof, lautenschläger, herhaalde malen dergelijke gevallen voorgekomen.

Bijvoegsel van den Vertaler.

Het zij mij vergund, deze, zoo mij voorkomt, opmerkelijke aanmerkingen aan het oordeel en het onderzoek mijner Kunstgenooten te bevelen. Ik meen echter hierbij het volgende te mogen voegen: dat, namelijk, deze oorzaak van hardhoorigheid of volslagen doofheid alleen waarschijnlijk is in zulke voorwerpen, bij welke dit gebrek ontstond in zulk een leefperk, waarin groote kiezen, vooral de wijsheidstand, voortkomen; dat, voorts, het ontstaan der doofheid gepaard dient te hebben gegaan met tandpijn, of andere blijken van moeijelijke ontwikkeling der tanden; en dat, eindelijk, het dadelijk onderzoek van den mond den Genees- of Heelkundige overtuigen moet, dat de achterste kiezen wezenlijk buitengemeen groot zijn, of althans niet in evenredigheid staan met het kakebeen.
J.V.

Bijzonderheden, betreffende eenige voorwerpen der natuurlijke historie.

(Uit de Gedenkschriften over het Oosten, van den Heer forbes.)

De Heer forbes nam, gedurende zijn verblijf in Konkan, een landschap, destijds aan de Maratten toebehoorende, gedurende verscheidene weken, een levend Kameleon waar, en onderzocht met groote oplettendheid deszelfs kleurveranderingen. Zijne gewone

{==71==} {>>pagina-aanduiding<<}
kleur was een aangenaam groen, bleek blaauw gevlekt. De voornaamste veranderingen waren in schitterend geel, in donker olijfkleur, en in donker groen. Maar, wanneer het vertoornd was, of wanneer een hond het naderde, hetgeen waarschijnlijk het gevoel van vrees bij hetzelve deed geboren worden, blies het zijn ligchaam geweldig op, en werd zijne huid als het schild van een schildpad, nemende gele, oranje, groene en zwarte kleuren aan. Alsdan vertoonde zich het dier in zijn meeste voordeel. Het werd op eene zeer bijzondere wijze aangedaan door de tegenwoordigheid der zwarte kleur; dit was de kleur der plint van de lambrizéring rondom het vertrek; en het vermeed zorgvuldig, dezelve te naderen. Maar, wanneer dit hetzelve bij toeval gebeurde, of wanneer men iet zwarts in zijnen weg leide, kreeg het terstond het voorkomen van een geraamte, en werd zwart als jayel-steen. Het bleek duidelijk, uit de zorg, welke het gebruikte om de voorwerpen te vermijden, die deze verandering te weeg bragten, dat de zwarte kleur het eene onaangename gewaarwording veroorzaakte, en op hetzelve eenigermate het uitwerksel van een vergift deed.
Deze daadzaak is zeer opmerkenswaardig. Wij hebben weinig begrip van de wijze, op welke de dieren door de kleuren worden aangedaan; hetgeen wij er van weten, bepaalt zich tot eenige volksoverleveringen. De buffel en de stier geraken in woede op het zien der roode kleur, welke, naar het begrip van blindgeborenen, op hen werkt als de klank eener trompet. Zou het uit hoofde eener gelijke vijandigheid bij de adder zijn, dat de zoekers van dezelven haar een stukje rood laken voorhouden, waarin zij bijten, en door middel waarvan men haar de tanden uitscheurt? Men weet, dat de kikvorschen dezelfde drift bezitten, en men dezelven vangt met een vischhaak, waaraan een stukje rood laken. Men lokt den baars in de netten, door hun eene of andere bloem voor te houden van een helder geel. Wanneer men des zomers eenen zwarten hoed draagt, is

{==72==} {>>pagina-aanduiding<<}
men zeker van er tienmaal meer vliegen op te hebben, dan zich op eenen witten hoed nederzetten. - Wanneer men een grooter aantal opmerkingen van deze soort zal gedaan en gerangschikt hebben, zullen dezelven tot gevolgen van eene dadelijke nuttigheid kunnen geleiden. Wij hebben opgemerkt, dat zwarte kleederen de onderscheidene reuken meer bijzonder vasthouden, dan die van eene ligtere kleur; zou het ook niet mogelijk zijn, dat de kleederen van deze kleur ligter, dan andere, smetstosfen inzogen en mededeelden? Zoo dikwijls overwegingen van dezen aard zich aan ons voordoen, komen wij er mede voor den dag, als een graankorrel ter zijde van den akker gevallen. De oude natuurkunde der ligchaampjes (corpuscula) heeft eenen bekwamen voorspraak in den Heer dalton gevonden; en in eene eeuw, waarin de proeven met zoo veel zorg en omzigtigheid bewerkstelligd worden, kan deze stap gelukkige gevolgen hebben.
De Heer forbes, genoodzaakt zijnde, voor eenen nacht zijne toevlugt te nemen in een der kelders van eene Mahomedaansche grafplaats, (want de tegenwoordigheid van een' Christen zou elk huis van eenen Muzelman, dat hij binnentrad, bezoedeld hebben) werd hij verpligt, de oude bewoners er eerst uit te jagen; zijnde niet anders dan ontzaggelijke vledermuizen, welke men, volgens derzelver houding en gedaante, vliegende kikvorschen noemt: men ziet er dikwijls van zes voet vlugt.
Op de kust, waar de stad Angugo gelegen is, zijn de papegaaijen in den tijd van den oogst niet min gevreesd, dan eene wolk sprinkhanen of een leger Maratten. Zij verduisteren de lucht door hun aantal; en, wanneer zij zich in een rijstveld nederzetten, vindt men er, na verloop van weinige uren, geen korrel meer.
Te Dhubo, hoofdstad van een distrikt, dat vier-en-tachtig dorpen bevatte, en waarvan de Heer forbes Gouverneur was, vond hij zoo vele apen als menschelijke wezens. Deze dieren schenen bezit genomen

{==73==} {>>pagina-aanduiding<<}
te hebben van al de daken der stad; en dikwijls werden ze te werk gesteld als hulptroepen in de verschelen tusschen geburen. In deze twisten werd men nimmer handgemeen; alles bepaalde zich tot wederkeerig schelden, zoo wel op de personen als naastbestaanden der partijen. De gene, die het onderspit delft in dezen woorden-oorlog, wreekt zich daarover, somtijds, door rijst op het dak van zijnen buurman te werpen. De apen toeven niet, dezen schat te ontdekken, en snellen in menigte toe, om dien te plunderen; en, om bij al de korrels te komen, die tusschen de pannen gevallen zijn, maken ze weinig zwarigheids, om ze, de eene na de andere, weg te nemen, en dus ontblooten ze langzamerhand het geheele huis. Men heeft niet altijd werklieden bij de hand om het dak te herstellen, en de regens veroorzaken eene groote schade aan huisgeraden, en voorraad van rijst binnenshuis.




D. Juan Bautista Munoz.

(Medegedeeld door den Heer Gerrit Joan Meijer.)

Toen de geschiedenis van Amerika, van den beroemden robertson, in Spanie bekend werd, verwekte dezelve aldaar veel opziens en verontwaardiging. Om de eer der natie te redden, benoemde de toenmalige Koning, in het jaar 1779, den Heer juanbautista munoz, Hoogleeraar der Wijsgeerte te Valencia, tot Historiograaf der Indiën, gelastte hem eene geschiedenis van Amerika te schrijven, en gaf tevens bevel, dat alle boekerijen en archieven des geheelen Koningrijks voor hem zouden geöpend worden, en hem ten dienste staan. De schrandere, maar bescheidene munoz aanvaardde dezen last met huivering; volbragt dien echter met edelen moed en standvastigheid. Omtrent het koninklijke bevel drukt bij zich in zijne voorrede aldus uit: ‘Ik acht mij ook verpligt, om

{==74==} {>>pagina-aanduiding<<}
van de eer en het vertrouwen te gewagen, waarmede ik in dezen vereerd werd. Ik ontving een eenvoudig bevel, om deze geschiedenis te schrijven, zonder de minste aanwijzing omtrent de wijze, hoe; blijvende dus de zaken, de schikking en de stijl geheellijk aan mijne vrije verkiezing overgelaten.’ In weêrwil echter des koninklijken bevels, ontmoette hij onverwachte zwarigheden; want vele boekerijen der aanzienlijkste kloosters in Spanje hadden een opschrist, waarin hij met de groote excommunicatie bedreigd werd, die iets uit dezelve over den drempel bragt; en deze bedreiging moest eerst door eene pauselijke dispensatie weggenomen worden, alvorens de Heer munoz de noodige stukken kon verkrijgen. Met het grootste ongeduld zag men de eerste proeve te gemoet, die men, naar de bekende kunde des Schrijvers, en na zulke voorbereidingen, reeds vooraf als een meesterstuk beschouwde. Eindelijk verscheen dan, in het jaar 1793, het eerste deel; en met regt mogen de Spanjaarden roemen, dat zij ook hunnen tacitus hebben! In het jaar 1799 wilde munoz het tweede deel, met een deel der noodige bewijstukken, uitgeven, toen hij den 19den Julij overleed. Dit tweede deel is tot heden toe nog niet in het licht verschenen. Waarschijnlijk is de noodlottige oorlog, welke Europa sedert dien tijd verontrust, de oorzaak daarvan. Met hoe veel regt wij de nietverschijning van dit tweede deel betreuren, en hoe veel Spanje's letteroem door den dood van den edelen munoz verloor, mogen zij met mij getuigen, die het eerste gelezen hebben. Deze geschiedenis is in allen opzigte een meesterstuk, zoo wel ten aanzien van waarheidsliefde, van oordeel, smaak en onpartijdigheid, als ook van stijl; ja dit ééne boekdeel schijnt mij
voldoende, om den naam van munoz onsterfelijk, en den luister van Spanje's letterroem onvergankelijk te maken.
Ik heb beproefd om mijne landgenooten met dezen waarlijk grooten man bekend te maken, door hun eene

{==75==} {>>pagina-aanduiding<<}
vertaling zijner inleiding tot dit voortresfelijk werk aan te bieden, in de hoop, dat deze inleiding, als een klein geheel, hunnen geest en hunnen smaak, voor eenige oogenblikken, aangenaam zoude kunnen bezig houden, en hun de denkwijze en den schrijftrant der nieuwe Spaansche geleerden leeren kennen.

1. Nieuwe wereld noemden onze voorouders dat gedeelte van dezen aard- en waterbol, hetwelk de Spanjaarden ontdekten, ten tijde der katholieke Koningen. Een naam, met billijkere redenen toegedeeld, dan de Ouden hadden, om ‘geheele wereld’ te noemen, dat kleine gedeelte, hetwelk zij kenden. De aardrijkskundige begrippen, welke men ten tijde der Romeinsche grootheid had, waren wezenlijk zeer gering; en, gedurende den luister van dit rijk, reikten zij niet verder, dan over het achtste gedeelte van den aardbol. Van de drie voornaamste deelen, waarin men de oude wereld verdeelde, kende men het kleinste niet eens geheel. Uitgestrekte landen, welke wel de helft van Azië en Afrika bevatten, kende men, of in 't geheel niet, of slechts uit onzekere en onnaauwkeurige verhalen. Bijkans duizend jaren verliepen er, nadat de volken van het Noorden zich meester maakten van het Romeinsche gezag, zonder dat men in de aardrijkskunde merkelijk vorderde. Slechts in de negende eeuw ontdekte men Groenland; en in de elfde eeuw, bij gelegenheid der beroemde Kruistogten, verkreeg men uitgebreidere en stelligere kennis van de westelijke en zuidelijke gedeelten van Azië. Uit deze kennis werd het verlangen geboren, om verder afgelegene en onbekende landen te bezoeken. In de twaalfde eeuw gaf benjamin ben jonah, een Jood, geboortig van Tudela, in het Koningrijk Navarra, en schrijver eener belangrijke reis, nog meerder voedsel aan deze begeerte. Na hem deden eenige vreemdelingen verschillende reizen, in de dertiende en veertiende eeuw, onder welke zich de Vene-
{==76==} {>>pagina-aanduiding<<}
tiaan marco paolo en de Engelschman john de mandeville roemrijk onderscheidden. Echter kon
men geene groote vorderingen in de aardrijkskunde verwachten, zoo lang de zucht, om nieuwe landen door middel van de scheepvaart te ontdekken, niet de harten der Vorsten beving.
2. Dit veld openden de Koningen van Kastilië in het begin der vijftiende eeuw, door de verovering en Europesche bevolking der Kanarische eilanden, die reeds te voren door Fransche en Spaansche schepelingen waren bezocht geweest. Vanhier uit gingen de moedige togten op den Atlantischen oceaan, in eenen aanmerkelijken afstand van het vaste land; hier ontstond het vermoeden van nieuwe eilanden in het westen; hier begon de handel met de woeste volken van Afrika, van welke men vruchten en kostbare metalen ontving, voor snuisterijen, bij ons van geene waarde; vanhier rees de bijzondere luister der stad Sevilla, de hoofdplaats voor den handel in slaven en voortbrengselen der natuur met Afrika en deszelfs eilanden; en hier ontstak de ongehoorde drift tot ondernemingen ter zee op de kusten van Andalusië. De Portugezen, mededingers naar den roem hunner naburen, betraden dezelfde loopbaan; en, dezelve met ijver en standvastigheid vervolgende, verduisterden zij welhaast de ondernemingen hunner voorgangeren, volmakende de scheepvaart, en gevende aan den zeehandel eene verbazende uitgebreidheid. Zoo veel vermag de gunst van eenen Vorst, die de wetenschappen en de algemeene welvaart bemint; die zijnen tijd en zijne pogingen besteedt, om de eer en de belangen van het vaderland te bevorderen! Dit een en ander verkreeg Portugal door den onsterfelijken Prins hendrik; en een rijk van zoo weinig aanzien werd, na verloop eener eeuw, de bewondering van Europa, de schrik van Afrika en Indië, en zijne hoofdstad de voornaamste stapelplaats der wereld. Deze gelukkige togten der Portugezen echter, hoe nuttig ook voor hun land, voor het Christendom, en voor de uitbreiding van het

{==77==} {>>pagina-aanduiding<<}
menschelijk verstand, bepaalden zich tot de kusten en zeeën der oude wereld, van welke men reeds eenige, hoewel zeer geringe en twijselachtige, kennis had. Men was waarlijk nog geheel onbekend met den zuidelijken uithoek van Afrika, toen men het ontwerp beraamde, om langs deze streek naar Indië en de Specerij-eilanden te varen, met oogmerk om dien grooten handel zich eigen te maken en zonder tusschenkomst te voeren, die, door duizend omwegen gedreven, allengskens vele volken en staten, van de vroegste tijden af, verrijkt had.
3. Eene andere onderneming bleef bewaard voor een vernuft van hooger orden, voor een ondernemend hart en eenen onversaagden moed. Van de denkbeelden, die men van de oostelijke grenzen van Azië had, moest men besluiten tot den verbazenden afstand tusschen deze, en de bekende kusten en eilanden van Afrika. Het was aannemelijk, dat in die uitgebreide ruimte groote landen, en in dezelve volken, en zelfs magtige rijken, moesten zijn. Welk een edel voorwerp voor eene wijze nieuwsgierigheid! En, indien de afstand kleiner ware, en geheel vervuld door den grooten Oceaan, hoe veel korter en gemakkelijker konde dan niet de handel naar de Indiën, door het westen, gedreven worden? Met soortgelijke overdenkingen hield zich de beroemde Genuees, christoforo colombo, bezig; die, onderwezen in de wetenschappen en kunsten, welke bijdragen, om de scheepvaart voor te lichten en te volmaken; die door eigene ervaring de bevarene zeeën kende, met de wijzen van alle landen gemeenzaam was, en alle boeken gelezen had, welke hij over geschiedenis, wijsgeerte en wereldkunde verkrijgen kon; die, zeg ik, zijne gedachten boven de gewone spheer verhief, en bij gevolg al die tegenspraak en verhindering moest ondervinden, welke zij ontwaren, die den eens betreden weg verlaten. Gelukkig beantwoordden colombo's moed en standvastigheid aan het verhevene zijner gedachten. Dus, ten koste zijns tijds en zijns gedulds, zocht hij, voor zijne moedige onderneming,

{==78==} {>>pagina-aanduiding<<}
eenen magtigen en gelukkigen Vorst te winnen, en op het tooneel der wereld het grootste schouwspel te geven, dat ooit de eeuwen zagen. Deze wijze stuurman, verre verheven boven den geroemden geleider der Grieksche Argonauten, streefde moedig de grenzen der oude scheepvaart voorbij, vertoonde den grooten Oceaan bijkans nog eens zoo ruim, als de algemeene denkwijze hem maakte, en ontdekte in deszelfs schoot nieuwe werelden, volgens de voorspelling van seneca, welker kennis andere colombo's voltooiden.
4. Eindelijk zag men dan dezen aardbol grootstendeels met water bedekt, en in hetzelve, als op een groot veld, die aarddeelen gestrooid, die, het noorder aspunt omklemmende, tot op de helft van het zuidelijk halfrond afdalen, en in twee aanzienlijke stukken verdeeld zijn. Dat gedeelte, waartoe de oudtijds bekende wereld behoort, ligt in het midden der oppervlakte van den aardbol, van de Kanarische eilanden naar het oosten toe; zeer uitgebreid naar alle rigtingen boven den evenaar, en verre onder denzelven in twee naauwe punten uitgaande, de eene gevormd door het vaste land van Afrika, en de andere door de eilanden ten zuiden van Azië. Op de tegenovergestelde helft, van de Kanarische eilanden naar het westen toe, ligt het tweede gedeelte der nieuwe landen, weinig verwijderd van het eerste, en iets minder uitgebreid in breedte omtrent de noordpool. Van hier af wordt het aan beide zijden naauwer, tot dat het, in de nabijheid van den evenaar, eene smalle landengte vormt; nu wordt het weder ruimer, verkrijgt welhaast eene lengte van 45 graden, wordt dan weder naauwer, en eindigt in het zuiden met eene smalle punt op 56 graden breedte. - De ruime uitgebreidheid van het nieuwe aarddeel, genaamd Amerika; de onmetelijke zeeën, die hetzelve aan beide zijden bespoelen, van de Afrikaansche eilanden af, tot de eilandsgroep van Azië toe; al het overige van het zuidelijk halfrond, zoo verre het bevaarbaar is; en de ontelbare eilanden, gelegen in de nabijheid van Amerika

{==79==} {>>pagina-aanduiding<<}
en in den grooten stillen Oceaan, - dit alles zijn de westelijke ontdekkingen der Spanjaarden, met hare gevolgen; dit is onze nieuwe wereld, diens naams waardig, niet alleen omdat zij aan de oudheid onbekend was, maar ook om de bijzondere nieuwe voorwerpen, welke zij der natuur- en zedekunde aanbiedt.
5. Ten gevolge van deze ontdekkingen, omzeilde men den geheelen aard- en waterbol; men bragt deszelfs ware gedaante in het licht; en men verkreeg kennis van de gesteldheid zijner voornaamste deelen, en der dingen, die zij bevatten. Nog meer dan de kennis van dezen bol, werd de kring onzer denkbeelden vergroot. Dit kleine gedeelte der aarde, dat men de bewoonbare wereld noemt, verrijkt door duizend gewaande voorregten, vertoonde, voor zoo verre het ontdekt werd, dezelfde natuur, in die eenvormige verscheidenheid, die haar karakter en hare schoonheid uitmaakt. De vooronderstelde grensperken van water, koude en hitte, waarmede men haar omgeven dacht, verdwenen. Alle landen bereikbaar en alle zeeën bevaarbaar verklaard zijnde, kreeg men aanleiding tot eene algemeene waarneming en ervaring; en ontelbare dwalingen, ontstaan uit de overhaasting in het oordeelen naar onvolmaakte gelijkstellingen, werden verbeterd. Nieuwe landen; nieuwe en zeer verschillende luchtsgesteldheden in dezelfde luchtstreken; eene voortdurende lente in die, welke men voor de veranderlijkste hield; sneeuw in de heete luchtstreek; levende wezens in alle, en andere soortgelijke verschijnselen, naarmate zij de algemeene bewondering wekten, maakten ook de wijsgeeren oplettend en omzigtig, om hunne oordeelvellingen en uitspraken te regtvaardigen. Het vaste land van Amerika, als het voornaamste der nieuw ontdekte landen, en van den beginne af naauwkeuriger onderzocht, heeft grootere en aanzienlijkere verschillen opgeleverd, dan te voren gekende landstreken. Het breidt zich ten noorden uit, onttrekt zich aan de waarneming omtrent de 80 graden breedte, en loopt naar het zuiden over de

{==80==} {>>pagina-aanduiding<<}
2700 mijlen langs de middaglijn. Het schijnt, dat de natuurlijke beweging der wateren naar het westen hetzelve wilde verdeelen, en dat zij reeds de uitgebreidheid van den zeeboezem tusschen Florida en de monden van den Orinoko van het land gewonnen hebbe; zoo als zij waarschijnlijk in andere tijden de veel grootere ruimte in de Aziatische eilandsgroep won, en Nieuw Holland afzonderde. In Amerika, echter, is deze scheiding verhinderd door de groote Cordilleras, die het noordelijk met het zuidelijk deel zeer sterk verbinden. Men vindt op onzen aardbol geene tweede soortgelijke bergketen, noch zulke aanzienlijke uitwerkselen, als hieruit voortvloeijen; niet minder merkwaardig is de grootte en uitgebreidheid der lage landen en moerassen. Verbazende meren en watervallen vormen stroomen van eene ongehoorde grootte, zoo als de St. Laurens, de Missisipi, de Orinoko, de Marauon en de La Plata, met welke men de grootste stroomen der oude wereld niet eens vergelijken kan. Naar evenredigheid overtreffen ook de zandige en onvruchtbare vlakten, en de vruchtbare en vette landen der nieuwe wereld, die der oude. Hier vertoont zich de natuur in hare volle kracht, den grond met verbazende en ondoordringbare bosschen bedekkende, palm- ceder- en andere boomen voortbrengende van ongeloofbare dikte en hoogte; daar schijnt zij uitgeput en magteloos in schrikverwekkende en dorre woestijnen, waar naauwelijks een distel of doorn groeit.
6. Aan den zamenloop van deze oorzaken, en aan de ligging der landen, ten aanzien van hemelstreek en zeeën, zijn wij andere verwonderenswaardige verscheidenheden verschuldigd; doordringende koude op kleine hoogten; eene algemeen heerschende vochtigheid; eene onzuivere en ongezonde lucht; winden, die gewoonlijk de hitte der loodregte zonnestralen matigen, en andere, welke gedurig de koude vermeerderen, die aan de poolstreken eigen is; stormen, die in korten tijd bergen van zand voortbrengen en weer vernietigen, en planten, dieren en gebouwen verwoesten; de jaar-
{==81==} {>>pagina-aanduiding<<}
getijden verdeeld door aanhoudende of ophoudende regens, en deze laatsten bijkans voortdurend in het eene land en zeer zeldzaam in een ander. Niet minder opmerkelijk is de rijkdom in het hart der aarde; de menigvuldigheid en de verscheidenheid der gewassen op derzelver oppervlakte; de ontaarding in de verplanting naar andere landstreken; de aswisseling in het voortbrengen, en in den smaak en de grootte der vruchten. Men vindt in het nieuwe aarddeel niet de groote viervoetige dieren van het oude; daarentegen heeft het een oneindig aantal van insekten en wormen, waarvan vele wonderbaarlijk en verbazend in hunne soort zijn, en duizend andere soorten van dieren, geheel nieuw, of ten hoogste verscheiden. Onder de vogelen dezelfde verscheidenheid en onderscheiding.
7. De verscheidenheid echter, die men onder de menschen vindt, verdient nog meer onze verwondering. De nieuwe wereld heeft ons, in hare verschillende bewoners, even zoo vele schakels aangeboden, om de keten te vormen, welker uitersten de blanken en zwarten van het oude werelddeel zijn. Eene andere en nog meer verscheiden keten zoude men kunnen vormen van de verschillende trappen van onbeschaafdheid, waarop zij allen zich bevinden, van de streep af, die den wilden mensch van het dier afscheidt, tot de grootste gelijkheid aan een geregeld gemeenebest. Men zag daar de rede verlaagd; de natuurwet verduisterd; overal de domste afgoderij verheven; de woestheid heerschende; de met de menschelijke natuur meest strijdende ondeugden zeer uitgebreid; letteren en wetenschappen geheel onbekend; onbekend ook een groot aantal van kunsten; andere in haar eerste opkomen, overgeleverd van den eenen aan den anderen door werktuigelijke navolging, en niet ééne bekend of gevorderd uit grondbeginselen. Zelfs de eerste kunst van allen, de akkerbouw, daar, waar hij de grootste vorderingen gemaakt had, verdiende naauwelijks dien naam, en kon ook niet anders zijn, zonder de kennis aan het ijzer, en zonder het gebruik

{==82==} {>>pagina-aanduiding<<}
der dieren voor den arbeid. De meest volmaakte en uitvoerigste werken voor de weelde der half gekleede grooten, in het beschaafdste gedeelte van Amerika, waren kinderen van zuivere werktuigelijkheid en geduld, en niet meer noch minder dan de gewone werken voor de schamele behoeften en gerieven van het naakte gemeen. Deze onbeschaafde volken, in 't algemeen wel te vreden met hunne ellende, ontwaakten zelden, om het levensgenot van anderen op te zoeken en zich eigen te maken; dus bleef elk klein huisgezin, elke stam of natie bepaald bij haren grond, begraven in hare onwetendheid, en in eene verbazende onverschilligheid en luiheid. Elk eene had hare arme taal, hare zeden en gewoonten, hare ijdele afgoden en bijgeloovigheden. Uit dezen ellendigen staat rezen ongetwijfeld eenige volken van Brasilië, van Terra Firma, van de binnenlanden van Noord-Amerika, en voornamelijk van Mexico en Peru, bij welke men uitgebreidere en rijkere talen gevonden heeft. Echter geen van deze schijnt ooit een genoegzaam aantal van afgetrokkene en algemeene denkbeelden verkregen, noch zoo veel tijds vrede en rust genoten te hebben, als voldoende was, om hen uit dezen afgrond van duisternis tot het licht der ware beschaving te verheffen, daar zij beroofd waren van alle gemeenschap met beschaafde volken, en de eerste overleveringen der menschheid vergeten hadden. De overlevering van den zondvloed schijnt de éénige te zijn, die bij de volken der nieuwe wereld is bewaard gebleven, hoewel veranderd en met fabelen vermengd, zoo als dit ook bij vele beschaafde volken der onde wereld plaats heeft. Maar noch deze overlevering, noch vele andere begrippen en gewoonten, welke het vernuft en de geleerdheid hebben vergaderd, om in eenige der te voren bekende volken den oorsprong der bevolking van Amerika te vinden, voldoen os bevredigen het verstand.
Het menschelijk geslacht is, zegt men, afkomstig van één eenig begin; dit is geheel omgekomen in den algemeenen zondvloed, behalve het huisgezin van noah,

{==83==} {>>pagina-aanduiding<<}
beschaafde menschen, die aan hunne nakomelingen den voorraad hunner kunsten en de overleveringen hunner voorouderen mededeelden. Hoe is het gebeurd, dat een gedeelte dezer nakomelingen geheellijk zijne afkomst vergeten, en niets behouden hebbe van den overgeleverden kunstvoorraad, niet eens het gebruik des ijzers, of van andere dingen der eerste behoefte; en eindelijk tot dat uiterste van stompheid geraakt zij, waarin de meeste bewoners van Amerika en der eilanden van den zuidelijken Oceaan zich bevinden?

(Het vervolg en slot hierna.)






Napoleon te Warschau, dec. 1812.

(Histoire de l'Ambassade dans le Duché de Varsovie, en 1812. par M. de pradt, Archevêque de Malines, alors Ambassadeur à Varsovie.)

‘Men spreekt in Frankrijk met veel lof van een werk des Aartsbisschops van Mechelen, voormaals Ambassadeur van het Fransche Hof te Warschau. Het volgende is uit hetzelve overgenomen.’
(Het drama snelde ten einde; de armee van Rusland was vernietigd; buonaparte vlugt; hij komt door Warschau; aldus schrijft de Aartsbisschop:)
Eindelijk brak de tiende December aan.
Ik ontving zoo even eene boodschap van den Hertog (van bassano), die mij de op handen zijnde aankomst meldde van het Corps Diplomatiek, hetwelk den zomer te Wilna had doorgebragt. Ik was bezig met hem te antwoorden, om hem de ongelegenheden te doen gevoelen van zijn verblijf in eene opene stad, onder het oog van den vijand; toen de deuren van mijn vertrek zich openen, en doorgang verleenen aan een lang man, in zijnen gang ondersteund door een' mijner Secretarissen van Ambassade. ‘Volg mij!’ zegt mij deze verschijning. Een zwart tas bedekte zijn hoofd; zijn gelaat was als verloren in de dikte van het bont, waarin hij gedoken ging; zijn gang bezwaard zijnde door een dubbel bol-
{==84==} {>>pagina-aanduiding<<}
werk van met bont gevoerde laarzen: het was eene soort van spookvertooning. Ik sta op; ik nader hem, en, eenige trekken van zijn profiel vattende, herken ik hem, en zeg: Ha! gij zijt het, caulaincourt! waar is de Keizer? - In het hôtel d'Angleterre; hij wacht op u. - Waarom niet aan het paleis afgestapt? - Hij wil niet bekend zijn. - Hebt gij al het noodige? - Bezorg ons Bourgonje- en Malaga-wijn. - De kelder, het huis, alles is tot uw' dienst. En werwaarts gaat gijl. zoo heen? - Naar Parijs. - En de armee? - Er bestaat er langer geene, zegt hij, de oogen ten hemel heffende. - En die overwinning aan de Beresina? en die zesduizend krijgsgevangenen van den Hertog van bassano? - Men heeft door de vingeren..... eenige honderd gevangenen ontsnapt..... er is wel wat anders te doen, dan hen te bewaren! - - Hem hierop bij den arm nemende, zeg ik: Mijnheer de Hertog, het is tijd om na te denken, en dat alle de getrouwe dienaars van den Keizer zich vereenigen om hem de waarheid te doen vernemen. - Welk een ophef! antwoordt hij mij; ten minste heb ik mij niet te verwijten van hem niets voorspeld te hebben. Kom, gaan wij; de Keizer wacht. - Ik haast mij naar
beneden, naar buiten; ik kom aan het hôtel d'Angleterre; het was half twee. Een Poolsche Gendarme had de wacht aan de deur; de eigenaar van het hôtel neemt mij op, aarzelt een oogenblik, en laat mij binnensluipen. Ik vind op de binnenplaats een klein bakje van een rijtuig, gezet op eene slede van vier stukken dennenhout; het was half gebroken. Twee andere opene sleden dienden ter vervoering van den Generaal lefebvredesnouettes met een ander' Officier, den Mammeluk rustan, en een' lijfknecht. Ziedaar al wat overschoot van zoo vele grootheid en praal! Ik meende het lijkkleed te zien, de bedekking van den grooten saladin vooruit gedragen. De deur eener kleine benedenzaal opent zich op eene geheimzinnige wijze; een kort gesprek grijpt plaats. Rustan herkent mij, leidt mij binnen; men maakte toebereidselen tot het middagmaal. De Hertog van vicenza gaat bij den Keizer, dient mij aan, geleidt mij binnen, en laat mij bij hem. Hij bevond zich in eene kleine, koude benedenzaal, de blinden half gesloten, om zijn incognito te bewaren. Eene gemeene Poolsche dienstmeid blies zich ter dood om een vuur van groen hout te ontsteken, dat, zich verzetten-
{==85==} {>>pagina-aanduiding<<}
de tegen hare pogingen, met groot gedruisch meer water in den hoek des haards uitstortte, dan warmte in de kamer. Het schouwspel der vernedering van menschelijke grootheid heeft nooit bekoring voor mij gehad. Ik ging, zonder tusschenstand, over van de tooneelen van Dresden tot dit verblijf in eene ellendige kroeg. Ik had den Keizer sedert dien tijd niet gezien; ik weet niet, welk een zwerm van nieuwe en smartelijke gewaarwordingen zich op ééns in mijn hart verhieven.
De Keizer, als naar gewoonte, wandelde in zijne kamer; hij was te voet gegaan van de brug van Praag tot aan het hôtel d'Angleterre. Ik vond hem gewikkeld in een' keurigen pels, overtrokken met eene groene stof, met prachtig geboorden kraag en mouwen. Zijn hoofd was bedekt met eene soort van met bont gevoerde karpoetsmuts, en zijne lederen laarzen waren omwikkeld met bont. Ha! Mijnheer de Ambassadeur....., zeide hij lagchende. Ik nader met levendigheid, en, op dien toon, welken het gevoel alleen kan voortbrengen en verschoonen in den onderdaan bij zijnen Souverein, zeg ik hem: Gij vaart wel? Gij hebt mij zeer veel onrust veroorzaakt; maar genoeg, gij zijt er..... Wat verheug ik mij, u te zien! - Dit alles werd gezegd met eene drift en op eene wijze, die hem moesten doen zien, wat er in mij omging. De ongegelukkige bemerkte het niet. Een oogenblik daarna hielp ik hem, om zich van zijn' pels te ontdoen; hij zegt: Hoe hebt gij het in dit land? - Thans, mijne rol hernemende, en mij op den afstand plaatsende, van welken ik mij enkel verwijderd had door eene aandoening, in zulke omstandigheden wel te vergeven, schetste ik hem, met alle de omzigtigheden, noodzakelijk in acht te nemen bij alle Souvereinen, maar inzonderheid bij een' Vorst van dat humeur, het beeld van den dadelijken toestand des Hertogdoms; het was niet schitterend. Ik had den eigen morgen het verslag ontvangen van eene affaire, welke zoo even had plaats gehad aan de Bug, digt bij Krislow, waarin twee bataljons der nieuwelings geligten, bij het tweede schot, de wapens hadden weggeworpen; gelijk ook het berigt, dat van twaalfhonderd paarden der zelfde troepen achthonderd waren verloren gegaan door gebrek aan voorzorg van die zelfde jonge militairen; daarenboven, dat vijfduizend Russen met geschut op Zamosk rukten. Ik zeide het; ik drong aan op de gepastheid, voor de eigene
waardig-
{==86==} {>>pagina-aanduiding<<}
heid des Keizers, voor die der Confederatie, om zachtjes aan de Ambassade en den Raad te laten asloopen, vóór de komst des vijands; op de ongelegenheden van het verblijf van het Corps Diplomatiek te Warschau. Ik sprak hem van den jammer des Hertogdoms en der Polen. Hij verzette zich tegen dit denkbeeld, en vroeg met levendigheid: Wie heeft ze dan geruïneerd? - Hetgeen zij sedert zes jaren gedaan hebben, Sire! het gebrek des vorigen jaars, en het stelsel des vasten lands, dat hen van allen handel berooft. - Op deze woorden vlamde zijn oog. Waar zijn de Pruisen? (Ik zeide het hem: hij wist het niet.) En de Oostenrijkers? (Ik zeide het hem.) Het is wel veertien dagen, dat ik er niet van heb hooren spreken. En de Generaal regnier? (Desgelijks.) Ik sprak hem van alwat het Hertogdom gedaan had tot onderhoud van het Poolsche leger. - Ik heb gedurende den togt geenen man gezien, hernam hij. Ik verklaarde hem, waarom en hoe de verspreiding der Poolsche magt had ten gevolge gehad, dat eene armee van tweeëntachtig-duizend man bijna onzigtbaar was geworden. - Wat willen de Polen? - Pruissisch zijn, zoo ze niet Poolsch kunnen wezen. - En waarom niet Russisch? (Op eenen gramstorigen toon.) Ik verklaarde hem de beweegoorzaken van de verknochtheid der Polen aan de Pruissische regering; hij had daar geen denkbeeld van. Ik kende ze te beter, omdat des vorigen daags eenige Ministers van het Hertogdom, zich lang na den eten bij mij hebbende opgehouden, besloten hadden, het Pruissisch bewind, als de plank in hunne schipbreuk, weer aan te vatten. - Men moet tienduizend Poolsche Kozakken ligten; eene lans en een paard zullen genoeg zijn; men zal de Russen daarmede staande
houden. - Ik bestreed dit denkbeeld, hetwelk mij toescheen alle gronden van verwerping tevens te bevatten: hij stond er op; ik verdedigde mijn begrip, en besloot met te zeggen: Voor mij, ik zie geene nuttigheid dan in wel georganizeerde, wel betaalde en wel onderhoudene legers; al het overige doet weinig af. - Ik beklaagde mij over eenige Fransche agenten; en toen ik hem zeide, dat het mis was, om buitenslands menschen zonder eer en zonder bekwaamheden te bezigen: En waar zijn lieden van bekwaamheden? was zijne vraag.
Het gesprek had mij aanleiding gegeven om met hem te spreken van den weinigen ijver, welken de Oostenrijkers on-
{==87==} {>>pagina-aanduiding<<}
der de inwoners van Volhinië gevonden hadden: ik beriep mij te dezen aanzien op het getuigenis des Prinsen lodewijk van lichtenstein, dat ik te Warschau gehoord had, waar hij gekomen was ten gevolge van eene wond, al vechtende bij de Bug ontvangen; en, daar ik bij zijnen naam een' vereerenden titel voegde, dien ik meende hem billijk toe te komen, zag hij mij strak aan: ik hield op. - Wel nu, die.....Prins? (mijne uitdrukking herhalende:) ga voort! - Ik merkte, dat ik mishaagd had. Kort daarna gaf hij mij mijn afscheid, mij aanbevelende, na den eten, den Graaf stanislaus potocki en den Minister van Financien bij hem te brengen; hebbende ik hem dezelven als de twee vertrouwdste leden van den Raad aangewezen. Dit onderhoud had bijna een vierendeel uurs geduurd. De Keizer had niet opgehouden te wandelen, zich verhittende; gelijk ik hem altijd heb zien doen. Somtijds nam hij de houding aan van eene diepe mijmering; dit is zijne gewoonte.

(Het vervolg en slot hierna.)




Brand te Konstantinopel.

(Uit het Hoogduitsch.)

Het was den zes-en-twintigsten September, des morgens ten twee ure, dat ik wakker lag en sedert een uur den slaap niet vatten kon. Geheel tegen mijne gewoonte, stond ik op, en ging met het horloge aan het venster. Ik schoof het gordijn weg. Wonderlijk roodachtig scheen de gezigtkreits; het was de helderheid der spaarzaamlijk lichtende maan niet ..... het waren wolken in de verte, in gloed gedoopt. ‘Brand te Konstantinopel!’ riep ik overluid, en maakte den zoon des kasteleins wakker, in het naaste vertrek. Ik verbeeldde mij, dat alles, gelijk bij ons, in alarm moest zijn. Doch, dit was hier niet gebruikelijk. ‘Oh, c'est loin d'ici!’ zeide hij, na eene poos, en leide zich op het andere oor. Lichter werd de horizont, rooder de wolken; ik kon mij volstrekt niet schikken naar de onverschilligheid der inwoneren, bij een zoo schrikkelijk schouwspel. In haast kleedde ik mij aan, en trappelde in de kamer rond; stil en rustig was het buiten op de straten; ik was alleen wakker..... Thans hoor-
{==88==} {>>pagina-aanduiding<<}
de ik van verre de brandwacht; met den ijzeren staf slaat hij sterk tegen de hardsteenen, en hij zong ditmaal op eenen zachten, gedempten toon (*). Van de duizend honden, die hem gewoonlijk elken nacht huilend vervolgen, was thans geen hoorbaar. De roodachtige wolken vermeerderden, en mijn ongeduld, van bij dit schouwspel opgesloten te zijn, tevens. Ik ging naar beneden, om den eersten bediende te wekken. ‘Och,’ zeide hij knorrig, ‘het brandt immers reeds sedert gisteravond negen ure; wij hebben hier niets te vreezen.’ Ik verzocht om iemand, die mij geleidde om den brand te zien. ‘Alles slaapt.’ Ik bood geld - bood een piaster voor een half uur - bood twee voor een vierendeel uurs. Te vergeefs; niemand wilde den slaap
missen. ‘Dan ga ik alleen,’ antwoordde ik welberaden, nam mijn groot mes in de hand, en ging naar buiten, in de naauwe, donkere, ledige straten. Wat ik het meest vreesde, waren de honden: die vrees was overbodig; geheele scharen trok ik door; geen beweegde zich; zoo sterken invloed scheen zelfs op deze dieren dat verwoestend element te hebben! Eene plaats bij eene Grieksche kerk toonde meer lichts; bij oplettender toeluisteren scheen het bedompt te drennen in de verte; ik liep vol ongedulds nog eene straat door, nog om eenen hoek, en had plotseling onder mijne voeten de schilderij eener hel! Het onheil woedde rondom de haven; waar ik stond - meer dan een uur van de schouwplaats des jammers - was het licht genoeg om te lezen; eene ruimte van ontzettenden omvang was rood en gloeijend; op drie verschillende plaatsen, de eene ongeveer een vierde uurs van de andere verwijderd, vlamden vuurzuilen lichtelaaije ten hemel; likkend greep het vuur, met eene ongeloofelijke snelheid, gelijk eene uitstorting der lava van den Vesuvius, (waarmede dit gezigt ook alleen te vergelijken is) om zich, en verslond rondom, wat het aantrof. De houten, zware huizen, allen met olieverf dik overstreken, werden in hooge vlammen als 't ware opgeheven, en stortten dan krakend in een oogenblik in. Het Joden-kwartier werd aangegrepen; magazijnen van olie, brandewijn en hout vermeerderden het schrikkelijke des tooneels. Het was zaturdag; zij mogten, in

{==89==} {>>pagina-aanduiding<<}
gevolge hunne wet, zelfs hunne have niet wegvoeren. Steeds ijsselijker breidde zich de verwoesting aan alle drie plaatsen uit. In het midden lichtte een donkerder gloed; den voorgrond vormden schepen, zeilen, touwwerk, scheepsmagazijnen; pikzwart verhieven zij zich uit de zee van vuur; de Minarets schenen als lange witte waskaarsen uit de donkere cipresbosschen; het verlichte Stambul (*) gaf den middeltoon; in het water van de haven spiegelde zich de brand en de verlichting; slechts bedompt en niet te onderscheiden was de galm des alarms en der verwarring uit de verte; gedurig lichter werd het oord; weinig hoorde men, door den schrik verlamd, van de omstanders. Tschogg, tschogg! (‘Te veel, te veel!’) zuchtten in stilte de Turken; minder belang bij de zaak hebbende, snapten de Grieken onder elkander.
Het begon te schemeren, het daagde, - veranderd is het tooneel; de roode rook verkreeg eene graauwe kleur, met wit en rood vermengd; de 's nachts uitgebrande plaatsen, inwendig nog steeds gloeijende, staken thans zwart als kolen uit; het werd volkomen dag - ik bevond mij op den top eens puinhoops, alwaar vóór drie jaren geheel Pera afbrandde! Nog eenmaal zag ik naar beneden in den chaos van puin en asch, walm en gloed van acht tot tienduizend huizen! De ellende der menschen bedwelmde en verwarde mijnen geest: aan mijne voeten lag het Turksche kerkhof; dieper nog de brand...... Ik zag rondom mij - scharen van dragers kwamen! Zij kwamen terug van het begraven der genen, welken de pest doodde, met het aanbreken des dags! Zij ijlden om anderen te halen! Ik rilde. Genoeg, genoeg ellende had ik gezien! ‘Verre, verre vanhier!’ riep ik onwillekeurig uit, terwijl ik mij met drift verwijderde.

Ida von Ramschwag.

Een Verhaal uit de Negende Eeuw.

In Zwitserland, ter plaatse waar de Zitter in de Tur valt, stond het familieslot der Edelen von ramschwag. Omstreeks het jaar achthonderd-vijftig werd salomo von ramschwag geboren, en vervolgens in de kloosterschool te St. Gallen opgevoed. Hij was een jongeling van verhevene, zeldza-
{==90==} {>>pagina-aanduiding<<}
me begaafdheden, en wist alle harten te winnen. Uit de duistere kloostermuren lokte hem de liefde voor de natuur meermalen tot de bloesems en schaduwen van het land, en hij bragt menigen dag bij de rondom wonende Edelen door. Een derzelven had eene stiefdochter, met name giesela. Het hart des jongelings ontbrandde voor de schoone jonkvrouwe, en ook zij kon het niet langer verhelen, dat zij hem genegen was. Zij hadden te zamen een hartstogtelijk oogenblik, en de vrucht daarvan was eene dochter, welke ida genaamd werd. Daar salomo tot den geestelijken stand bestemd was, en zijne beminde niet kon huwen, wilde ook zij der wereld vaarwel zeggen, en den misslag harer jeugd in het klooster boeten. Zij ging in het adelijk stift te Zurich, en salomo begaf zich naar het Hof van lodewijk den Duitschen, die hem zijne gunst schonk. Door zijne voorzorg werd giesela tot Abdis van haar klooster benoemd, nam hare dochter tot zich, en voedde ze op met vrome getrouwheid.
Ida wies op, en werd een wonder van ingetogenheid en schoonheid. Zij voerde den naam hares vaders, die zich ook naderhand, toen hij Bisschop van Constans geworden was, dezer dochter der liefde niet schaamde. Haar naam werd wijd en zijd genoemd, en haar lof was in den mond van duizenden, die haar nooit gezien hadden. Ook Keizer arnulf hoorde van haar spreken, en, toen hij eenmaal te Zurich kwam, was zijn eerste gang naar het stift. De Abdis ontving hem overeenkomstig zijne waardigheid, en stelde hem, op zijnen wensch, ook hare dochter voor. Bij het gezigt van zoo zeldzame bekoorlijkheden ontgloeide de Keizer in schandelijke min, en had naauwelijks de magt over zich, om het te verbergen. Des anderen morgens schreef hij een briefje aan ida, en hield om hare gunst aan in onverbloemde woorden. Het briefje gaf hij eenen jongen Ridder uit zijn gevolg, om het te bestellen. Notker von elgg, zoo heette de jongeling, nam de boodschap gaarne aan; want ook hij had ida's schoonheid dikwijls en hoog hooren roemen, en verheugde zich over de goede gelegenheid om haar te zien. Als zij in het spreekvertrek trad, zoo vergat hij, waarom hij gekomen was, en het scheen hem, alsof de hemel zijns levens slechts in deze reine, blaauwe oogen bestond en in dit bekoorlijk lachje, en in deze maagdelijke waardigheid. Ida

{==91==} {>>pagina-aanduiding<<}
vraagde hem naar zijn verlangen, en thans werd hij smartelijk verlegen om den inhoud des briefs, dien hij ligt gissen kon; nogtans overhandigde hij dien der jonkvrouwe.
‘Wat wil de Keizer van mij?’ vroeg zij met zachten ernst.
‘Hij heeft mij niets aanvertrouwd van hetgeen hij u schrijft,’ antwoordde notker.
‘Ik leef hier in het klooster, onder de oogen mijner moeder; en het betaamt mij in geen geval, een' brief van eenen man aan te nemen.’
Den jongeling viel bij dit gezegde een last van het hart. ‘Vergeef, edele jonkvrouw!’ zeide hij; ‘gij handelt zoo als gij behoort, en ik deed, wat ik als dienaar des Keizers moest.’
Bij deze woorden boog hij zich eerbiedig voor ida, die hem eenen vriendelijken blik toewierp, en verliet het vertrek.
Keizer arnulf was een weinig verzet, toen hij den slechten uitslag van zijn liefdesaanzoek vernam. Een blaauwtje had hem nog geene der vele vrouwen, welke hij schoon gevonden had, zoo regtuit, zonder eenige verzachting, laten loopen; en hij dacht bij zichzelven: ‘Ik wil toch zien, of zij den moed hebben zal, mij de deut te wijzen, wanneer ik zelf kom!’
Tegen den avond voerde hij zijn voornemen uit, en ging naar het stift, en liet ida door de portierster in het spreekvertrek bescheiden. Zij liet zich niet lang wachten, en trad bedaard en met waardigheid voor arnulf.
‘Gij hebt mijn briefje niet aangenomen, edele jonkvrouw,’ begon de Keizer, ‘en ik kan dit niet misprijzen; want gij moogt wel vorderen, dat ook een Keizer zich zelf om u moeite geve.’
‘Ik versta dit niet, genadige Heer!’
‘Het heerschen heeft mij tot hiertoe weinig vrengde aangebragt; daarom wilde ik ook wel eens het dienen beproeven. Ik bid u, mij tot uwen Ridder aan te nemen; ten minste zult gij bezwaarlijk eenen getrouweren vinden.’
‘Hoe meent gij dat, genadige Heer?’
‘Ik meen, dat uwe magt verder reikt dan de magt eens Keizers, en dat het zoeter is, u te gehoorzamen, dan land en luiden te bevelen.’
Ida wierp hem eenen veelzeggenden blik toe; intusschen

{==92==} {>>pagina-aanduiding<<}
liet arnulf zich daardoor niet van het stuk brengen, en voer voort: ‘Ik bemin u, schoone ida; tot bijsterzinnigheid toe bemin ik u, en het hangt van u af -’
‘Den Keizerlijken troon te beklimmen?’ viel ida, met eenen bijna bitteren lach, in.
‘Dat niet,’ antwoordde arnulf; ‘maar de Koningin mijns harte zult gij zijn en blijven.’
‘Ik ken mijne afkomst,’ hernam de jonkvrouw op beleedigden toon: ‘de dochter van salomo von ramschwag zal zich nooit tot eene boelin vernederen, al ware haar boel ook een Keizer!’
Met deze woorden verwijderde zij zich, en liet den Keizer staan. Deze bevond zich in geene geringe verlegenheid. Doch spoedig ontgloeide zijn toorn, en hij mompelde onder het heengaan: ‘Zij moet toch de mijne worden.’
Terugkomende, riep hij den jongen Ridder notker von elgg tot zich, en zeide hem: ‘De schoone jonkvrouw in het stift is een weinig preutsch, en ik wilde haar gaarne tam hebben. Geef eens raad, hoe wij haar best schaken.’
Notker kende zijnen Heer, die ligt opvloog, en dan geene wederspraak verdragen kon. Hierom hield hij zich onverschillig, en antwoordde: ‘De schaking neem ik op mij, maar de verantwoording niet.’
‘Die zij mijn deel!’ hernam arnulf, die op dit oogenblik vergat, dat er ook voor hem een Aanklager bestond en een Regter.
Notker verzocht eenige dagen tijds, om de gelegenheid des kloosters te leeren kennen. Met eene bekommerde ziel verliet hij den Keizer, en ging den ganschen nacht door met zichzelven te rade, hoe hij de schoone jonkvrouw voor de strikken zijns meesters bewaren zou. Hierbij boden liefde en list elkander gereedelijk de hand, en beide gaven hem een middel in, hoe hij ida redden kon, zonder de wraak des Keizers op zich te halen. Des anderen daags in de vroegte liet hij zich bij de Abdis aanmelden, en ontdekte haar de gansche zaak. ‘Eerwaardige vrouw,’ voegde hij er bij, ‘gij moogt onbezorgd zijn, zoo gij mijnen raad wilt volgen. Het is wel geoorloofd, den Keizer te bedriegen, opdat hij zijne eer niet bevlekke, en geen onregt op zich lade. De Bisschop is, gelijk ik gehoord heb, op Bischofs-Zell. Vaardig

{==93==} {>>pagina-aanduiding<<}
op het oogenblik een' vertrouwden bode aan hem af, dat hij eenige trouwe lieden uitzende, die zich overmorgen, met het vallen van den nacht, aan den weg bij Wyl, in de bosschaadje legeren, en wachten, tot ik met freule ida langs dien weg kome. Zij nemen ons dan in verzekerde bewaring, en brengen ons bij den Bisschop, die mij, als den schaker der freule, gevangen houdt, en den Keizer daarvan berigt geeft. Op deze wijze wordt het booze opzet te schande, en ik ontga den toorn des Keizers.
De Abdis stond eene poos na te denken, en wierp nu en dan eenen navorschenden blik op notker, die gemakkelijk ried, wat in hare ziel omging. Hij nam een kruis, dat op eene tafel stond, leide twee vingers van zijne regterhand daarop, en zeide: ‘Eerwaardige vrouw, bij de wonden des Middelaars zweer ik u, dat mijn voorslag uit een trouw hart komt, en ik mijn leven verpanden wil voor ida's eere!’ Hij kuste het kruis - de Abdis stortte tranen, en zeide: ‘Ridder, ik vertrouw u een kostelijk goed; maar gij hebt ook het kostelijkste daartegen gesteld, uwe ziel.’ Zij sprak nu nog het nadere met hem af, en notker keerde naar zijne woning terug, in bange en tevens vrolijke gemoedsbeweging. Den Keizer vertelde hij: ida zou binnen twee dagen eene bedevaart naar Wyl doen; daar zou hij haar overvallen, en naar zijne moei brengen, die bij Wyl op een Hosgoed woonde, en zich bij den Keizer gaarne wenschte aangenaam te maken.
Arnulf was over de boodschap zeer verheugd, en beloofde de goede diensten des Ridders koninklijk te beloonen.
De dag verscheen, dien allen, die slechts het geheim kenden, met onrust verwachtten. Tegen den avond verliet ida het klooster - zij reed op een' muilezel, en werd door eenen eenigen, ouden dienaar begeleid. Twee uren van Zurich voegde zich notker bij hen. Het pad leidde digt voorbij een' kleinen heuvel henen, op welken een trotsche eik zich verhief. In den stam diens eikenbooms was eene nis uitgehouwen, en daarin stond het beeld der Lieve Vrouwe. Ida steeg af, en wierp zich biddend voor het beeld neder. Toen zij opstond, zeide notker: ‘Edele jonkvrouw, had arnulf u op dit oogenblik gezien, zijn hart ware rein geworden, en hij zou gaarne zijnen troon met u gedeeld hebben!’

{==94==} {>>pagina-aanduiding<<}

‘Ik mag liever onder de bloemen des velds zitten, dan op eenen troon,’ antwoordde de jonkvrouw, rood wordende. - ‘Ik weet niet,’ voer zij voort, nadat zij haar muildier weer bestegen had, ‘ik weet niet, hoe er vrouwen zijn kunnen, wier neiging slechts naar slikkering en glinstering strekt.’
‘Dat komt welligt,’ zeide notker, ‘omdat vele vrouwen meer ijdelheids bezitten dan trots, en alzoo liever door het vreemde willen behagen, dan door het eigene. Het schoonste sieraad der vrouwe is zedigheid; gelijk er immers ook geene schoonere bloemen zijn, dan die zich tusschen de bladeren verbergen.’
Onder zulke gesprekken zetteden zij hunnen weg voort, en hunne harten naderden elkander meer en meer. ‘Ach, dat ik Keizer ware!’ dacht notker bij zichzelven, en verloor zich in eenen droom der schoone toekomst. - Langzamerhand daalde de schemering neer, en van den kerktoren van het nabijzijnde Wyl, die boven de dennenboomen uitstak, liet zich de bidklok hooren. Op dit oogenblik werden de reizenden door eenige ruiters overvallen; en de aanvoerder derzelven stelde zich voor notker, en verzocht hem, zijnen naam te zeggen.
‘Ik heet notker von elgg, en geleide deze edele jonkvrouwe, die uit het adelijk stift komt.’
‘Zoo zult gij de goedheid hebben, mij naar Bischofs-Zell te volgen,’ antwoordde gene. ‘Ik ben een dienstman van den Bisschop, die u, onbekender wijze, zijnen groet laat bieden.’
Den Ridder was het zoo aangenaam vertrouwelijk geweest, met de schoone ida alleen te zijn; zij was tot op dit oogenblik alleen zijner hoede aanbevolen; slechts op hem kon zij steunen, wanneer ergens eenig gevaar naderde; de tusschenkomst der dienstluiden van den Bisschop veranderde dit, en sloot de harten wederom, die zich voor elkander geopend hadden; ook de freule gevoelde daarin een mishagen. Het gesprek werd onverschillig, tot de ruiters eenige liederen aanhieven, onder andere het sprookje van de Koningsdochter, die, eenen draak ter prooije gegeven, door een' Ridder gered werd, wien zij uit dankbaarheid hare hand gaf.
‘Mogt het mij ook vergund zijn, zoo te kampen!’ zeide notker, nadat het lied ten einde was: ‘Ik wilde mij gaarne met een dankbaar aandenken vergenoegen.’ Ida verstond

{==95==} {>>pagina-aanduiding<<}
zijne woorden volkomen, en het was haar lief, dat de duisternis den Ridder hare verwarring niet merken liet.
Tegen middernacht kwam de trein op Bischofs-Zell aan. De Ridder moest den Bisschop de toedragt der zake omstandig verhalen; en deze was getroffen van notker's regtschapenheid, en beloofde erkentelijk te zijn. Des morgens van den anderen dag liet salmo zijne dochter tot zich roepen, en zeide tot haar: ‘Ida, ik verlang van u goeden raad. Wij zijn den wakkeren Ridder von elgg groote erkentelijkheid schuldig; en gij weet, dat ik zulke schulden liefst afdoe. Goud en zilver mag ik hem niet aanbieden; ik ken zijn geslacht; hij is niet arm’ -
‘En dat zou zijne eer beleedigen,’ viel ida in.
‘Gij hebt gelijk,’ voer de Bisschop voort. ‘Bij den Keizer kan ik hem, onder deze omstandigheden, ook niet aanbevelen. - Ik ben werkelijk in verlegenheid.’
Ida was niet minder in verlegenheid. Zij speelde met het gouden kruis, dat zij aan den hals droeg.
Salomo ging de kamer op en neer, en wierp nu en dan eenen blik op zijne dochter. ‘De jongman bevalt mij,’ begon hij, na eenig stilzwijgen, weder; ‘wie de deugd der vrouwen eerbiedigt en beschermt, op dien kan men bouwen als op eene rots. Ook schijnt hem iet buitengewoons, iet edels eigen -’
Ida wilde iets zeggen, maar het woord bestierf haar op de lippen. De Bisschop voer voort: ‘Den Keizer moet ik ontzien; daarom mag het wel best geraden zijn, dat ik voor u een' wakkeren man zoeke, die u zal weten te beschermen. Ida, zeg mij opregt, of u de Ridder bevalt?’
Het meisje werd tot aan de ooren toe rood.
‘Of zoudt gij liever eene non worden?’
‘Ach, neen!’
‘Dan toch liever de huisvrouw des Ridders?’
Zij greep de hand hares vaders, en drukte er een' brandenden kus op.
De Ridder werd geroepen. ‘Ik wilde u gaarne mijnen dank betoonen, of veeleer uwe diensten op nieuw inroepen,’ zeide salomo tot hem. ‘Wilt gij deze jonkvronw nog verder beschutten?’
‘Met goed en bloed!’ riep notker.
‘Nu, zoo geeft elkander de hand daarop!’ zeide de Bis-
{==96==} {>>pagina-aanduiding<<}
schop, en leide de hand zijner dochter, welke schroomvallig aarzelde, in de hand des jongelings. Hij zelf trouwde ze nog denzelfden dag, reisde des anderen morgens met hen naar Zurich, en liet zich vervolgens bij den Keizer aanmelden. Arnulf, die hem zeer hoog schatte, ontving hem met zigtbare verlegenheid. ‘Genadige Heer,’ dus sprak salomo den Keizer aan, ‘ditmaal verschijn ik als klager voor uwen troon. Notker von elgg heeft eene jonkvrouw uit het stift ontvoerd - mijne lieden hebben de vlugtelingen aangehouden, en op Bischofs-Zell bij mij gebragt. Vel thans vonnis naar regt en wet!’
‘Eenen mispas der liefde moet men met den mantel der liefde bedekken,’ zeide de Keizer met een' gedwongen glimlach.
‘Ik heb vergeven.’
‘Dat is edel en Christelijk.’
‘Maar ida's eere is bevlekt in de oogen der wereld; om deze smet uit te wisschen, heb ik de jonge lieden getrouwd - zij zijn thans man en vrouw.’
De Keizer werd, bij dit berigt, wonderlijk te moede; doch hij vermomde zich zoo goed hij kon, en zeide met gekunstelde vriendelijkheid: ‘Ik schenk uwe dochter mijn Hofgoed aan het Constanser meer tot bruidschat.’
Salomo dankte, in naam zijner kinderen, en bad om de vrijheid, hen den Keizer te mogen voorstellen. Doch deze ontschuldigde zich met dringende bezigheden; en, toen de Bisschop heengegaan was, wreef hij zich mismoedig het voorhoofd, en zeide: ‘Ik heb den hengel gegeven, en een ander heeft den visch. Doch, mij is regt geschied.’




De gemaskerde dood.


Gansch naakt heeft men eertijds vriend Hein hier zien dwalen, 
En naakt sloop hij, grijnzend, in schittrende zalen; 
Nog kunt gij, in prent, hem, in luchtigen dans, 
Zien draaijen en zwaaijen met vrouwen en mans. 
 
Dan, vruchtloos dat sluipen en grijnzen en spieden; 
Elk trachtte den mageren danser te ontvlieden: 
Thans zwerft hij, gemaskerd, door stad en door land, 
En reikt ons, arglistig, de knokkige hand. 

{==97==} {>>pagina-aanduiding<<}

Den smulpaap bereidt hij venijnige spijze, 
Als Restaurateur, op de prikklendste wijze; 
En mengt, waar hij dorstige drinkebroers ziet, 
Vergif in den nektar, dien Bacchus hun biedt. 
 
Hij meldt zich, als Snijder, bij jeugdige damen, 
En lapt, als uit spinrag, een kleedje haar zamen, 
(Een vijgeblad liever) doorzigtig als kant, 
En niet tegen sluipkoorts of tering bestand. 
 
Hij nadert, als Bruid, met de zoetste gebaren, 
Zoo zacht als een lammetje, Hymens altaren; 
Maar grijpt fluks de kroon en bemagtigt den staf, 
En sleept, als Xantippe, den man naar het graf. 
 
Hij maalt zich, als Ligtekooi, blozende wangen, 
Doorkruisend de straten, om minnaars te vangen; 
En kust hem een knaap met wellustigen zin, 
Zoo blaast hij zijn' giftigen adem hem in. 
 
Men ziet hem, vermomd, aan een tafel vol schijven, 
Als Speler, tot wanhoop den jongeling drijven; 
Hij vangt hem den goudhoop verraderlijk op, 
En laat hem de keus van pistool of van strop. 
 
Geleerden, wien niets in hun vlijt kon beperken, 
Omzweeft hij, in 't spook-uur, op Vledermuis-vlerken; 
En, zendt hij de Hypochondrie op hen uit, 
Straks zijn zij dit knagend gewormte ten buit. 
 
Hij zwaait, om der schrijveren trots te beschimpen, 
En 't hart hun van woede en van wee te doen krimpen, 
Den Kunstregter-geesel als meester en heer: 
Wie echter geen dwaas is, dien doet hij niet zeer. 
 
Hij komt, zoo een kranke hem poge te ontsnappen, 
In 't eind nog, als Dokter, aan 't ziekbedde stappen; 
Hij voelt hem den pols met een' destigen schijn, 
En schrijft hem den pas naar de maan in 't latijn. 

{==98==} {>>pagina-aanduiding<<}

o, Laat ons dan trachten het masker te ontvlieden, 
Dat steeds op ons loert, om zijn kans te bespieden; 
Maar houden we ons tevens, door deugd en beleid, 
Zoo 't zijn moet, met hem tot den dans steeds bereid. 
 
IJ. 
Naar: Die Masken, van langbein. 


Muzijk.

Concert van J. de Planque.

Wij bieden weder onzen Lezeren, bij dezen, onze aanmerkingen over de onlangs gegevene Benefice-Concerten aan. Men verwachte echter geen verslag van de afzonderlijke inrigting of zamenstelling dier Concerten, noch ook eene uitweiding over aile de Solo-spelers, die zich op dezelve hebben doen hooren. Velen derzelven zijn, wegens hunne herbaalde malen ten toon gespreide talenten, reeds voordeelig bekend; en, daar wij ook voornemens zijn, in een volgend No., iets over Felix Meritis en Eruditio Musica te zeggen, zullen wij van sommigen hunner bij die gelegenheid gewagen.
Zoo als meesttijds bij Benefices, waren ook hier de strijkinstrumenten te zwak bezet tegen het korps blaas-instrumenten, welke schier al het overige verdooven: naauwelijks, of slechts nu en dan, krijgt men de strijk-instrumenten, en het meest dan nog de eerste violen en contrabas, te hooren; en het is door deze onjuiste en onevenredige bezetting der partijen - vooral in muzijkstukken, waar vele blaas-instrumenten bij zijn, en waar ze veel in te doen hebben, zoo als men tegenwoordig weinig groote muzijkstukken aantreft, waar dit het geval niet is - dat veelal de werken, of onduidelijk, of wel verkeerd gehoord, en, dewijl ze niet, zoo als de Componist ze dacht, worden bezet en uitgevoerd, niet begrepen, en soms onverdiend veroordeeld worden. Dit is eene algemeene waarneming omtrent de Benefices; doch aan het wel en evenredig bezetten der partijen behoorde men op alle, ook op de vastbepaalde Concerten, meerindachtig te zijn.
Nog iets: veelmalen zijn, bij Benefices, de Orkesten genoeg van menschen voorzien; doch velen zijn meer dragers dan spelers van instrumenten, en die, door een instrument bij zich te hebben, doorgelaten worden, waarop naauwkeuriger gelet, en het vele tegengegaan moest worden, als zijnde meestal Lieshebbers, of zich dus noemende; terwijl daarentegen Meesters, die of geen instrument met zich voeren, of

{==99==} {>>pagina-aanduiding<<}
niet met de aan de deur staande oppassers bekend zijn, zonder vertoon van een entrée-biljet, dikwerf afgewezen worden. - Hoe verkeerd is zulks niet! Dan, de Concertgever, die al ligtelijk zich minder bekommert, hoe zijn Orkest bezet zal zijn, dan wel, om er maar velen op te hebben, ziet zich, door deze dienstvaardig- ja voorkomendheid, ontslagen van zijne echte Kunstgenooten daartoe uit te noodigen.
J. de planque blies een concert van a.e. muller. Hetzelve kwam ons in zijn geheel oordeelkundig geschreven voor, en de tuttis waren vol kracht. Een paar modulatiën bevreemdden ons nogtans zeet. Dit concert is ons ook toegeschenen, even als de meeste tegenwoordige, vooral niet te kort te zijn. Wij vermeenen echter, dat hiermede de uitvoerders, inzonderheid de spelers van blaas-instrumenten, geen' grooten dienst geschiedt; en dat het mogelijk aan dit lange, ook wel uitgerekte, is toe te schrijven, dat veeltijds ook zeer goede muzijkstukken geen' algemeenen bijval verkrijgen of behouden.
Hoewel er meer duidelijkheid ware te wenschen geweest, vooral bij lage passages, en daarin ook meer kracht, was de uitvoering wel. Het Adagio had wel wat minder versieringen en toegevoegde noten kunnen hebben; ook scheen hier en daar het Rondo niet in de beste verstandhouding met het accompagnement te zijn. Wij wenschten wel, dat vooral de blaas instrumentisten, bij accompagnementen van dusdanige muzijkstukken, hoofdzakelijk bij de solo's, zich meer bedwongen; daar het niet anders zijn kan, of het verzwaart de uit te voerene solo-partij, waardoor ook de speler derzelve zich niet zoo gunstig, als welligt mogelijk was, kan voordoen. Want, door verwaarloozing van het even gezegde, gingen eenige gedeelten, bijzonder lage passages, genoegzaam voor het gehoor verloren.
De Aria door Mejufvrouw leefson bevestigde andermaal het door ons gezegde. Naderhand werd nog eens gezongen; en wij dachten, dat het met eene obligate viool was, of dat de Heer baldenecker de eene of andere wegblijvende partij aanvulde: maar neen! het was eene partij all' unisono.
Hanssens speelde een viool-concert. Hij heeft een' zeer goeden stand, een' fraaijen toon en streek; en wij meenen ons van hem, bij voortdurende studie en naarstige vlijt, eenen verdienstelijken Violist te mogen beloven. Wij bejammeren intusschen, zoo om zijnent- als om onzent-wille, dat hij de lessen dier Meesters, van welke hij zoo goed partij heeft getrokken, niet langer nog heeft mogen genieten.
De Heer van ollefen liet zich insgelijks door een fluit. concert hooren, hetwelk hij, volgens gewoonte, met kunde en stontheid van toon voordroeg. Wij begrijpen echter niet, tot welk einde, bij sluit-concerten, de menigvuldige daarin voorkomende of aangebragte trillers dienen.
Het zeer fraaije concertante van krommer, zeer goed

{==100==} {>>pagina-aanduiding<<}
geblazen door j. de planque en j.c. kleine, hoorden wij met het grootste genoegen. De vol- en rondheid van toon, wel bijzonder ook in de staccato's, van laatstgemelden, onderscheidde zich hier allervoordeeligst. Echter voldeed ons niet de naslag van eenen triller in het eerste Allegro aan het einde van het mineur, welken de Heer kleine als in het majeur deed hooren, dat toch eerst in de volgende maat begint. Te meer hinderde zulks, daar bij het begin dier zelfde maat, waar de triller in voorkomt, de harmonie in mineur is, en geene verandering ondergaat, waardoor het majeur vroeger kennelijk wordt.

Concert van L. Mann.

Dit Concert was sterk bezocht; hetgeen ons pleizier deed, zoo om de bijzondere bekwaamheden van dezen Kunstenaar, als omdat zulks mogt strekken ten blijk van hulde aan dezelve. Het Concert was, over het geheel, fraai. De aanmerking, in de Musikalische Zeitung wel eens gemaakt, over het onzuivere zijns instruments, had ons doen hopen, dat hij hierin zou voorzien hebben; want zulks is zeer hinderlijk, en ons niet wel verklaarbaar, hoe hij dat bij voortduring kan aanhooren; ofschoon er voorbeelden waren aan te voeren, dat, hoewel men het onzuiver spelen van anderen weet op te merken, men zijn eigen gebrek hierin echter somwijlen niet schijnt te gevoelen.
De Zanger reigers schijnt ons toe met kunde te werk te gaan. Zijne stem is aangenaam, doch zwak. Het pianoaccompagnement was somtijds ruim sterk genoeg voer zijne stem; en deze is uit dien hoofde niet zeer voor concertzang berekend. Met genoegen hoorden wij hem alle die tierelantijntjes achterwege laten, welke ons anders, vooral bij zang, zoo dikwerf vermoeijen; nu en dan deed ons eene wel aangebragte versiering vermaak.

Concert van A. Dahmen.

Ook dit Concert werd met een talrijk auditorium begunstigd, hetwelk ons, wegens de bekende verdiensten van den Concertgever, geen minder genoegen verschafte. Op hetzelve liet zich de Heer h.w. dahmen, van Rotterdam, hooren. Deze Vioolspeler bezit veel muzikaal talent, en vele vereischten van een' goeden Violist. Het Zoontje van den Heer a. dahmen, dat zich hier insgelijks tot tweemalen deed hooren, zoo door een sluit-concert van hoffmeister, als, met zijnen Vader, door eene coneertante voor twee sluiten, bleef bij ons hetzelfde (zoo niet een klimmend) gevoel van goedkeuring verwekken, dat zijn spel ons meermalen verschafte. Zijne kracht van toon, in vergelijking ebragt met zijnen teederen leeftijd en uiterlijk physiek gestel, en zijne vrij groote netheid in de uitvoering, doen van dezen jeugdigen Kunstenaar, voor het vervolg, veel uitmuntends verwachten.







{==105==} {>>pagina-aanduiding<<}

Mengelwerk.

Onze dagen naar derzelver godsdienstige gesteldheid beschouwd, ter gelegenheid der Conventie, 26 Sept. 1815, tusschen de Hoven van Oostenrijk, Rusland en Pruissen gesloten, naar matth. VI:10a.

Door H. Haaring, Leeraar bij de Evang.-Luthersche Gemeente in de Rijp.

- Het alleropmerkelijkst tijdsgewricht, de tijd der wonderen, in de laatste jaren door ons beleefd, in welken wij troonen omgeworpen en troonen opgerigt zagen, alsof dit zaken waren van geene beduidenis; in welken een onbekende in korten tijd boven alle Vorsten van Europa steeg, en nog oneindig spoediger tot zoo onverwachte als diepe vernedering, ja tot algemeene verfoeijing en smaad, herhaald veroordeeld werd, en in welken omtrent den Godsdienst de verlichting eerder te veel dan te weinig behartigd, gelijk toch nog weder elders door groote duisternis vervangen werd, - die tijd der wonderen is nog niet ten einde: groote gevolgen gaan nog steeds voort zich te openbaren. En onder deze doet zich thans een staatkundig verschijnsel voor, dat, eenig zeker in zijne soort, zoo lang het Christendom bestaat, in openbare dagbladen is verkondigd, maar vrijelijk en gepastelijk van de gewijde spreekgestoelten weergalmen, en als van de daken gepredikt mag en moge worden; een verschijnsel, dat elken gevoeligen vriend van den Godsdienst, elken hartelijken belijder van Jezus, wien het ter kennisse gekomen is, zal getroffen hebben, dat ons geroerd heeft, en met

{==106==} {>>pagina-aanduiding<<}
godsdienstige blijdschap, met dankbaarheid jegens den Allerhoogsten, benevens met nog veel vermeerderde hoop en moed voor de toekomst, vervult. Hoe zouden wij nu, na de jongstverloopene jaren, zoo vruchtbaar in de grootste gebeurtenissen, doorleefd te hebben, niet ook gaarn bij zoodanige gevolgen van dezelve stilstaan? Hoe zouden wij ons kunnen wederhouden, deze godsdienstiglijk te gedenken? Neen, doen wij zulks thans! Staan wij vooral daarbij stil; terwijl wij daarmede overigens eene meer algemeene beschouwing onzer dagen, naar derzelver godsdienstige gesteldheid, verbinden.
Tekst: matth. VI:10a.



‘Uw Rijk kome!’
De Heiland schreef in het voortreffelijke, zoo beknopte als zaakrijke, en vaak slechts door de gewoonte te weinig gewaardeerde Gebed, naar zijnen naam genoemd, en ten voorbeeld door Hem vervaardigd, reeds in deszelfs aanvang voor, te bidden: ‘Uw Rijk, Vader in den Hemel, kome!’ en dus, om daarom te smeeken, dat die geestelijke heerschappij van den Allerhoogsten en Algoeden over de gemoederen der menschen, tot welker oprigting de eeniggeboren Zoon des Vaders, Jezus, opgetreden was, gelukkig beginnen, gelukkig tot stand komen mogte onder het menschdom; of, met andere woorden, dat godsdienstige waarheid, dat zuivere, uit de waardigste beginselen voortspruitende deugd, en wezenlijk geluk, zoo als Jezus die verkondigen en aanbrengen zoude, onder de menschen verbreid en heerschend wierden.
Thans nog, na een tijdsverloop van achttien eeuwen, stijgt die zelfde bede dagelijks onder het Christendom in dien zin ten Hemel, dat dat Godsrijk meer en meer komen en zich uitbreiden moge.
Nimmer is het ongepast, en thans vooral, ten gevolge der vooraf aangestipte omstandigheden, ter zake, wanneer wij eens overwegen, in hoe verre de bede

{==107==} {>>pagina-aanduiding<<}
van onzen tekst, in den tijd, waarin wij leven, vervuld is geworden, wat ons de toekomst daaromtrent belove, en wanneer wij, met één woord, onze dagen eens naar derzelver godsdienstige gesteldheid beschouwen. Ook zal zulks verheerlijking van God, klimmenden eerbied voor onzen Verlosser, benevens godsdienstige bemoediging onzer harten, na den indruk van enkele openlijke voorvallen elders, allezins, onder Gods zegen, kunnen verwekken; en houden wij ons daarmede des onmiddellijk bezig!

Gelijk dan, M.G., toen Jezus in den tekst beval te bidden: ‘Uw Rijk, Vader in den Hemel, kome!’ weinige, misschien geene twee jaren daarna de uiterlijke omstandigheden van dat Rijk de benardste en ongunstigste schenen te zijn, en deszelfs Stichter aan gevangenis, geeseling, aan het kruishout overgegeven, daarbij van zijne Jongeren, die de bevestigers en uitbreiders van hetzelve na zijn afscheid van deze Aarde zouden zijn, gedeeltelijk verraden, gedeeltelijk verloochend, en eenparig verlaten, ja nog bij de doodstraf als Gods Zoon openlijk beschimpt werd; maar dat zelfde Godsrijk evenwel zich spoedig daarna aanmerkelijk begon te verheffen, en, niettegenstaande verdere en wreedaardige vervolgingen, in den loop des tijds zijne grenspalen luisterrijk uitbreidde, en volken en Vorsten onder zijne onderdanen telde: zoo smeekten ook wij wel voortdurend, op het voorbeeld van onzen dierbaren Heiland, op het voorbeeld der Vaderen, dat het Rijk Gods op Aarde steeds meerder komen en toenemen mogte; maar veler oogen zagen tot dusverre den onwaardeerbaren Godsdienst van Jezus niet enkel en alleen van ingeslopene menschelijke bijvoegselen of dwalingen gezuiverd, (gelijk reeds de groote Kerkhervormers begonnen hadden, en geen redelijk Christen zal afkeuren) maar, door eene onbetoomde zucht naar den roem van oorspronkelijkheid en nieuwheid, gelijk door verregaande ligtzinnigheid, met zijnen ondergang onder een aan-
{==108==} {>>pagina-aanduiding<<}
merkelijk gedeelte zijner belijderen bedreigd; en droevig, droevig vooral was het in de laatstverloopene jaren met den invloed van denzelven gesteld op de gezindheden en op den wandel van vele duizenden zijner bekenners: hier schenen alle beginselen uitgeroeid, godsdienst en geweten beiden als verdwenen; dáár deden zich de eigenaardige gevolgen van onophoudelijke oorlogen in verregaande losbandigheid en schaamteloosheid zien: de Willekeur, de Overheersching en Ongodsdienstigheid zelve zaten op den troon, die alleen een groot deel
van Europa beheerschte: de trouweloosheid werd door gebrek bevorderd, der ontucht door wijd en zijd geldende wetten eene wijde deur geopend, en, in plaats van liefde, door de wet het wantrouwen geleerd. Nacht, nacht was het in vele opzigten; slechts hier en daar mogt men heldere vonken, het Evangelielicht waardig, zien flikkeren. Doch wij alreede, wij mogten ook, sinds een tweetal jaren, eenen Nederlandschen Vorst aan het hoofd des Staats aanschouwen, die liefde voor zijne onderdanen met liefde voor den Godsdienst van onzen Heer, en tevens voor alle deszelfs belijders, den geest van het Evangelie waardig, toont te verbinden; dien wij geen Noodlot, geene Fortuin der Heidenen, in de plaatse eener alwijze en liefderijke Voorzienigheid, de regeling van der menschen lot hooren toekennen; onder wiens bestuur de plegtige uitnoodigingen metderdaad Godsdienst ademen, wanneer Hij bij nooden en gevaren de toevlugt tot den Allerhoogsten gezocht, en voor algemeene weldaden den Algoeden in 't openbaar wil gedankt en verheerlijkt hebben; en die door daad en voorbeeld zijne belangstelling in de instandhouding der openlijke Godsvereering aan den dag legt. Van zonde, geregtigheid en oordeel mag hier en elders weder onbewimpeld gesproken en gelezen worden. Liefde en eerbied voor den Godsdienst wint in meerdere landen veld, gelijk reeds vroeger de wel eens tot uitersten gekomene verlichting in denzelven, elders, evenwel weldadiglijk, zelfs tot dat gedeelte der Christenen

{==109==} {>>pagina-aanduiding<<}
doordrong, wier opgeklaardere en zachtmoedigere begrippen alle overige Medechristenen slechts verheugen zullen. Op eerlijkheid en trouwe begint men weder meerderen prijs te stellen; en de verbreiding van dat eenige Boek, waarin Jezus Godsdienst tot op onze tijden, door Gods goedheid, gekomen is, wordt nadrukkelijker dan ooit ter harte genomen en bevorderd.
Wel is waar, deze gunstige veranderingen gingen ook verzeld van min verwachte en min gewenschte omstandigheden. Was vroegere Verdraagzaamheid, zoo verre zij uit onverschilligheid en ligtzinnigheid voortsproot, en met minachting van den Godsdienst en zijne Bedienaren gepaard was, geenszins zoo loffelijk, als de schijn wel eens deed denken; de herstelde eerbied en liefde voor de beide laatsten hadden maatregelen ten gevolge, die weleer door bijna alle Vorsten en alle redelijke en onpartijdige Christenen veroordeeld waren, en deden hier en daar eene tegenovergestelde, geheel onchristelijke Onverdraagzaamheid herleven, welke, ofschoon in kleinere kringen, evenwel zoo nadrukkelijk als onvermoeid werkzaam was. Ook verregaand Bijgeloof liet nog eenige weinige, bijkans ongeloofelijk geachte, sporen zien.
Maar tegenover dit een en ander mogen wij nu dan tevens van eene gebeurtenis gewagen, die, naar menschelijk oordeel en onder 's Hoogsten zegen, de gegrondste hope geeft, om ruimelijk tegen dat alles op te wegen; die daarbij - niet ontstaan in eenen tijd van uitbundige wijsgeerte en verbeeldingskracht, van onmatig werkende hartstogten en driften, gelijk bij den aanvang der naauwelijks nog geëindigde, langdurige reeks van beroerten elders, toen ten zelfden tijde het voortreffelijkste gezegd en het afgrijselijkste volvoerd werd - aan lessen der ondervinding, en zigtbaar aan Christelijkgodsdienstige beginselen, na algemeen herstelde rust, haren oorsprong te danken heeft; ja, die eener gouden eeuwe volkomen waardig is.

{==110==} {>>pagina-aanduiding<<}

O, mijne Vr.! Eigenlijk weet men niet, wat meest te bewonderen, waarover zich daarbij meest te verheugen. Zal het de meest openbare bekendmaking zijn van een besluit, zoo vurig verlangd, maar nog onlangs slechts als een mogelijk, nog geenszins zeker deel van eene volgende Eeuw beschouwd, en thans door drie der magtigste Vorsten van Europa werkelijk genomen, - van het besluit namelijk, dat dezelve in het bestuur hunner Staten, in hunne staatkundige betrekkingen met iedere andere Magt, slechts de voorschriften van 's Heilands Godsdienst, de voorschriften van regtvaardigheid, Christelijke liefde en vrede, tot rigtsnoer van hun gedrag willen nemen? Of zal het de bijgevoegde verklaring zijn: ‘Deze voorschriften moeten, wel verre van alleen op het huisselijk leven toepasselijk te zijn, integendeel ook op de besluiten der Vorsten regelregt invloed oefenen, en al derzelver gangen besturen, als het eenige middel zijnde, om de menschelijke inrigtingen stevig te vestigen, en in derzelver onvolmaaktheden te voorzien:’ eene verklaring, mede te lang alleenlijk een vrome wensch gebleven, en verdrongen door het onchristelijke, en van de ondervinding zelve vaak te leur gestelde stelsel, dat de regte staatkunde zich met de zedekunde niet liet vereenigen; terwijl het geluk der volken - getuigt het, oud Rome, Venetië, Frankrijk! - geenszins in krijg en veroveringen bestaat, en op enkele schranderheid, op onregtvaardigheid, eer- en heerschzucht of geweld in geenen deele zeker gevestigd, maar slechts bij regtvaardigheid en vredelievendheid meest duurzaam is? Of wel, zullen wij onze bewondering meest bij hunne edele nederigheid, of, eindelijk, bij hunne Christelijke verdraagzaamheid bepalen, zoodat de belijder van den Protestantschen en die van den Griekschen, zoodat beide dezen te gelijk met den belijder van den Catholieken Godsdienst elkander allen als leden van eene en dezelfde Christelijke natie willen beschouwen?
Dit een en ander stelt niet alleen grootelijks ge-
{==111==} {>>pagina-aanduiding<<}
rust omtrent de min gunstige omstandigheden, sinds onlangs in den schoot der Christenheid herboren en straks vermeld, als die daardoor terstond aanmerkelijk veel, en in het vervolg misschien nog veel meerder, aan veerkracht en steun zullen missen: dat heilig Verbond gaat de stoutste wenschen te boven! Met gouden letteren worde het in de Jaarboeken der Geschiedenis vermeld: te vergeefs ontrolt gij dezelve, en poogt onder gelijkstaande omstandigheden een tweede voorbeeld te vinden. Hetzelve vormt de grootste eerekroon, waarmede ooit Vorstenschedel versierd werd. Hoe groot zelfs de roem, hoe vele de lauweren waren, door de hier bedoelde Vorsten in de jongste heilige strijden behaald, zij komen in geene vergelijking bij die, welke de Christenheid wijd en zijd, welke de Nakomelingschap hun daarvoor zal toekennen. In gene deelden ook hunne legermagten; deze verwierven zij zelven geheel, en deze zijn eenig in hunne soort, gelijk, boven gene, van veel edeler aard. Hierbij vooral moet de goedkeuring van God zelven, van dat allerheiligste en goedertierenste Wezen, den Vader van onzen Heere Jezus Christus, hen gevolgd zijn! Ja, den grooten, nogmaals geëindigden strijd van onze dagen is zulk een besluit meer dan waardig. En de viering van den Geboortedag onzes Heeren, waarbij dat Verbond bekend gemaakt werd, moet den volken, wien het gebeurde, geweest zijn, alsof zij den Lofzang van Engelen op denzelven hoorden aanhesfen, die thans Gode eere toebragten, dewijl Vrede op Aarde was en in menschen een welbehagen!

Maar lof en dank zij nu ook door ons Gode toegebragt, dat Hij, de Allerhoogste, bij de snelle en herhaalde, volle vernedering van den nog onlangs magtigen Geweldenaar, die zich tot eenen waren, langzaam pijnigenden marteldood veroordeeld ziet, Europa zulke Vorsten spaarde, als wij nu mede zagen, dat ons Vaderland, gelijk Duitschlands grootste deel, met het

{==112==} {>>pagina-aanduiding<<}
Russische Rijk, inzonderheid te beurt vielen! Lof en dank zij Hem, den Algoeden, voor alle weldaden, alle zegeningen toegebragt, ons in onzen tijd in godsdienstige opzigten verleend! Leeren wij Hem nu zelfs danken voor het geduchte en langdurige lijden, ons met geheel Europa wedervaren, in zoo verre wij ook zulke buitengewoon heerlijke vruchten van hetzelve mogen zien; vruchten, waarvan Europa metderdaad een wenschelijk gevolg voor de toekomst mag hopen: de Godsdienst toch wordt hier even min als het verheven bovenschrift in de dusgenaamde taal der Hoven misbruikt. Het gansche stuk ademt overal Godsdienst, op beginselen gegrond, gelijk de grootste nederigheid en Christelijke liefde: staatkundig maakt het alleen de vorm; als zoodanig kon de vervaardiging van hetzelve, in zekeren zin, geheel achtergebleven zijn: zuiver godsdienstig en zedelijk is zigtbaar de gansche inhoud; terwijl wij daarbij op den zegen van God zeker mogen vertrouwen. En in dat geval zijn immers alle tijdelijke opofferingen niet te groot geweest; dan waren alle deze slechts dienstbaar aan de bevordering van Jezus Rijk op Aarde, van duurzamen vrede onder hen, die den Godsdienst van liefde en vrede belijden. Vaster dan ooit worde zoo ook, onder aanbiddende bewondering van Gods wegen, met het Menschdom gehouden, ons Christelijk geloof aan eene steeds wijze en liefderijke Voorzienigheid over alles! En dat, eindelijk, van nu af aan, Europa's volkeren hier en alomme de voetstappen van zulke edele Vorsten, als de Allerhoogste hetzelve verleende, gaarn, hartelijk, naar hunne verschillende betrekkingen, drukken, derzelver opwekkende stemme bereidwilliglijk hooren, en, dus doende, in hun midden, onder opzien tot God, Diens Rijk op Aarde in Jezus Christus, in naam niet zoo zeer, maar metderdaad, meer en meer daarstellen! Amen!





{==113==} {>>pagina-aanduiding<<}

D. Juan Bautista Munoz.

(Vervolg en slot van bl. 83.)

8. Onder de onoplosbare raadselen, welke wij ontmoeten in de bevolking dier landen, welke afgescheiden zijn van diegene, waarin het menschelijk geslacht een begin nam, en welke niet te bereiken waren door de oude scheepvaart, is ongetwijfeld het moeijelijkste dat van het verbazend verschil der menschen in de beide werelddeelen. Ons aarddeel heeft in onderscheidene tijden en landen onbeschaafde en wilde volken opgeleverd; maar niet één zoo werkeloos, zoo verkindscht, zoo verwijderd van de waarde des menschen, als de Indianen van het westen, die afkeerig waren van zich gezellig te vereenigen met eenig beschaafd volk. Integendeel heeft men bij de onbeschaafde volken der oude wereld de rede minder ontaard, de zaden van goede beginselen minder verstikt, en zelfs eenige van dezelve in hun geheel bewaard gevonden; waardoor zij, zich aan voorbeeld en voorlichting overgevende, het eene na het andere, tot zekere zedelijke gelijkheid geraakt zijn. De gedenkstukken, die ons van de oudheid zijn overgebleven, en de vlijtige nasporingen dienaangaande, overtuigen ons van de groote langzaamheid, waarmede kunsten en wetenschappen zich uitbreiden, en van de groote snelheid, waarmede zij in verval geraken en zich geheel verliezen. Wat bewijzen de eischen van verschillende volken op de uitvinding der letteren, het smelten en smeden van het ijzer, anders, dan dat deze en andere kunsten in vergetelheid geraakt waren bij de nakomelingen van noah, die afgescheiden voortleefden, en alle hunne oplettendheid bepaalden tot het kappen der onmetelijke bosschen, tot den strijd met wilde dieren, en zonder die behoeften waren, welke ons verpligten tot het oefenen van vlijt en vernuft. Vanhier die onwetendheid, dat verderf en dat verdierlijken van

{==114==} {>>pagina-aanduiding<<}
het eerste menschelijk geslacht. Dit geslacht zich uitbreidende naar het noordelijkst gedeelte van Europa, alwaar misschien eertijds beide werelddeelen vereenigd waren, of naar het oostelijk uiteinde van Azië, alwaar zij nog ten huidigen dage slechts door eene kleine zeeengte gescheiden zijn, die in dien tijd misschien nog kleiner was, of in 't geheel niet bestond, verhuisde een deel der onbeschaafdste en domste volken naar Amerika, en kwam door verscheidene lotgevallen op de eilanden van den grooten Oceaan. Naar mate van den afstand en de zwarigheden bij die overgangen en verhuizingen, neemt ook de tijd toe, waarin die nieuwe bevolkers een onbeschaafd leven leiden; en ongetwijfeld verliepen er eenige eeuwen, voor dat zij hunne eerste rijken stichtten. Aldus bleven zij, tot op het einde der vijftiende eeuwe, afgescheiden van de overige menschen, en verschillende lotgevallen ondergaande, nu eens groote overstroomingen verdurende, dan weder aanhoudende en bloedige oorlogen en andere ongelukkige rampen; en geraakten zij eindelijk in dien staat, waarin zij ontdekt werden. De opklimmingen, welke zij doorgingen, de opvolgende stichtingen en verwoestingen van rijken en gemeenebesten, en andere maatschappelijke gebeurtenissen, zijn in de diepste vergetenis bedolven, of ten minste duister en onkennelijk geworden. Slechts sommige gebouwen van verschillende oudheid, slechts eenige flaauwe schaduwen van lotgevallen, die door overleveringen en fabelen, vol van twijfel en verwarring, onderscheiden werden, zijn tegen de verwoesting des tijds bestand gebleven. Iets meer leveren de quipos of knoopkoorden in Peru, de zinnebeeldige schilderstukken in Mexico, de nieuwe volksgezangen en overleveringen dezer beide volken, hunne stichtingen, kunsten, godsdienst, staatkunde, zeden en gewoonten op. Deze zijn de aanmerkelijkste bewijstukken en de hoogste proeven van
beschaving in de nieuwe wereld. En dit alles bewijst den ellendigen voortgang, welken, in eene zoo lange reeks van eeuwen, het ver-
{==115==} {>>pagina-aanduiding<<}
stand in dit halfrond gemaakt heeft, beroofd van dat onvergankelijk licht, dat, met meer of minder luister, het tegenovergestelde halfrond altijd beschenen heeft.
9. Het van God uitverkoren en gelief koos de volk bewaarde in zijn land, dat de bakermat van geheel het menschelijk geslacht was, de herinnering aan zijnen oorsprong, de kennis aan zijnen Maker, de beoefening der natuurwet, en eenige eerste kunsten. Vanhier verspreidde zich dit licht over die volken, die zich reeds in rust en vrede gevestigd hadden, en niet verre van dit middelpunt verwijderd woonden; en daarom twisten eenige Aziatische volken met hunne naburen in Egypte om den lauwer voor de nuttigste uitvindingen; en zonder twijfel kweekten en verspreidden zij de schrijfkunst, en leiden den grond tot alle letterkunde. Dit licht vervolgde zijnen weg naar het westen, bescheen de kusten van Afrika, van Egypte af tot de zuilen van Hercules, en de tegenoverliggende kusten der Middellandsche zee, en bereikte zijnen hoogsten glans bij de Grieken, de vaders van alle wetenschappen. Door deszelfs invloed werd Europa, dat hetzelve ten laatste ontving, de bewaarster der wetenschap, de moeder der beschaving, en de algemeene leermeesteresse. In haar vestigde zich het magtigste rijk, dat ooit de wereld zag, en hare hoofdstad werd het middelpunt van den waren Godsdienst, welks Goddelijke insteller, van den hemel gedaald, de laatste volmaking aan de menschelijke rede gaf, haar voorlichtende met de nieuwe fakkel van het evangelie. Met dezen schat van licht gingen eindelijk eenige schepelingen uit Europa ter opsporing van onbekende landen, vinden de nieuwe wereld, en een deel van het menschelijk geslacht bedolven onder de duisternis der onwetendheid en des verderfs. Nu werd de geheele aardbol bewogen en veranderd; en naauwelijks blijft er een gedeelte overig, dat niet aanzienlijke veranderingen ondergaat, door de uitwerkselen dezer bewonderenswaardige ontdekking.
10. De nieuwe aarde, over 't algemeen ruw en on-
{==116==} {>>pagina-aanduiding<<}
aanzienlijk tot op dit tijdstip, verkrijgt nu eene nieuwe gedaante. Bosschen worden geveld; drassige landen worden gedroogd; de ware akkerbouw wordt ingevoerd door het gebruik der gepaste werktuigen en de hulp der trekdieren; de natuurlijke vruchten worden verzoet en veraangenaamd; de beschaving wordt voorzigtig uitgebreid naar de behoeften en gerieven des gezelligen levens. Het koorn en andere Europesche zaden worden gezaaid; de wijnstok en andere gewassen worden geplant; en de eertijds arme en ondankbare grond vertoont zich nu rijk, mild en schoon. De wederkeerige toegangen tot alle landen worden geopend, en de beletselen van bosschen, moerassen, stroomen en afgronden, door bruggen, wegen en bijpaden overwonnen. Op de hutten van riet, op de zonder orde en regelmaat verstrooid gebouwde stulpen, volgen kostbare gebouwen, steden en dorpen, die, in regelmatigheid en gemakkelijke inrigting, met de stoutsten in Europa wedijveren. De menschen, te veel verdierlijkt in die landen, schuwen en verloochenen hunne natuurgenooten. Zij geven zich bezwaarlijk aan de kracht der verlichting over. Dagelijks nemen de volkplantingen en verhuizingen der Europeërs toe, die, meester zijnde van het vaste land en deszelfs eilanden, hunnen regeringsvorm, godsdienst, kunsten en zeden alhier vestigen. Sommige der inboorlingen trokken in de binnenlanden terug, en blijven daar thans nog in hunne oude wildheid, omdat zij of niet gekend, of niet tot dienstbaarheid gebragt zijn; andere zwichtten voor de noodzakelijkheid, of erkennende hunne minderheid en zwakheid, of overwonnen in bloedige veldslagen. Door zijnen hardnekkigen tegenstand, en door de woede der overwinnende wapenen, sneuvelde het grootste gedeelte. Een soortgelijk lot onderging een ander groot gedeelte, of verkwijnende in slavernij, of ter neder gedrukt door ondragelijken arbeid, of verteerd door pest en andere
rampen. Dus werden deze volken, reeds in zichzelven weinig talrijk, in vergelijking met de uitgebreide landen, die

{==117==} {>>pagina-aanduiding<<}
zij bewonen, in korten tijd tot een zeer gering aantal teruggebragt; en deze weinigen, onvermogend om de verbazende ruimte tusschen hunne vernedering en de verhevenheid hunner overwinnaren te boven te komen, zijn in 't algemeen in die vermindering en ellende gebleven; hoewel eenigen, door het aannemen van den Christelijken Godsdienst, en door het beoefenen van zekere kunsten en bedrijven, aanmerkelijke voordeelen verkregen hebben, en in rust en vrede leven door de gehoorzaamheid aan een verlicht bestuur. Ook de andere vergoedingen, welke de nieuwe wereld ontving, zijn niet gering: de vermeerdering in dezelve van den edeleren Europeschen menschenstam; de ongeloofelijke menigte van Afrikanen, welke men daarheên heeft overgebragt; het groot getal van vermengde stammen, zoo uitgebreid in die landen; deze nieuwe geslachten vervullen overvloediglijk, zoo niet in getal, althans in hoedanigheid, het gemis van oorspronkelijke Amerikanen, die zeer zeldzaam geworden, of bijkans uitgeroeid zijn in eenige landstreken en eilanden, alwaar toch genoegzame vruchten en andere levensmiddelen gevonden worden, waarmede zich een veel grooter aantal menschen zoude kunnen voeden.
11. Eene betere gedaante vertoonen de buitengewone uitwerkingen, die van zoo zeldzame lotgevallen naar het beschaafde Europa terugvloeiden. Dit bragt zijne volkplantingen naar landen, die door den grooten Oceaan afgescheiden waren. De metalen, paarlen en edelgesteenten, welke men in de handen van die woeste volken zag, waren duidelijke kenteekenen van den rijkdom, welken het land besloot. Deszelfs ruime uitgebreidheid voedde de vleijende hoop, om in hetzelve de vruchten van alle overige landen te vinden, voornamelijk de specerijen, de verschillende kruiden en balsems van het oosten. Men vond er uitgestrekte velden tot bezaaijing en beplanting van alles, wat tot den algemeenen handel diende. Gelukkig beantwoordden de proeven aan de verwachting, die men had opgevat, en

{==118==} {>>pagina-aanduiding<<}
sommige zelfs overtroffen dezelve. De winst der eersten wekte de begeerte van anderen. De begeerte naar goud ontvlamde zoo wel in geheele staten, als in afzonderlijke menschen; allen ontwaakten en beijverden zich, oefenden waarneming en vinding, en stelden alles in het werk, om hun verlangen voldaan te zien. De eertijds onbevarene zeeën werden bedekt met ontelbare schepen en vloten; de schrik voor ziekten, schipbreuk, en zelfs voor den dood, verdween. Eene ongeloofelijke menigte menschen leeft, als schimmen, in akelige holen, door eigene handen gevormd, om den dorst naar metalen te lesschen, die in het hart der aarde besloten zijn. Door deze metalen wordt de oppervlakte der oude wereld overdekt; het geld vermeerdert door omloop en verzameling; de prijs van alles wisselt af; de gedachten en begrippen zelfs worden veranderd. De zucht naar nieuwe ontdekkingen, naar uitgebreide volkplantingen, naar rijke overwinningen, naar buitengewonen handel, ontstaat, en plant zich voort, en baant den weg tot roem en eer; de vindingrijkste geestdrift, om zich alles ten nutte te maken, wat de wereld bij hare geboorte opleverde, en de vruchtbaarste in hare gevolgen.
12. Zonder deze beweging zouden misschien de uitvinding der drukkunst, de komst der vlugtende Grieken uit Konstantinopel, de starrekundige pogingen van peurbach en koningsberg, langzame en beperkte vorderingen gemaakt hebben, even als in vorige eeuwen het nuttig gedeelte der Arabische letterkunde, de smaak van dante en petrarca, de uitvinding van het buskruid, van het grof geschut, en van het kompas; en misschien had de leenstellige regeringloosheid voortgeduurd, in weerwil van de pogingen der Vorsten, om hunne waardigheid en hun gezag te handhaven. De kennis aan den geheelen aard- en waterbol, de beschouwing van en het verkeer met al deszelfs bewoners, het gebruik van en de handel met alle voortbrengselen, verwekte grootendeels eenen afkeer van

{==119==} {>>pagina-aanduiding<<}
onvruchtbare spitsvindigheden, en bepaalde de blikken der menschen bij de belangrijke studie der natuur, die met zoo veel verscheidenheids en weelde in de nieuwe wereld zich vertoont. Van den onsterfelijken colombo tot op den onvergelijkelijken cook, hebben de aardrijkskunde, de natuurlijke historie, en alle proefondervindelijke wetenschappen, grootere vorderingen gemaakt, dan zij, van haren oorsprong af, in de verwijderde oudheid konden maken. De krachten van het menschelijk verstand schijnen versterkt te zijn, om de kundigheden der voorvaderen te verzamelen, om alle mogelijke voordeelen van hunne uitvindingen te trekken, en om nieuwe werelden op den bol der letterkunde te ontdekken. De algemeene rekenkunde, de verhevene meetkunde, de scheepvaartkunde, de huishoudkunde, de scheikunde en vele andere wetenschappen zijn of geheel nieuw geschapen, of hebben haren waren vorm en waardigheid verkregen.
13. De moedige scheepstogten, de groote handel, de verbazende menigte van metalen hebben de krijgskunde te land en te water en alle belangen veranderd, en aan het zedekundig stelsel der wereld eene nieuwe gedaante gegeven. De kleine gedeelten, waarin het groote rijk der Romeinen verdeeld werd, door de herhaalde invallen der noordsche volken, hebben zich weder vereenigd, en op het einde der XVde eeuwe vormden zij reeds weder aanzienlijke rijken. De bergwerken van Amerika en de overzeesche handel hebben schatten opgeleverd voor verbazende toerustingen en onuitputtelijke hulpbronnen. De vrees voor grootere vernielingen verwekt bedaardheid; en, wanneer de wapenen ter verwoesting ten top geklommen zijn, nemen ook de weermiddelen toe, en de uitwerkingen worden verminderd. De oorlog is minder wreed; de staatkunde meer oplettend en edel, en in 't algemeen geeft men meer plaats aan de rede en het onderzoek, dan aan de woede en overhaasting. De magtige Souvereinen doen hunne regten eerbiedigen; zij weren de beleedigingen en aanma-
{==120==} {>>pagina-aanduiding<<}
tigingen der minder groote; zij winnen vertrouwen om geschillen te beslissen; en allengskens vestigt zich het stelsel van evenwigt, waardoor in geheel Europa eene eenige maatschappij gevormd wordt, bestuurd door het wettig regt der volken. Naar mate dit ligchaam groeide en vastheid kreeg, werd ook de hoogmoed van het Turksche rijk gebreideld, dat, heerschende over uitgestrekte landen in de drie deelen der oude wereld, en trotsch op zoo vele herhaalde veroveringen en overwinningen, naar eene algemeene heerschappij streefde, en reeds bij de verwoesting van het Christenrijk in het oosten den ondergang der geheele Christenheid schijnt beraamd te hebben. De Christenheid echter, zich uitbreidende naar alle streken, en de heerschappij der zeeën en van vele groote landen verkrijgende, heeft niet alleen de schreden van dit monster beperkt en zijne krachten verlamd,
maar zich ook op eene onweêrstaanbare wijze versterkt, daar zij in haar middelpunt de wetenschappen, den rijkdom en de magt besluit. Allengskens heeft zij haar licht verspreid, en met de grootste snelheid hare wetten gevestigd. De volken, die het meest vervreemd waren van de menschelijkheid, openen hunne oogen, keeren in zichzelven terug, en luisteren naar de inspraak der rede. Laat ons hopen, dat deze menschelijkheid, deze verzachting van zeden, die zulke vorderingen gemaakt heeft in minder dan drie eeuwen, sedert den tijd dat de twee werelddeelen elkander leerden kennen, welhaast de geheele oppervlakte der aarde inneme, en op dezelve een eenig staatsligchaam vorme, nog eensgezinder en nog naauwer vereenigd door den band der liefde!
14. De vorderingen der zeevaart, des handels en der Europesche volkplantingen beloven zulke heerlijke uitzigten. Een klein schiereiland, gelegen op het uiteinde van ons werelddeel, heeft het groote werk voorbereid, de gronden daartoe gelegd, en hetzelve in eenen verwonderenswaardigen stand gebragt, in het korte tijdvak van twee regeringen. De veroveringen en volkplan-
{==121==} {>>pagina-aanduiding<<}
tingen der Spanjaarden in Afrika en op deszelfs eilanden waren de eerste beginselen; en, naauwelijks eene halve eeuw na deze beginselen, voorspelden reeds de kundige waarnemers het verwonderlijke schouwspel, dat welhaast de Portugezen opleverden, toen zij de Kaap de Goede Hoop omscheepten, alle de onbekende kusten van Afrika en het grootste gedeelte van Azië leerden kennen. Welras veranderde deze verwondering in verbazing, toen men de ontzettende ontdekkingen der Spanjaarden in het westen vernam. Dit sterk en edelmoedig volk, gehard door de ellende der gedurige oorlogen, gewoon te strijden door zijne begrippen van eer, van overwinning, van godsdienst en goddelijken bijstand, van binnenlandsche vijanden verlost, en den wrevelmoed zijner naburen beteugeld hebbende, vond in de nieuwe wereld een veld van eer, zijner verhevene gedachten waardig. In weerwil der tusschenliggende zeeën, der ongezonde lucht in verschillende streken en landen, in weerwil van honger en ziekten, vestigde zich de Spaansche heerschappij en de standaard van het kruis in onmetelijke landen. De heldenmoed, het vernuft, de ijver voor den godsdienst, alles werkte mede tot de gelukkige uitkomst der moeijelijkste ondernemingen. Spanje overheerde het eene na het andere van deze ontelbare wilde volken, nu eens door openbare magt, dan eens door den roem zijner overwinningen, dan weder door overreding. De buit der overwinning, de vruchten
van het land, en een uitgebreide handel bragten het weldra tot die grootheid, welke de menschelijke krachten moeijelijk kunnen onderschragen. Gedrukt door zijne eigene zwaarte, vermoeid door aanhoudende buitengewone pogingen, verstompt en verzwakt door de uitwerking van overvloed en weelde, heeft het noodzakelijk vele gedeelten van dit verbazend grondgebied moeten afstaan, welke het konde verdedigen noch behoorlijk besturen. Dus neemt elke der overige Europesche mogendheden haar aandeel, en bestuurt en beschaaft het met roem. Van dag tot dag neemt de naijver, de volks-
{==122==} {>>pagina-aanduiding<<}
vlijt en de handel toe; en de belangen der nieuwe wereld worden meer en meer het belangrijkste voorwerp van Europa.

Iets over plotselinge sterfgevallen.

Door Dr. James Curry.

Dikwijls heeft men hooren beweren, dat beroerten en plotselinge sterfgevallen sedert vijftig jaren in Engeland veelvuldiger zijn voorgekomen dan voorheen. Ik durf niet stellig verzekeren, dat dit in het algemeen waar zij. Maar, wat de plotselinge stersgevallen aangaat, meen ik te kunnen bevestigen, naar eene omtrent dertigjarige ondervinding, dat deze voorheen zeldzaam waren; terwijl er thans geen dag verloopt, waarin wij daarvan geene voorbeelden ontmoeten, die des te treffender zijn, omdat niet slechts bejaarde of zwakke, maar in het algemeen sterke en naar het uiterlijke zeer gezonde voorwerpen, in den bloei des levens en des genots, daardoor weggemaaid worden. Men schrijft gewoonlijk deze toevallen aan eenige werktuigelijke beleediging van het hart toe, of wel aan het springen van eenig bloedvat in de hersenen; maar, wanneer ik aan den eenen kant de bijzondere gevoeligheid der maag en des ganschen darmkanaals, derzelver talrijke sympathiën, door de zenuwvlechten, met het middelrif, het hart en de overige tot behoud des levens zoo noodige ingewanden, in aanmerking neme, en aan de andere zijde de vermeerdering dier ziekten naga, welke in dezelve hare zitplaats hebben, kan ik mijn vermoeden niet laten varen, dat de toevallen, waarvan ik spreek, dikwijls aan eenige bijzondere aandoening van dit werktuig, of van eenige gedeelten der darmbuis, moeten worden toegeschreven, die door hunne nabijgelegenheid en vlechten het meest met hetzelve in verband staan. - Het is omtrent tien jaren geleden, dat men mij in aller

{==123==} {>>pagina-aanduiding<<}
ijl kwam roepen bij iemand, die zich zeer ongesteld gevoelde. Ik begaf mij dadelijk derwaarts, doch vond hem dood. Het was een man van omstreeks 40 jaren, en naar het uiterlijke gezond en sterk. Men verhaalde mij, dat hij, de straat overstekende, eensklaps eene hevige maagpijn gevoeld had, welke hem het verder voortgaan belette. Men had hem in een' naburigen winkel gebragt en op een' stoel geplaatst, waarop hij een oogenblik daarna overleden was. Ik vermogt de lijkopening niet te doen. Maar, van dien tijd af, heb ik altijd zorg gedragen, mij aangaande alle de omstandigheden te doen onderrigten, welke onmiddellijk de plotselinge sterfgevallen, te mijner kennisse komende, voorafgingen; en ik heb bevonden, dat de meesten hunner, die daarvan de slagtoffers waren, eenige oogenblikken vóór hunnen dood, over eene hevige pijn in den omtrek der maag geklaagd hadden. - Kort na het vermelde geval werd een meisje van 17 jaar in het Gasthuis gebragt, dat aan mijne zorg was toevertrouwd, lijdende aan eene aanhoudende koorts, waarvan zij gemakkelijk genas, en wel binnen veertien dagen, door purgeer- en gewone zweetdrijvende middelen. Zij was schier geheel hersteld, toen zij, voor het vuur gezeten, eensklaps over eene hevige pijn in de maag klaagde. Men gaf haar een weinig pepermunt-water, lag haar te bed, en de pijn verminderde langzamerhand. Maar den volgenden morgen, op hetzelfde uur, keerde zij met meerdere hevigheid terug; zoodat het meisje verklaarde, dat haar laatste uur geslagen had. Inderdaad, naauwelijks was men haar begonnen te ontkleeden, of zij stierf. Ik opende het lijk, met behulp van mijnen Ambtgenoot, Dr. cholmeley. Het geheele ligchaam scheen ons volkomen welgesteld toe. Wij vonden noch in het hoofd, noch in de borst, noch in de maag, noch op de oppervlakte der ingewanden iets buitengewoons. Maar, deze laatste van beneden naar boven openende, bespeurden wij in den twaalsvingerigen darm, iets beneden de opening van de
galbuis, (ductus choledochus) eene ophooping

{==124==} {>>pagina-aanduiding<<}
van omtrent eene once eener zeer dikke en lijmige stoffe van eene donkergroene kleur. Volstrekt niets vonden wij daarvan in het overige gedeelte van het ingewand. De galblaas was niet alleen ledig, maar zoodanig van alle gal beroofd, alsof zij daaruit gewasschen was; want de galblaas was volmaakt wit van kleur. Het is blijkbaar, dat datgene, wat wij in den twaalfvingerigen darm gevonden hadden, uitgestorte gal was, die waarschijnlijk zeer scherp, en eensklaps uit de galblaas door eene hevige kramp was uitgedreven; en, wanneer men de heillooze gevolgen nagaat, welke de gal kan voortbrengen, wanneer zij scherp van aard is geworden, zoo als in het bort, in zekere soort van kolijk, en bij kinderen, wier stoelgangen groen en pikachtig zijn, en bij welke zij dikwijls doodelijke stuipen doet ontstaan, zoo moet men aannemen, dat deze ontaarde gal, wanneer zij, in eenen staat van buitengewone scherpte, eensklaps in aanraking gebragt wordt met een ingewand, zoo gevoelig als de twaalfvingerige darm, hetzelve zoodanig kan prikkelen, dat zij, door sympathie met de tot het leven noodzakelijke werktuigen, waarmede de zenuwvlechten haar verbonden hebben, eenen doodelijken indruk kan voortbrengen. Wanneer dit vermoeden gegrond is, en de meeste plotselinge sterfgevallen aan iets dergelijks moeten worden toegeschreven, dan meen ik, dat men daar, waar men voor dezelve beducht is, en tijd heeft om te handelen, den zieken van een tot drie greinen calomel, met tien of twaalf greinen zamengesteld extract van coloquint, om de gal te ontlasten, zou kunnen toedienen: het zoude echter zeer gepast zijn, hem vooraf vijftien tot twintig druppels laudanum te geven, om de prikkelbaarheid van het darmkanaal te verminderen. Ik zoude, ter staving van deze behandeling, zoo wel regtstreeksche als zijdelingsche voorvallen kunnen aanvoeren, die te mijner kennisse zijn gekomen, maar wier mededeeling alhier te breedvoerig
zijn zoude. Ik beroep mij alzoo liever op de volgende ervaring mijner Kunstbroederen, en eindig met den wensch,

{==125==} {>>pagina-aanduiding<<}
dat het Gouvernement eenen maatregel name, die mij zeer geschikt voorkomt, en hierin zou bestaan, dat er vastgesteld wierd, dat men, in ieder geval van plotseling overlijden, niet eerder tot de begraving zou mogen overgaan, voordat het lijk door deskundigen en daartoe bevoegden geopend en onderzocht ware, die deswege een rapport stellen en onderteekenen moesten; en dat de verzameling dier berigten, ten natte der kunst en des menschdoms, jaarlijks ter drukperse wierden overgegeven.

Waar zijn de eerste koepokken ingeënt geworden?

(Uit de Leipziger Literatur-Zeitung.)

Onder bovenstaande opschrift behelst het eerste stukje der Sleeswijk-Holsteinsche Provinciaal-berigten des jaars 1815 een merkwaardig, toereikend gestaafd verhaal, dat ook de Vaccine als eene Duitsche uitvinding, op welke slechts niet verder werd voortgebouwd, doet kennen. Om de merkwaardigheid der zake, boeken wij hier het volgend uittreksel uit het medegedeelde verhaal des nog levenden Schoolonderwijzers plett, te Stakendorf, in het Kerspel Schönberg, niet verre van Kiel, in het Hertogdom Holstein.
Plett was, als jong mensch van omtrent twintig jaar, bij eenen Hollander, (Pachter der Veehouderij) te Schönweide, met name wiese, in 1790, als Huisonderwijzer verbonden. Bij dezen kwamen van tijd tot tijd vele Hollanders uit de nabuurschap, en in hunne onderlinge gesprekken werd ook van de koepokken dikwijls gesproken. De Schoonmoeder van den Hollander wiese, Jufvrouw volkers, vertelde bij die gelegenheid onder andere meermalen, hoe zij in hare jeugd de koepokken gehad, en naderhand haar gansche leven, schoon hare kinderen de natuurlijke pokken gekregen hadden, van de kinderziekte was bevrijd gebleven. Ook

{==126==} {>>pagina-aanduiding<<}
anderen van hunne maagschap, en vele bij hen dienende Hollandsche deerns, hadden dezelfde ondervinding gehad; en nooit had het gefaald, of, eenmaal de koepokken gehad hebbende, waren zij van de menschenpokken bevrijd gebleven. Deze ondervinding was over het geheel onder deze lieden zoo algemeen, dat niemand dezelve betwijfelde; en plett werd door alles, wat hij gehoord had, vast overtuigd, dat koepokken tegen menschenpokken beschutten.
In het jaar 1791 verwisselde plett zijne Conditie, en kwam als Huisonderwijzer bij den nog levenden Pachter op Hasselburg, met name martini. Hier kreeg hij eene geheele rij kinderen te onderwijzen, bij welken ook een paar meisjes van elf tot twaalf jaar waren. Alle de kinderen hadden nog geene pokken gehad, en bijzonder de meisjes vreesden, door dezelven eenmaal hare gladde gezigtjes te verliezen; doch tot het inenten der kinderziekte, hetwelk plett niet lang te voren in Preetz (een vlek, twee mijlen van Kiel) gezien had, waren de ouders niet te bewegen. Thans greep het geval plaats, dat de koeijen te Hasselburg de gewone pokken kregen; de dienstmeisjes, die dezelven melkten, werden mede door dezelven aangedaan, en schatteden zich gelukkig, daardoor voor de menschenpokken beschut te worden. Door het voorbeeld der dorpmeisjes aangespoord, liepen thans de oudste dochters ook naar den koestal, en bestreken zich met de koepokken, om dezelven te krijgen; doch, zij wilden niet vatten. Plett verbond nu zijne denkbeelden, en besloot: ‘De koepokken beschutten tegen de menschenpokken; gelukt het u, derhalve, den kinderen de koepokstof bij te brengen, zoo als gij in Preetz gezien hebt dat men met de menschenpokken te werk gaat, zoo bereikt gij daarmede hetzelfde doel; en gevaar vertoont zich immers bij de koepokken nooit.’ Nu vroeg hij zijne kweekelingetjes, of zij lust hadden, zich de koepokken te laten inenten; hij wist, hoe het inenten toeging, en hij wilde daarvan, zonder dat de,

{==127==} {>>pagina-aanduiding<<}
tegen de inenting ingenomene, ouders het merkten, eene proef nemen. Twee der dochters, hedwig en margarethe (beide nog in leven) en een der jongens, met name karel, toonden daartoe geneigdheid en moed. Thans werd het werk ondernomen. Plett begaf zich naar het koehuis, beschouwde de pokken, welke de koeijen aan de spenen hadden, en zoodra hij er eene vond, die goed stond en rijp scheen te zijn, opende hij dezelve met een pennemes, verzamelde de naar buiten loopende materie op een spaander, en ging daarmede naar zijne onderwijskamer. Hij nam nu de hand van het eene meisje, maakte tusschen den duim en den wijsvinger, met een pennemes, een huidkwetsuurtje, op de wijze, door hem in Preetz gezien, heel voorzigtig, en streek zijne materie in de versche wond. Zoo handelde hij ook met het tweede meisje, en met den jongen. Hij verbond de plaatsen niet, om niet verraden te worden; doch zeide aan de kinderen, zij moesten zich niet wrijven, en ook de handen niet in het water steken. Na verloop van drie dagen werd de wond ontstoken, en er vertoonden zich roode vlekken. Spoedig stond de pok met den rooden kring er om. Nu kon de zaak geen geheim meer blijven, en de kinderen, benevens hun onderwijzer, werden van de bezorgde ouders ter verantwoording geroepen. De vader had, bij nadere overweging, er weinig tegen; maar de moeder liet zich op geene wijze gerust stellen, en plett was hartelijk blijde, dat de operatie zondere verdere onpasselijkheid voorbijging, de kinderen lustig en vrolijk bleven, en na veertien dagen alles was doorgestaan.
In het jaar 1793 verliet plett dit oord, en betrok de Kweekschool voor Schoolonderwijzers te Kiel. Hier ontmoette hij, in het jaar 1794 of 1795, den Heer martini toevallig op straat, en had, naar deszelfs familie en haren welstand vernemende, het groot vermaak van te hooren: ‘Zijne kinderen hadden thans de natuurlijke pokken, en ten deele zeer kwaadaardig, gehad; maar die drie, welke destijds met de koepokken

{==128==} {>>pagina-aanduiding<<}
ingeënt geworden waren, waren vrij gebleven, en verheugden zich over hunne onbeschadigde aangezigten.’

Hier eindigt het Duitsche berigt met eene aanmerking, dat slechts toeval zijnen landsman de eer en de 20,000 p. st. onthield, vijf jaren later met zoo veel regts aan den Engelschman gegeven. Doch, het komt ons voor, dat geen toeval, maar 's mans eigene nalatigheid, de oorzaak was. Hij gevoelde en bevroedde gewisselijk het belang der zake niet. De ontdekking, als ontdekking, was eene vrucht van het toeval; de overgang van besmetting tot inenting, nadat die met de kinderpokken zelven bekend was althans, niet zeer groot. Ja, mogen wij het daarvoor houden, dat Jusvrouw volkers de eerste was, die opmerkte, dat zij dáárom geene kinderziekte kreeg, omdat zij de koepokken gehad had, dan is zij de verdienstelijkste van beiden, en de uitvinding niet Duitsch, maar Hollandsch. - Intusschen kwam ons het berigt allezins waardig voor, om overgenomen te worden.
Vert.

Verslag eener zeereize van Dublin naar Londen, met een schip, door eene stoommachine bewogen. Door Izaäk Weld.

(Uit het Fransch.)

Het denkbeeld, om het veerkrachtig vermogen van den waterdamp te bezigen om vaartuigen in beweging te brengen, is waarschijnlijk van Schotschen oorsprong. In 1791 vertoonde de Heer clarke, te Leith, een schip, hetwelk de damp in beweging bragt; en kort daarna trok te Glasgow een ander vaartuig, door dezelfde kracht bewogen, de aandacht van een talrijk publiek. Niet alleen dreef het met eene groote snelheid, maar het boegsierde een groot brikschip langs de rivier

{==129==} {>>pagina-aanduiding<<}
Clyde. Deze daadzaak wordt verhaald in een klein boekdeeltje, getiteld Beschrijving van Glasgow, en bevattende de jaarboeken der stad. Ondertusschen schijnt het niet, dat men voordeel gedaan heeft met deze uitvinding, anders dan als voorwerp van nieuwsgierigheid en proeven, tot op het jaar 1800; tijdstip, wanneer de Amerikanen op de Noordrivier, tusschen Nieuw-York en Albany, geregelde paketbooten, door middel van stoom, tot stand bragten. Men volgde hun voorbeeld in Canada, op de rivier St. Laurens, gelijk ook op verscheidene plaatsen in Engeland. Maar, uitgezonderd te Glasgow, waar ik verneem dat op het oogenblik zestien of zeventien stoomschepen zijn, die geregeld op de Clyde varen, schijnt deze schoone uitvinding niet al de aanmoediging gevonden te hebben, welke zij verdient.
Men ziet op het oogenblik op den Teems nog maar twee stoomvaartuigen, welker een, van Glasgow aangebragt, datgene is, waarop ik de reis heb gedaan, die ik ga beschrijven.
Dit schip, in den beginne de Argyle genaamd, was gedurende bijna een jaar gebruikt om reizigers van Glasgow naar Greenock te brengen, toen het door een Gezelschap te Londen gekocht werd, dat het tot hetzelfde gebruik bestemde op den Teems, tusschen deze hoofdstad en Margate; men veranderde nu deszelfs naam in dien van de Teems. Men beschouwde dit vaartuig als de beste zeiler van alle degenen, die op de Clyde waren gebouwd geworden; en de voorkeur voor hetzelve was zoo beslist, dat de passagiers gaarne hunne reis een uur of twee uitstelden, om hiermede te vertrekken. Men heeft mij gezegd, dat dit vaartuig, in den loop van een jaar, zijnen eigenaren niet slechts eene winst heeft aangebragt van 2500 pond st., den prijs, welken het hun had gekost, maar dat zij het bovendien aan het Londensche Gezelschap verkocht hadden voor 3000 pond, zijnde alzoo 500 pond meer dan de eerste uitgaaf. Dit schip, uitsluitenderwijze bestemd tot het

{==130==} {>>pagina-aanduiding<<}
overvoeren van passagiers, is van binnen ten gemakkelijkste verdeeld. Het heeft twee groote vertrekken; het eene, tot den minsten prijs, is voorin, en het andere, waarvoor men meer betaalt, is aan de achterzijde; de dampmachine scheidt ze. Het laatstgenoemde apartement is gemeubeld op eene zeer elegante wijze, behangen met scharlakenkleurde stof, voorzien van sophas, stoelen à la Grecque, spiegels en Vlaamsche tapijten; en men vindt er eene bibliotheek van een zestigtal welgekozene boekdeelen.
De stoommachine neemt het middelste deel des vaartuigs in. De waterketel is ter regterhand, wanneer men naar voren ziet, of wel aan stuurboord; de cilinder en de hefboom (volant) vormen een tegenwigt ter linkerhand, of aan bakboord. De kracht der machine werd gelijk gerekend aan die van veertien paarden (*). De speling van den zuiger brengt, aan wederzijden van het vaartuig, door middel van eene kruk, een regtopstaand scheprad in beweging, zeer gelijkende naar dat van eenen molen, van ondere door het water gedreven, met dit onderscheid ten aanzien der uitwerking, dat, in den molen, de stroom het rad omdraait en het binnenste raderwerk in beweging brengt, terwijl het hier de stoom of damp is, die de raderen beweegt, welker schepborden, het water als zoo vele regtstandige riemen slaande, in hetzelve hun steunpunt vinden, en hun middelpunt, dat is het schip zelve, doen vooruitschieten. Deze raderen hebben omtrent elf voeten diameter, en doopen omstreeks een vierde van hunnen straal (of spaak), meer of min naar de omstandigheden, in het water. Derzelver breedte is van omtrent drie voet, zes duim; en zij zijn gemaakt van dik plaat-ijzer.

{==131==} {>>pagina-aanduiding<<}
Tot vermijding van het onaangenaam geraas, ontstaande uit het klappen der schepborden bij derzelver slag op het water, wanneer derzelver oppervlakte gelijk is met de as van het rad, heeft men deze schepborden schuins geplaatst, invoege dat ieder, met eenen hoek in het water komende, hetzelve, bij zijne indompeling, snijdt, in plaats van slaat. Deze schuinsche rigting verandert bij ieder schepbord, zoodat de gemiddelde werking dezelfde blijft: deze schikking brengt eene zachtere en gelijkmatiger inplofsing voort; zoodat, wanneer men het oor brengt aan de kas, die de raderen insluit, men slechts een geruisch of ligt bruisen hoort. Er is niets onaangenaams in de beweging der machine in het algemeen; men hoort ze naauwelijks, wanneer zij versch gesmeerd is; vervolgens beginnen zich de slagen van den zuiger van lieverlede te doen hooren; en wanneer men in de kajuit zit, of leunt tegen eenig gedeelte des vaartuigs, gevoelt men eene ligte trilling, gelijkende naar die, welke het roeijen voortbrengt, maar minder sterk en eenpariger. Wanneer men schrijft, ondergaat de pen desgelijks eene soort van trilling, die het schrift niet aanmerkelijk aandoet.
De snelheid der ronddraaijing van de raderen is van twintig zeemijlen (6⅔ Fransche, van omstreeks een uur gaans) in het uur; en die van het vaartuig, wanneer er geene groote beweging in het water is, is nagenoeg een derde (6⅔ mijlen in het uur) van die der raderen. De gemiddelde snelheid van dat, waarmede ik van Dublin naar Londen gereisd ben, (gelijk men terstond zien zal) was omtrent 7⅕ zeemijl in het uur; maar, wanneer de wind gunstig was, hebben wij altijd het zeil er bij gehaald. Met eenen goeden wind en eene niet al te sterk bewogene zee kan men de gemiddelde snelheid van het schip berekenen op elf of twaalf zeemijlen in het uur. De raderen zijn niet naauwkeurig in het midden der lengte geplaatst, maar tusschen de ½ en ⅔ naar voren. De algeheele lengte beloopt 90 voet, en de breedte op het middelste van het dek 14 voet;

{==132==} {>>pagina-aanduiding<<}
maar het schijnt veel breeder, ten gevolge van eene galerij, die naar buiten uitsteekt aan beide zijden, en die van ondere is bekleed op eene wijze, dat zij slechts ééne doorloopende oppervlakte maakt met het ligchaam van het schip. Men kan het, door middel van deze galerij, geheel rondgaan, uitgenomen daar, waar dezelve afgebroken wordt door de kas der raderen, welke van vier tot vijf voeten uitsteekt boven het vlak der galerij, en alwaar deze kas een bolwerk rondom dit gedeelte des vaartuigs vormt. De vensters van de kajuit zien uit op de galerij, en niet onmiddellijk op het water. De inhoud van het schip is vijf-en-zeventig ton.
De rook, welke voortkomt uit het zeer sterke vuur, dat men onder den ketel der dampmachine onderhoudt, een vuur, verslindende omtrent twee en een kwart ton kolen van Whitehaven in vier-en-twintig uren - deze rook, zeg ik, gaat op in eene groote cilindervormige buis van zeer dik plaat-ijzer; dit kanaal doet tesfens den dienst van mast, en voert aan de ra een groot vierkant zeil. Het onderste gedeelte van dezen schoorsteen-mast is zoo heet, dat men denzelven niet kan naderen; maar het zeil loopt geen het minste gevaar, en men heeft even zoo min te vreezen van het vuur, onder den ketel gestookt. Het fornuis, welk hetzelve bevat, rust op gebakken steenen, sterk bijeengehouden door ijzeren banden, en de binnenzijden van het schip hebben ijzeren beslag. Maar de hitte rondom het fornuis is bijna ondragelijk voor iedereen, die daaraan niet gewoon is. Intusschen blijft de stoker op zijnen post, gedurende een aantal uren achtereen, zonder ooit meer dan vijf minuten rust. Hij is onophoudelijk bezig onder den rooster te roeren, om den vrijen toegang der lucht te bewaren, en de kool te beletten zich tot brokken te vormen, die haren doortogt zouden beletten. Hij moet ook binnen-in roeren, en van tijd tot tijd en met kleintjes gelijk, bij schepjes, brandstof er in werpen. Deze behandeling is van belang tot onderhouding van de gelijkvormige werkzaamheid van het vuur. Men

{==133==} {>>pagina-aanduiding<<}
ziet het uitwerksel dezer aanhoudende hitte, in het zamentrekken van alle de omringende houten deelen, en in het bijzonder van de sporten van den trap; maar het ligchaam van het schip wordt er in geenen deele door aangedaan.
Behalve het vierkante zeil, waarvan ik gesproken heb, slaat men nog een driekant aan den boegspriet-mast, welken de voorsteven voert, en een derde zeil aan den grooten mast, welke men naar verkiezing kan opzetten en neêrlaten.
Men heeft van buiten aan de galerij achttien groote geschutpoorten geschilderd; en het aanzien van het schip is zoo verschrikkelijk voor alle degenen, welken het een nieuw voorwerp is, dat verscheidene Fregatkapiteins ons verzekerden, dat, zoo zij het, gedurende den oorlog, op zee hadden ontmoet, zij het gezocht zouden hebben te verkennen, alvorens het te naderen.
Het kommando van het schip was gegeven aan eenen Heer g. dodd, een zeer geresolveerd jong mensch, die opzettelijk naar Glasgow vertrokken was, om het naar Londen te brengen. Zijne manschap bestond in een stuurman, vier matrozen van den eersten rang, een Ingenieursmid, een stoker en een jongen. Het was de eerste scheepstogt van deze soort, welken men immer had durven wagen op de onstuimige zee, die het kanaal van St. George eindigt, kaap Lezard omzeilende; maar, vol vertrouwen op zijn schip en zijne manschap, begaf hij zich moedig in zee.
Het begin zijner reize was niet gelukkig; het weêr was zeer ontsteld; en in het naauwe kanaal, dat Schotland van Ierland scheidt, is de zee somtijds verschrikkelijk, door de ontmoeting van het ebbend getij met den zwaren golfslag uit den Atlantischen Oceaan. Na vergeefs gepoogd te hebben vooruit te geraken, werd hij genoodzaakt eene schuilplaats te zoeken te Loch Ryan. Eene tweede poging slaagde geenszins beter dan de eerste; hij bereikte echter de Iersche kust; maar daar was hij op het punt van zijn schip te verliezen, door de

{==134==} {>>pagina-aanduiding<<}
onkunde os lompheid van eenen loots, die, de eene kaap voor de andere nemende, gevaar liep van het op de kust te werpen. Kapitein dodd heeft mij verzekerd, dat geene magt, dan die van den stoom, het schip tegen wind en stroom had kunnen voortstuwen, en uit het midden der klippen redden. Hij hield halte te Dublin, om zijne manschap te doen uitrusten, en het werktuigelijke van den damptoestel na te zien (*).
Den 25sten Mei (1815) vernam ik, bij louter toeval, de aankomst van een stoomschip te Dublin; ik zocht het gevolgelijk te zien, en vond het gereed om te vertrekken met eene menigte nieuwsgierigen, om zijnen gang in de baai te vertoonen. Ik was zoo verrukt van hetgeen, waarvan ik getuige was, en van hetgeen ik van zijnen togt van Glasgow naar Dublin hoorde, dat ik, voornemens zijnde naar Londen te reizen, terstond het besluit nam om het avontuur der reize te beproeven, door het zuidelijk gedeelte van Engeland te omzeilen; en den volgenden Zondag, den 28sten des middags, gingen wij in zee. Verscheidene lieden scheepten zich met ons in, uit nieuwsgierigheid, en alleen om de baai over te steken, en te Dunleary te komen, op een' afstand van zeven mijlen; ongelukkig stond de zee zeer hol, en het slingeren van het schip veroorzaakte bijna alle de passagiers eene geweldige zeeziekte. Wij hadden eenige Zeeösficiers aan boord, die gezamenlijk beweerden, dat dit schip tegen eene holle zee niet lang zou bestand zijn, en dat het hoogstgevaarlijk zou zijn om zich verre van de kust te wagen. Ondertusschen had het niets op zijnen togt geleden; en het schip had, te midden der golven, zijnen weg afgelegd in minder tijds dan het de

{==135==} {>>pagina-aanduiding<<}
beste zeiler zou gedaan hebben. Zou ook de vreeze, welke deze zeelieden te kennen gaven, die eener weinig beredeneerde vooringenomenheid zijn geweest tegen den ongewonen vorm van het vaartuig? Mijne vrouw had den moed gehad om mij te vergezellen; en, schoon ik haar het geopperd gevoelen niet verzweeg, en zij mede veel geleden had door zeeziekte, begaven wij ons des avonds op nieuw aan boord, thans de eenige passagiers.
De oever was bedekt met vele duizend aanschouwers, die ons eene gelukkige reize wenschten, naar gelange wij voortstevenden in de prachtige baai, die zich tot aan het eiland Dalkey uitstrekt. De zee was zeer stil, en wij rekenden op eene zeer aangename vaart tegen den nacht; maar, toen wij buiten de beschutting der kust waren, vonden wij wederom eene zeer holle zee. Ondertusschen, na den eersten dag, leed mijne vrouw gelukkig niet meer van de zeeziekte. Inderdaad, de beweging van het schip verschilde geheel van die der vaart, door zeilen of riemen veroorzaakt; de werking der raderen op het water, aan wederzijden, voorkwam het slingeren; het schip dook nooit met den kop, en dreef op den top der golven als een zeevogel. De onaangenaamste beweging had plaats, wanneer de golven ter zijde op het schip aanvielen; maar ook dán verschafte deszelfs bijzondere zamenstelling het een groot voordeel; want de kassen, die de raderen bevatten, werkten als zoo vele tonnen of ligters, die bijdroegen om het schip vlot te houden. Bij deze gelegenheden veroorzaakte de geweldige aandrang van het water in de kas aan de windzijde, en de eensklapsche zamendrukking der lucht, een ontrustend gerucht, en eenen schok, gelijk aan dien, welken men van eene holle zee ondervindt. Na dezen schok van de eene zijde ontvangen te hebben, ondervond men gemeenlijk eenen anderen, bij wijze van wederwerking, van de tegengestelde zijde; daarna eenen derden, veel zwakkeren, van den eersten kant, waarna het schip gedurende eenige minuten eene geregelde beweging hield. Ik herinner mij niet,

{==136==} {>>pagina-aanduiding<<}
meer dan drie dezer schokken, bij snelle opvolging, ondervonden te hebben; en derzelver bestendige uitwerking was, het slingeren te doen ophouden, dat somtijds zoo lang duurt in zeilschepen. Men kan niet ontkennen, dat zij in het eerste oogenblik ontrustende waren, door het geraas, dat dezelven vergezelde, en door de kracht van den slag, die het geheele vaartuig deed trillen; maar er ontstond geenerlei duurzaam ongemak uit; integendeel, het evenwigt herstelde zich terstond; en, gedurende de geheele reize, is het schip, gelijk de matrozen het noemen, droog gebleven; te weten, het danste zoo ligt op de golven, dat het nooit eene enkele heeft ingekregen, - een zeldzaam geval!
Wij lieten verre achter ons alle de schepen, met hetzelfde tij van Dublin vertrokken; en des anderen daags, tegen negen ure in den morgen, passeerden wij Wexford. Men had, van de hoogten af, die over de slad zien, den dikken rook (*) bemerkt, die uit onzen mast kwam, en had er uit besloten, dat het schip in brand stond. Op het oogenblik gingen al de lootsen in zee, om ons te hulp te snellen; en bij de aankomst der eersten, die ons bereikten, kon men uit hunne houding opmaken de uiterste verbazing, gemengd met teleurstelling, welke zij ondervonden, ons in goeden staat ziende, hetgeen hen verstak van het regt van salvage (bergloon.) Het weêr zeer veranderlijk geworden zijnde, vergezeld van regen en donder, liepen wij te Wexford binnen; het oogmerk des Kapiteins veeleer zijnde, zijn schip in goeden staat te Londen te brengen, dan hetzelve eenen grooten spoed te doen maken, welke het aan eenig gevaar kon blootstellen.
Wij begaven ons weer in zee tegen twee ure des morgens, Dingsdag 30 Mei, ons rigtende op de kaap St. David. Gedurende ons oversteken van het kanaal

{==137==} {>>pagina-aanduiding<<}
St. George geraakte een der schepborden aan stuurboord van stel; men hield de machine op, en sneed het schepbord af met eene stalen schaar. Weinige uren daarna had hetzelfde voorval plaats in het andere rad, en men herstelde het gelijkerwijze. Men kon niet ontwaren, dat een schepbord te minder aan elk rad eene merkbare verandering maakte in den gang van het schip. Gelukkig was op dat tijdstip de zee zeer stil, en wij waren alle de klippen voorbij. Zoo een dergelijk toeval ons verrast had in zekere omstandigheden, welke wij vervolgens ondergingen, het had ons noodlottig kunnen zijn. Ondertusschen kon men de snelheid der raderen matigen, en ze zelfs geheel doen stilstaan, door middel van een' kleinen hefboom, welken men met een' enkelen vinger kon doen werken; men bragt op deze wijze onder bereik van zijne hand zoodanig bord van het rad, als mogt noodig hebben hersteld te worden.
Denzelfden dag, tegen twee ure na den middag, bereikten wij de engte van Ramsay, tusschen het eiland van dien naam en de kaap St. David. Wij hielden hier drie uren halte, om de machine te smeren en den sloker eenige rust te gunnen, die zijnen post geen oogenblik verlaten had, sedert ons vertrek van Wexford.
Men ontdekt van de heuvels, waarin het eiland eindigt, ten zuiden, de baai St. Bride, langs welke men duidelijk de worsteling onderscheidde tusschen het getij, dat met eenen ineengedrongen en geweldigen stroom ebde uit de engte van Ramsay, en den vloed, van beide zijden in eene tegengestelde rigting. Op de plaatsen, waar de zoom van beide stroomen elkander in tegenstelling vonden, gelijk bij voorbeeld aan den ingang der engte, gingen de baren zeer hoog, en schokten elkander in allerlei rigtingen. Wij waren gehouden dezen engen stroom te volgen, die ons de eenige gelegenheid opleverde om de baai van St. Bride over te steken, zonder verpligt te zijn een ander getij af te wachten. Het weêr beloofde weinig goeds, en de beschutting, welke men kan vinden in de engte van Ramsay, is zeer onzeker.
De onstuimigheid der golven, toen wij aan haar waren overgelaten, was waarlijk ontrustend; wij bevonden ons somtijds zoo laag tusschen twee baren, dat zij ons het gezigt van de kust benamen, schoon zeer hoog; maar het schip hield gang, door alle deze beletselen heen, op de tref-
{==138==} {>>pagina-aanduiding<<}
felijkste wijze. Eene kleine vloot koopvaardijschepen verliet de engte, en beproefde ons te volgen; maar in het enkele oversteken van de baai zeilden wij dezelven hull down; dat is te zeggen, dat wij slechts hunne zeilen nog konden zien.
Aan den anderen kant van de baai St. Bride vindt men, tusschen de rotsen, eene slechte en naauwe passage, genoemd Jack-Sound. De loots onderrigtte ons van het gevaar, dat er in stak, om te beproeven dezelve door te komen, zonder eene hooge zee en een' goeden wind; aldaar waren, zeide hij, draaikolken, waarin het schip zou vervallen, en die het zouden werpen op de rotsen, die met het water gelijk staan. Kapitein dodd, die de kracht zijner raderen kende, drong om voort te gaan, hetgeen ons vijf uren uitwon, en waarschijnlijk eenen nacht te meer op zee. De loots herhaalde zijne bezwaren, en hij beefde van vrees; maar wij doorkruisten alle deze draaikolken, sloutweg en zonder zweem van gevaar. Niets verschrikkelijkers nogtans dan het aanzien dezer rotsen, en inzonderheid dergenen, welke men den Bisschop en zijne Klerken noemt, en die omringd worden door anderen, vormende zoo vele eilandjes; allen zijn zwart van kleur; de zee geeselde ze met holle baren, die van allen kant weergalmden. Voeg er bij, dat het donker weêr was, en gij zult eenig denkbeeld hebben van het schouwspel. Men gelooft, dat jaarlijks, in deze streken, een aantal schepen vergaat, voor welke de mist deze gevaarlijke kust bedekt houdt. Onze gesteldheid aldaar, bij den aanvang des nachts, op een schip, dat geen' anderen steun had gehad dan den wind om er zich uit te redden, zou zeer gevaarlijk geweest zijn; maar onze magtige en onvermoeide raderen reddeden ons welhaast uit dit gevaar, en bragten ons veilig en wel op de reede van Milford.
De stad naderende, ontmoetten wij des Konings paketboot, die de haven verliet, belast met depeches naar Waterford, met alle zeilen bij. Wij waren haar omtrent een vierde mijl voorbij, toen Kapitein dodd den inval kreeg om haar eenige brieven ter hand te stellen, door welke wij berigt konden geven aan onze vrienden, en inzonderheid aan het postkantoor, dat reeds bedacht was om zich meester te maken van het stoomschip tot overbrenging der depeches, van onze aankomst te Milford. Men wendde, en in weinige minuten bereikten wij de paketboot, en zeilden dezelve rond. Wij schre-
{==139==} {>>pagina-aanduiding<<}
ven eenige woorden, terwijl wij zij aan zij met haar voeren, daarna, dezelve hebbende ter hand gesteld aan den Kapitein, zeilden wij het schip andermaal om, en rigtten het weer op Milford.
Woensdag 31 Mei en Donderdag 1 Junij werden te Milford besteed om de nieuwsgierigheid te voldoen van eene menigte Zeeofficiers, die men getuigen maakte van de manoenvre, - om het binnenste der machine na te gaan, en den ketel schoon te maken; iets, dat geene plaats gehad had sedert het vertrek van Glasgow. Men vond in denzelven zeer schoon zout, in zulke hoeveelheid dat het inderdaad eene zekere waarde verkreeg, hetgeen zich vormde op het oogenblik dat de ketel geopend en onderzocht werd. Het geschiedde nog eenmaal in den loop onzer reize.
Wij kozen weer zee, vrij laat op Donderdag-avond, te gelijk met de Myrthe, eene korvet, waarvan de Kapitein verlangde te zien, wat ons schip zou vermogen in eene eenigzins woeste zee; maar, de wind gevallen zijnde, ging de Myrthe niet van de reede. Om ons bij te houden, was zij verpligt alle hare zeilen in top te halen, en toen won zij een weinig op ons; maar, toen wij den steven gewend hadden, tegen den wind in, om eenige dames aan land te zetten, die zich uit nieuwsgierigheid hadden scheep begeven, lieten wij de Myrthe zeer verre achter ons.
Gedurende den ganschen Vrijdag-morgen bevonden wij ons te midden van het kanaal van Bristol, niets meer ziende dan lucht en water. Tegen den avond ontdekten wij de hooge kusten, die Engeland naar het westen omzoomen; doch, het weêr een kwaad aanzien verkrijgende, oordeelde de loots, dat het onvoorzigtig zou zijn te ondernemen, kaap Lands-End bij nacht te omzeilen, en wij rigtten ons naar St. Ives op de noordkust en naar het uiterste van het Graafschap Cornwall.
Het strand naderende, zagen wij een eskader kleine scheepjes, die het met alle magt van riemen en zeilen op ons aanhielden. Men had zich hier, gelijk elders, ontrust, een schip, dat men oordeelde in brand te zijn, op de stad ziende aanhouden; en terstond waren alle bruikbare vaartuigen in zee gebragt. De lootsschuiten van deze reede zijn gewis de fraaisten, welke ik immer zag. Zij voeren twee zeilen en zes roeijers. Toen ze ontdekt hadden, dat wij hun niet be-
{==140==} {>>pagina-aanduiding<<}
noodigd waren, wendden zij den steven, en poogden elkander, op den terugtogt, voorbij te streven. Op een veld van omtrent zeven mijlen geraakten wij de snelste van allen eene goede mijl vooruit. Deze zeelieden zeiden ons vervolgens, dat ons vaartuig het eerste was, hetwelk zij ooit gezien hadden, dat het van hen in snelheid kon winnen; en dat zijzelven, naar verkiezing, schepen van oorlog en vertolling, de beste zeilers, aan boord kwamen. Al de rotsen, die St. Ives bestrijken, waren bedekt met nieuwsgierigen; en, toen wij de baai inkwamen, scheen het gezigt van ons schip den inwoneren even zoo vele verbazing te veroorzaken, als dat van Kapitein cook, bij zijne eerste verschijning, den eilanderen van de Zuidzee! Dit uitwerksel was voor ons niet nieuw; want overal, waar wij het bij de kust van Engeland hadden langs gehouden, waren wij het voorwerp der zelfde verbazing geweest; tot dat, de publieke papieren de tegenwoordigheid van een stoomvaartuig in het kanaal van Ierland berigtende, en de geheimzinnige oorzaak onzer bewegingen verklarende, de verwondering bij ons naderen verminderde, terwijl het de nieuwsgierigheid ten volle in wezen liet.
Het omzeilen van kaap Lands-End was ons altijd voorgesteld als het moeijelijkste en gevaarlijkste gedeelte der reize; en wij bevonden ons reeds aan de zuidzijde van deze verschrikkelijke kaap, het land bezigtigende, terwijl ons schip nog op een gunstig oogenblik wachtte, om den toer te doen. Doch, daar eene der drijsveren van onze (de schrijver en zijne vrouw) reis geweest was de nieuwheid en de moeijelijkheid zelve der onderneming, besloten wij, in stede van te wachten tot het schip ons kwam opzoeken, naar Hale terug te keeren, en in de vooronderstelde gevaren van deze vaart te deelen.
Maandag den 5den Junij, ten vier ure, scheen het weêr bedaarder, en wij begaven ons weer aan boord. Maar, kaap Cornwall omstevenende, het eerste der twee groote voorgebergten, die Engeland ten westen bepalen, zagen wij weldra, dat de schijn ons bedrogen had: eene geweldig holle zee viel op ons aan, uit de volle diepte der Atlantische zee; terwijl het getij, uit het kanaal St. George ebbende, deze golven ontmoette, en ze deed stijgen tot eene hoogte, welke het onmogelijk scheen te boven te zeilen, en even gevaarlijk achter zich te laten, wanneer men de partij koos om den ste-
{==141==} {>>pagina-aanduiding<<}
ven te wenden. Het schip scheen te lijden; en de herhaalde slagen tegen de raderen-kas ontrustten den loots, die ze voor de eerste maal hoorde. De nacht naderde, en geene haven bood zich ons aan, uitgezonderd die, welke wij verlaten hadden, en die reeds ver af was. In dezen stand der zaken, door den Kapitein zijnde opgemerkt, dat het schip beter ging tegen den golfslag op dan in eenige andere rigting, deed hij eenen langen gang volgens dien weg maken, tot dat wij uit de streken waren geraakt, waar de golf tegen het getij worstelde; wij maakten zeil, dat altijd medewerkte tot het evenwigt des vaartuigs, en na eenige uren waren wij eindelijk kaap Lands-End omgezeild, en vonden weer eene stille zee. Van dit oogenblik af aan leverde de reis niets moeijelijks of verschrikkelijks meer op.
Van Plymouth (*) voeren wij zonder tusschenpoozing naar Portsmouth, alwaar wij Vrijdag 9 Junij, ten negen ure des morgens, aankwamen; hebbende 150 mijlen in 23 uren asgelegd. Te Plymouth, te Portsmouth, overal verwekte onze aankomst verbazing, nieuwsgierigheid, vreugde. Wij kwamen de haven van Portsmouth op de schitterendste wijze binnen: alle zeilen bij, en begunstigd door den stroom, maakten wij twaalf tot veertien mijlen in een uur; zijnde nagenoeg het dubbel van de snelheid eens paards in vollen dras. Den 11den kwamen wij bij Londen aan.
Zie hier een overzigt van de afstanden, asgelegd in bepaalde tijden: (†)
Van Dublin tot Dunleary,	8 mijlen, in 1½ uur.
Van Dunleary tot Wexford,	67 - - 13¼ -
Van Wexford tot Ramsay,	63 - - 11 -
Van Ramsay tot Milford,	18 - - 4½ -
Van Milford tot St. Ives,	110 - - 19 -
Van St. Ives tot Plymouth,	110 - - 19 -
Van Plymouth tot Portsmouth,	155 - - 23 -


{==142==} {>>pagina-aanduiding<<}

Van Portsmouth tot Margate,	129 mijlen, in 20¾ uur.
Van Margate tot Limehouse,	90 - - 9 -
	_____
	750 mijlen, in 121½ uren.

Het berigt, dat ik hier mededeel, moet geen den minsten twijfel overlaten omtrent de nuttigheid der stoomvaartuigen in alle gevallen, waar het van belang is spoed te maken, en waar de te volbrengen afstand niet zeer aanmerkelijk is. Maar de verbazende verslinding van brandstof, welke deze bewerking vordert, (twee ton in 24 uur voor een schip van 75 ton) is een onverwinbaar bezwaar tegen het gebruik dezer schepen op eene lange reis; en de groote kosten daarenboven, welke de zamenstelling der machine vordert, gevoegd bij den prijs der brandstof, welke zij verslindt, zal niet toelaten, dat zij met voordeel gebruikt worden tot vervoer van koopwaren. Dan, op de vaart van Douvres naar Calais, en dergelijke, zou men zich van deze vaartuigen met veel voordeels kunnen bedienen.
Het is door dezen eersten togt in volle zee bewezen, dat de raderen hunnen dienst zeer wel doen in de onstuimigste zee; en dat de beweging van het schip, dat ze voert, schoon gewisselijk veel langzamer in het midden der golven dan in stil water, altijd veel sneller zal zijn dan die van een gewoon schip. Op onze geheele reis hebben wij geen enkel vaartuig ontmoet, dat ons kon volgen (*), uitgezonderd de Gig (eene ligte roeischuit) van het sregat Curaçao, die, bezet met zeven jonge en sterke roeijers, vloot met ons hield gedurende omtrent twintig minuten, terwijl ons schip alleen werd voortgestuwd door de dampmachine. Als adviesjagten of zeekoeriers is de verdienste dezer schepen onberekenbaar; en in den oorlog..... Doch, laten wij dit droevig onderwerp daar, en genieten wij den vrede!






Napoleon te Warschau, dec. 1812.

(Vervolg en slot van bl. 87.)

Wij kwamen weer bij den Keizer tegen drie ure; hij kwam van tafel. Sedert hoe lang ben ik te Warschau?... Sedert

{==143==} {>>pagina-aanduiding<<}
acht dagen...... Nu ja, sedert twee uren, (zeide hij lagchende, zonder andere voorbereiding of voorafspraak.) Van het verhevene tot het belagchelijke is slechts ééne schrede. Hoe vaart gij, Mijnheer stanislaus? en gij, Mijnheer de Minister van Financien? - Op de herhaalde betuigingen dezer Heeren over het genoegen, dat zij ondervonden van hem behouden en gezond te zien, na zoo vele gevaren: Gevaren! geen het minste. Ik leef bij het gewoel: hoe meer ik in beweging ben, hoe beter ik vaar. Slechts ledigloopers van Koningen worden dik en vet in hunne paleizen; ik, te paard en in het veld. Van het verhevene tot het belagchelijke is slechts ééne schrede. (Het is klaar, dat hij zich vervolgd gevoelde door de uitfluiting van geheel Europa, hetgeen voor hem de grootste straf is.) Ik vind ulieden hier wel ongerust. - Omdat wij niets weten, dan hetgeen de openbare geruchten ons verkondigen. - Bah! de armee is kostelijk; ik bezit honderdtwintig-duizend man; ik heb de Russen altijd geslagen. Zij durven ons niet staan. Het zijn de soldaten van Friedland en Eylau niet meer. Men zal zich in Wilna staande houden; ik ga driemaal honderdduizend man halen. Het goed geluk zal de Russen stout maken; ik zal hun twee of drie bataljes aan de Oder leveren, en binnen zes maanden weer over de Niemen zijn. Ik weeg zwaarder op mijn' troon, dan aan het hoofd mijner armee; zekerlijk verlaat ik ze ongaarne, maar men moet het oog op Oostenrijk en Pruissen houden: en op mijn' troon weeg ik zwaarder, dan aan het hoofd mijner armee. Al het gebeurde is niets; het is een ongeluk; het is het uitwerksel van het luchtgestel; de vijand heeft er niets mede te doen; ik heb hem overal geslagen. Men wilde mij aan de Beresina afsnijden; ik lachte om dien
stumper van een' Admiraal.... (Nooit kon hij zijn' naam uitspreken.) Ik had goede troepen en geschut; de stelling is uitmuntend; zevenhonderd-vijftig roeden moeras, eene rivier. (Dit kwam tweemaal terug.) Hij voegde er veel bij over vaste en zwakke zielen, nagenoeg alles, wat men in het 29ste bulletin vindt; daarna ging hij voort, zeggende:
Ik heb wel wat anders gezien. Te Marengo was ik geslagen, tot zes ure des avonds; des anderen morgens was ik meester van Italië. Te Esling was ik meester van Oostenrijk. Die Aartshertog had gemeend mij op te houden; hij heeft ik weet niet wat publiek gemaakt; mijne armee was reeds an-
{==144==} {>>pagina-aanduiding<<}
derhalf uur voorwaarts; ik had hem de eer niet gedaan van schikkingen te maken, en men weet wat het zeggen wil, wanneer ik zoo ver kom. Ik kan niet beletten, dat de Donau in éénen nacht zestien voeten zwelt. Ha! zonder dat ware de Oostenrijksche Monarchij weg geweest; maar het stond in den Hemel geschreven, dat ik eene Aartshertogin moest trouwen. (Dit werd gesproken met eene zeer vrolijke houding.) Desgelijks in Rusland; ik kan niet beletten dat het vriest: men komt mij alle morgen zeggen, dat ik den nacht tienduizend paarden verloren heb; welaan! goede reis! (Dit kwam vijf- of zesmalen weer.) Onze Normandijsche paarden zijn niet zoo taai als de Russische; zij weerstaan niet over de negen graden vorst; even zoo met de manschappen: gaat de Beijeren kijken, er is er geen één van over. Misschien zal men zeggen, dat ik te lang te Moskow gebleven ben. Dat kan zijn; maar het was mooi weer; het saizoen is vóór den gewonen tijd ingevallen; ik verwachtte er den vrede. Den 5den October zond ik lauriston om er over te spreken. Ik dacht naar Petersburg te gaan; ik had den tijd, in de zuidelijke provincien van Rusland, den winter in Smolensk door te brengen. Men zal het te Wilna wel houden; ik heb daar den Koning van Napels gelaten. Ah! ah! het is een groot staatkundig spel; die niets waagt, niets wint. Van het verhevene tot het
belagchelijke is slechts ééne schrede. De Russen hebben zich laten zien. Keizer alexander is bemind. Zij hebben zwermen van Kozakken. Die natie beteekent iets! De boeren van de kroon beminnen hun bewind. De adel is opgezeten. Men heeft mij voorgeslagen, de lijfeigenen vrij te maken; ik heb dit niet willen doen; zij zouden alles vermoord hebben; het ware ijsselijk geweest. Ik voerde eenen geregelden oorlog tegen Keizer alexander; maar wie zou ook geloofd hebben, dat men ooit zulk een ding zou doen als het verbranden van Moskow? Nu schrijven zij het ons toe; maar zij zijn het wel zelven. Dat zou Rome eer hebben aangedaan. Vele Franschen zijn mij gevolgd; ah! dat zijn goede onderdanen; zij zullen mij wedervinden. - Thans wierp hij zich in allerlei soort van uitweidingen over de ligting van dat korps Poolsche Kozakken, hetwelk, zoo men hem geloofde, de Russische armee zou staande houden, voor welke driemaal honderdduizend Franschen versmolten waren. De Ministers hadden goed ijveren voor den toe-
{==145==} {>>pagina-aanduiding<<}
stand van hun land; hij ging er niet van af. Tot hiertoe had ik gemeend hun het veld te moeten vrijlaten. Ik veroorloofde mij niet, mij in het gesprek te mengen, dan toen het er om te doen was om zich te ontfermen over den toestand van het Hertogdom. Hij akkordeerde, als leening, eene som van twee of drie millioen Piemontezer munt, die sedert drie maanden te Warschau was, en drie of vier millioen in biljetten, voortspruitende uit de opbrengst van Koerland. Ik was het, die de order opmaakte voor den Minister van de schatkist. Hij kondigde de op handen zijnde komst aan van het Corps Diplomatiek. Het zijn spionnen, zeide hij; ik wilde er geen van aan mijn hoofdkwartier. Men heeft hen herwaarts ontboden. Het zijn altemaal
spions, eeniglijk bezig om bulletins naar hunne hoven te zenden.
De conversatie duurde aldus drie uren. Het vuur was uitgegaan; de koude had ons allen bevangen. De Keizer, zich verhittende met spreken, had niets gemerkt. Hij had, op het voorstel om Silezië door te trekken, geantwoord: Ah! ah! door Pruissen. Eindelijk, na van nieuws twee of drie keeren herhaald te hebben: van het verhevene tot het belagchelijke is slechts ééne schrede; gevraagd te hebben, of men hem herkend had, en gezegd, dat het hem hetzelfde was; den Ministers de verzekering vernieuwd te hebben van zijne bescherming, en ze aangezet om moed te houden, wilde hij vertrekken. Ik verzekerde hem andermaal, dat in den loop der Ambassade niets verzuimd was van hetgeen zijnen dieust betrof. De Ministers en ik rigtten tot hem de eerbiedigst genegene wenschen voor het behoud van zijne gezondheid, tot het slagen van zijne reis. Ik heb mij nooit beter bevonden; al had ik den Duivel in, ik zou er slechts te beter om varen! - Dusdanig waren zijne laatste woorden; en daarmede trad hij in de nederige slede, die cesar en zijne fortuin voerde, en verdween. Een geweldige schok tegen den drempel was op het punt van hem bij het afrijden omver te werpen.
Zoodanig was, woord voor woord, dit beruchte gesprek, waarin napoleon openlijk aan den dag Ieide, zijn gewaagd en onzamenhangend genie, zijne koude ongevoeligheid, het zwerven zijner denkbeelden tusschen tien uit elkander loopende plans, zijne vroegere ontwerpen, en zijne toekomstige gevaren. Het trof mij te sterk, om niet zeer zeker te zijn van

{==146==} {>>pagina-aanduiding<<}
het met de grootste naauwkeurigheid teruggegeven te hebben. Ik heb mijzelven wél beproefd, en ik gevoel geen het minste verwijt van vergetelheid of onnaauwkeurigheid.
Inderdaad, het tasereel is volkomen!

Iphigenia Desille, een treffend voorbeeld van vrouwelijken meldenmoed.

(Panthean berühmter und merkwürdiger Frauen. Vter Th. Leipzig. 1816)

Bij Nancy viel, in de dagen der verschrikking, tijdens de heillooze Fransche Omwenteling, wier weergalm gansch Europa heeft geschokt, de jonge desille, te midden der edelste, zichzelven oposferende, pogingen om anderen te redden. Hij liet twee zusters na, de ééne moeder van vier kinderen, de andere ongehuwd. Deze, echter, beminde eenen wakkeren jongeling, en werd, op de teederste wijze, weder bemind. Maar, wie kon in die jammerdagen aan het huwelijk denken? Wie kon van liefde spreken, terwijl ontboeide Furiën elke reine plek met gif en bloed bevlekten? Slechts heimelijk vermogt men, hopend op de toekomst te staren, en zich aan gedachten en gevoelens over te geven, toen, bij de ontdekking of het geringste vermoeden, zoo duur betaald! - Ach, ook onze iphigenia mogt hare hope nimmer vervuld zien!
Eensklaps kwam het bevel te Nancy, dertig verdachte personen naar Parijs op te zenden, om voor het bloedgerigt te staan; onder dezen was ook - iphigenia! Zij werd mede naar Parys gesleept en voor het schrikbewind gebragt, welks regter, zelf met iedere boosheid openlijk vermaagschapt, elke deugd, als 't ware, tot ondeugd wist te stempelen, om deszelfs onverzadelijken bloeddorst te voldoen.
Iphigenia werd een brief voorgelegd, onderteekend: ‘desille,’ welke bekendschap met eenen vijand der zoogenaamde Republiek verried.
‘Is verre bekendschap verraad?’ vroeg iphigenia.
‘Het is hier de vraag niet,’ werd haar geantwoord, ‘wat uit den brief volgt; maar alleen, of gij denzelven voor den uwen erkent.’

{==147==} {>>pagina-aanduiding<<}

‘Ik erken den brief,’ hernam zij kloekmoedig, ‘en alzoo is mijn vonnis gesproken; echter verzoek ik eenen verdediger.’
De Regtsgeleerde cheveau werd daartoe verkozen, en bezocht haar 's anderen daags in den kerker. Deelnemend onderhield hij zich met haar over de middelen van verdediginge.
‘Ik vertrouw, Mijnheer,’ sprak iphigenia, ‘dat gij alles zult aanwenden om mij te redden Gij hebt de aanklagt tegen mij gehoord: wat zegt gij daarvan?’
‘Er getuigt niets anders tegen u,’ hernam hij, ‘dan de noodlottige brief, welks onderteekening door u erkend is.’
‘Maar die brief behelst immers niets, dat de schrijfster verdacht zou kunnen maken?’ - Cheveau trok de schouders op, en zweeg. - Zij voer voort: ‘Ik versta u. Mijn besluit is genomen. Verdedig mij, Mijnheer, zoo goed gij kunt. Ik ben onschuldig. Het kan u niet aan gronden haperen om zulks te bewijzen, en de verdenking, door den brief verwekt, van mij te weren. Dan, met nog meer nadruks zult ge mij verdedigen, wanneer ik u overtuige, dat zelfs datgene, wat mijne regters schuld heeten, op mij niet rust. Maar zweer mij vooraf, dat gij, van hetgene ik u zal openbaren, geenerlei gebruik zult maken.’
‘Ik begrijp u niet, Mejufvrouw; doch ik zwere!’
‘Nu, zoo hoor dan! Niet ik, maar mijne zuster schreef den brief.’
‘Hoe!’
‘Zij, die ongelukkige, moeder van vier jonge kinderen.’
‘God!...’
‘Wordt het doodvonnis uitgesproken, zoo treffe het mij!’
‘Wat? Gij wilt...’
‘Ik wil voor haar sterven. Hare kinderen vereischen moeders zorge; en hoe onontbeerlijk is hun dezelve in deze dagen! - Ik sterf voor mijne zuster.’
Cheveau stond, in stomme bewondering, voor haar. Hij zag de zeldzame vastberadenheid van het edele meisje, en veroorloofde zich noch de poging om haar van dit besluit af te brengen, noch ook om voor het bloedgerigt zijnen eed te breken. Het verbeven gevoel, dat de onschuld inboezemt, verhoogde zijne welsprekendheid; dan - iphigenia werd niettemin ten dood veroordeeld. Zij onderging haar vonnis met de grootste kloekmoedigheid.

{==148==} {>>pagina-aanduiding<<}

Naardien cheveau sterk en hartstogtelijk voor de onschuld had gepleit, kon het niet missen, of hij-zelf moest bij regters van zoo helschen stempel verdenking baren. Inderdaad, weinige maanden daarna beklom ook hij het moordschavot! Het geheim, echter, bleef zijnen regteren verborgen. Slechts kort voordat hij ter strafplaats ging, ontdekte hij het aan eenen vriend. ‘Bewaar het,’ zeide hij hem, ‘tot dat betere tijden u veroorloven, dit zeldzaam voorbeeld van vrouwelijke zelfopoffering wereldkundig te maken, en daardoor bij edeldenkenden het gevoel op te wekken, dat ook onze leeftijd zijne arria's oplevere!’

Het slagveld van Waterloo; door een' ooggetuige.

- Zij, die de bloedigste gevechten in Spanje hadden bijgewoond, verklaarden, dat zij zulk een bloedbad nimmer gezien hadden; en de Pruisen getuigden, dat zelfs de slag bij Leipzig met dezen niet te vergelijken was. De dooden kon men niet tellen; en hun, die dit veld des roems en des doods na den verschrikkelijken slag bezigtigd hebben, moet het schouwtooneel der ijsfelijkheden, dat het opleverde, voor eeuwig onvergetelijk zijn. De geschondene en levenlooze ligchamen waren toen reeds van allen deksel beroofd - alles, wat slechts de geringste waarde had, was reeds weggevoerd. De weg tusschen Waterloo en Brussel, die gedurende drie mijlen door de duistere schaduwen van het bosch van Soignies loopt, was met verspreide bagaadje, gebrokene wagens en doode paarden overdekt, en door den zwaren regen en meni vuldigen doortogt bijna ongangbaar; zoodat de met gekwetsten zwaar beladene wagens ter naauwernood voort konden. Wijd en zijd lagen ongelukkige martelaars, die kruipende het slagveld verlaten hadden, en van welke velen, niet verder kunnende, zich nederleiden en stierven. Holen aan den kant des wegs dienden voor graven, en weken na den slag waren de wegen nog bezaaid met de verscheurde overblijfselen van de kleederen en de wapenrusting der begravenen. In de dorpen en vlekken, en op de wegen, zag men, tien mijlen in den omtrek, rondzwervende gekwetsten; terwijl de gewonde Belgen en Nederlanders hunne uiterste pogingen aan-
{==149==} {>>pagina-aanduiding<<}
wendden, om hunne eigene woonplaatsen te bereiken. Het aantal gekwetsten was zoo groot, dat, niettegenstaande de onvermoeide aanwending der werkzaamste middelen, de laatsten derzelve te Brussel niet waren binnengebragt voor den op Zondag 18 Junij volgenden Donderdag. - De verwoesting, op de plaats zelve, waar de slag was voorgevallen, heerschende, is boven alle beschrijving. De
heerlijke koornvelden waren vertrapt, en het koorn zoodanig den grond ingedrukt, dat het naar stoppels geleek. De grond was op verscheidene plaatsen, door de aanvallen der ruiterij, geheel omgeploegd, en de diep in den grond gedrukte paardenhoeven wezen de plaats nog aan, waar menige doodelijke strijd was voorgevallen. Het geheele veld was bezaaid met de treurige teekenen des oorlogs en der verwoesting. Soldaten-mutsen, met vele kogels doorboord; de adelaars, die dezelve versierden; teekenen van het legioen van eer, kurassen, rompen en verbrijzelde ledematen; ontelbare riemen en degenscheeden; Fransche romans en Duitsche bijbels; hier en daar verspreide leger-muzijk, pakken kaarten, en een onnoemelijk aantal papieren van allerlei soort, die de plunderaars uit de zakken der dooden geworpen hadden; Fransche minnebrieven, en brieven van moeders aan hare zonen, en van kinderen aan hunne ouders: dit alles zag men wijd en zijd verspreid. - -
C.




Aanmerkingen, rakende de gas-verlichting.

Aan den Redacteur der Vaderlandsche Letteroefeningen.

Mijn Heer!

In No. XV van Uw geacht Tijdschrift (voor 1815) heb ik eene Beschrijving van het Gaslicht, uit het Engelsch vertaald, met genoegen gelezen. Dan, ik vind mij verpligt, ten einde eene benaming van dit gas geene verkeerde indrukken op den, in Natuur- en Scheikunde eenigzins ervarenen, Nederlander maken moge, er op aan te merken, dat de ontvlambare lucht, door de opgegevene bewerking verkregen, geen koolstofzuur waterstof-gas is, zoo als de woorden carburetted hydrogengas in dat verslag vertaald zijn; want, bijaldien het een gas ware dat koolstofzuur gebonden hield, en dus een koolstoszuur

{==150==} {>>pagina-aanduiding<<}
gas, dan zou hetzelve niet zeer verkieslijk, en ook niet voldoende ter verlichting zijn.
Ik heb sinds eenige jaren, dat ik de Scheikunde uitspanningshalve beoefend heb, het gas, dat uit eenige groei-, delsen dierlijke stosfen (uit houtsoorten, gedroogde planten, turf, oliën, steenkolen in soorten, zwavel, phosphorus, vet, was enz.) verkrijgbaar is, met geene onverschillige naauwkeurigheid gadegeslagen, en heb mij genoegzaam vergewist, dat het vlamvatbaar gas, door de in uw Tijdschrift opgegevene wijze verkregen, bereid en gezuiverd, geheel van koolstofzuur (eene vlambedervende en verstikkende stosse) ontheven is: zelfs zoude ik het niet eens een verkoold waterstof-gas, (gas hydrogène carboné) maar liever een koolstofachtig waterstof-gas (gas hydrogène carbonique) noemen. Door de volkomenste bevindingen ben ik overtuigd, dat het bedoelde gas, uit steenkolen bereid, eene volmaakte vlamvatbare luchtsoort is, en dat derzelver basis welligt de grondstof van het vlamvoortbrengsel zij, waarvan wij slechts iets in het water vinden. Doch, zonder mij in eene moeijelijke quaestie hieromtrent in te laten, kan ik verzekeren, dat het bewuste gas, uit steenkolen in besloten toestellen gedistilleerd en naar behooren gereinigd, eene vlam levert, die verreweg de vlam van smeer en waskaarsen, van lampen enz., in zuiverheid, helderheid en bestendigheid van licht, alsmede in zindelijkheid en onkostbaarheid, overtreft. Van eene kamer-verlichting door hetzelve heb ik reeds in den winter van 1811, (zonder toen nog met de wijze der Engelschen bekend te zijn, wier inrigtingsmanier mij eerst in het laatstverloopen jaar, uit de in de maand Mei l.l. volledige Verhandeling van den Heer accum over dit onderwerp te Londen uitgegeven, tot kennis gekomen is) en vervolgens van eene geheele huis-verlichting, gebruik gemaakt.
Dit voor het tegenwoordige genoegzame bied ik UEd. ter plaatsing aan in uw Tijdschrift, en welligt hierna iets meerder over dit onderwerp.
Ik heb de eer, met zeer veel hoogachting voor uw Maandwerk, te zijn
Uw bestendige Lezer

K.
A-. Jan. 1816.


{==151==} {>>pagina-aanduiding<<}

Brief van een' huisman, over het lastige van het bezit eener schoone en welopgevoede vrouw.

Aan de Heeren Letteroefenaars.

Mijne Heeren!

Daar gij, naar ik hoore, de klagten van onderscheiden soorten van menschen wel wilt aannemen, vertrouw ik, dat gij ook die van een' eenvoudigen Landbewoner niet zult verwerpen. Mijn voornaamste bezwaar is eene schoone en welopgevoede Vrouw; zoodat, hetgeen door de meeste mannen als de bron van eindelooze geneugten wordt beschouwd, het verdriet van mijn leven uitmaakt. In mijn vier-en-twintigste jaar, nadat ik eigenaar geworden was van eene aanzienlijke Landhoeve, voorzien van eene aanmerkelijke hoeveelheid vee en gereedschappen voor den Landbouw, begon mij de eenzaamheid te vervelen, en ik kreeg het in 't hoofd, naar eene medgezellinne om te zien. De oudste Dochter van den Heer koornhalm was juist het meisje naar mijn zin. Zij was een van de bevalligste in dit oord; maar alle hare verdiensten waren verduisterd door de dwaasheden eener zoogenaamde beschaafde opvoeding. Het schijnt, dat Mejufvrouw koornhalm door de Predikants Vrouw geraden was, om hare Dochter te laten onderwijzen in eene menigte van aardigheden, die haar tot het vervullen der pligten, aan haren stand verknocht, volstrekt buiten staat stellen. Zij werd naar eene kostschool gezonden, waar zij drie jaren bleef; en bij hare terugkomst kende ik haar naauwelijks. Zij was zoo weidsch gekleed, en had zoo zeer het voorkomen eener groote Dame, dat ik, toen zij de kamer binnentrad, met eene soort van verbazing opsprong, en mijn hoed afnam; doch zij lachte om mijne verzinning, en gedroeg zich den geheelen avond met zoo veel zachtheid en aanminnigheid, dat zij voor altijd mijn hart veroverde. Om eene lange geschiedenis te bekorten: jansje gaf hare toestemming om zich met mij door den echt te laten verbinden; haar Vader gaf haar twintigduizend gulden als eene huwelijksgift, en ik geleidde haar naar mijne woning, met vermengde gewaarwordingen van hoogmoed en vrengd.
Het gedrag mijner Vrouw was, gedurende eenigen tijd,

{==152==} {>>pagina-aanduiding<<}
zeer teeder en innemend; doch ik merkte weldra op, dat zij meer moeite besteedde aan hare kleeding dan aan de keuken, waar den dienstboden vrijheid werd gelaten om te doen wat zij verkozen, en onze maaltijd werd daardoor niet zelden bedorven. Toen ik het waagde, haar zachtelijk onder het oog te brengen, dat het haar pligt was, hare dienstboden te bestieren, zeide zij mij, dat zij van het koken volstrekt geen verstand had, en ik daarvoor eene keukenmeid moest huren; hetgeen ik dan ook deed. Overigens ging alles nog al redelijk wel, tot dat mijne Vrouw haren volstrekten tegenzin voor al wat landelijk was te kennen gaf, en er ten sterkste op aandrong, dat ik een gedeelte van den winter met haar in de Hoofdstad zou doorbrengen. Dit, echter, sloeg ik glad af; waarop zij korzelig en ontevreden werd. Tegenwoordig doet zij al wat in haar vermogen is, om, door eene menigte van schrandere uitvindsels, haar leven en het mijne te verbitteren. Zij kan, bij voorbeeld, het knorren en schreeuwen mijner varkens niet verdragen, zeggende dat het haar hoosdpijn veroorzaakt; en, als zij eens toevallig over het ers gaat, houdt zij gestadig een reuksleschje aan haar neus, hetgeen mijne arbeiders dan niet weinig vermaak verschast. Dit zegt zij te doen ter oorzake van den stank des mests, welke mij echter groote voordeelen aanbrengt. Het is waar, de varkens maken soms wel wat leven; maar, wél beschouwd, hebben de arme dieren even zoo veel regt tot knorren als ik tot spreken, en, bij hunnen dood, betalen zij mij met woeker voor den last, dien zij mij, levend, veroorzaakt hebben. - In 't kort, met eene verscheidenheid van grillen, vele waarvan haar regt grappig staan, wordt mijn jansje mij tot eene ware plaag. Wanneer ik, in een vertrouwelijk oogenblik, haar bij haar doopnaam noem, zegt zij mij, haar hoofd schuddende, dat zij aldus niet wil genoemd zijn; want dat het zeer onfatsoenlijk voor een man is, zoodanige gemeenzaamheden met zijne vrouw te
gebruiken.
Ten slotte kan ik alleen zeggen, dat, kon ik goedschiks van deze welopgevoede Vrouw ontslagen worden, ik nimmer weder eene dergelijke Dame zou trouwen; maar het ergste is, mijn jansje is zeer gezond, zeer aardig, en somtijds zeer lief en aanminnig. Mogelijk betert zij nog. Zij leest uw Maandwerk; want zij is zeer bekend met vreemde zoo wel als inlandsche Boeken, Gedichten, Tooneelspe-
{==153==} {>>pagina-aanduiding<<}
len, Romans, en alle zoodanige geschriften. Inderdaad, zij is te geleerd voor eene Landmans Vrouw; schoon zij misschien voor een Koopman, of zelfs een Edelman, zeer geschikt zou zijn.

Berekening omtrent het snuiven.

Onder de menigvuldige hebbelijkheden, die den tijd als ongemerkt verslinden, behoort voorzeker aan het snuiven eene eerste plaats; hetwelk door de volgende berekening duidelijk wordt. Hij toch, bij wien deze gewoonte zoodanig is ingeworteld, dat dezelve hem tot eene tweede natuur is geworden, de echte snuiver namelijk, snuift ten minste elke tien minuten ééns; waarmede, den tijd van het bevallige snuiten en afvegen van den neus mede in rekening brengende, anderhalve minuut verloopt. Wanneer men nu den dag voor het snuiven op zestien uren stelt, zal anderhalve minuut in elke tien minuten twee uren en vierentwintig minuten in eenen dag uitmaken, of een geheel etmaal in elke tien. Elke tien etmalen één, maakt zesendertig etmaal en een en een half in een jaar. Zoodat, de levenstijd van den snuiver op veertig jaren gesteld zijnde, twee volle jaren van denzelven aan het prikkelen, en nog twee andere aan het snuiten van zijnen neus zullen zijn toegewijd.

Het viooltje in zijne eer hersteld.

Het Viooltje was een voorwerp van verachting geworden, sedert men het had uitgekozen als een teeken van verstandhouding ter gunste des Tirans; velen verbanden het, uit vreeze van de zuiverheid hunner gevoelens in verdenking te brengen. De volgende Anecdote is geschikt, om dezulken te verzoenen met eene bloem, welke daardoor van nieuws het zinnebeeld der zedigheid zal worden, in plaatse van de leus eener hatelijke partije. Lodewijk XVIII, onlangs Violen op den schoorsteenmantel hebbende doen plaatsen, deelde dezelve rond aan verscheidene Dames, die niet weinig verbaasd stonden, een dergelijk geschenk uit handen des Monarchs te ontvangen. Neemt ze aan, Dames! sprak de Koning; ik heb de Violet in de Amnestie begrepen.





{==154==} {>>pagina-aanduiding<<}

Blucher's arm.


Toen blucher, door een' val zijns paards aan d'arm gewond, 
In Aken zich onlangs op een Concert bevond, 
Vroeg straks een vreemdling, wat den eedlen Grijsaard deerde. 
De man, tot wien hij met die vraag zich keerde, 
Zegt, dat zich blucher had verstuit. 
‘Geen wonder!’ roept de vreemdling uit: 
‘De wakkre helden-arm, die zoo ver zich kan strekken, 
Dat hij napoleon, met eenen enklen slag, 
Van Brussel tot op St. Helena werpen mag, 
Kan, bij zoo fel een worp, gemaklijk zich verrekken!’ 
 
IJ. 


Muzijk.

Eruditio Musica.

Dit Concert, hetwelk weleer, in deze Stad, met roem bekend was, en waar wij menigen genoegelijken avond hebben doorgebragt, ging almede door de noodlottige omstandigheden, die ons Vaderland onder de Fransche overheersching drukten, te niet. Na den heilrijken ommekeer van zaken, is hetzelve in dezen winter hervat, en wij verheugen ons, dat ook deze onderneming door een aanzienlijk aantal deelnemers is begunstigd geworden. Echter blijven wij het bejammeren, dat niet dit Concert en dat van Harmonica één ligchaam uitmaken; dewijl het voorzeker moeijelijk is, op denzelfden dag, twee uitgebreide, en tevens naar eisch zamengestelde, Orkesten goed te bezetten, en er dus, door deze vereeniging, een geheel had kunnen ontstaan, waarvan men wezenlijk groote uitwerkselen kon, en met reden mogt verwachten. Het schijnt echter, dat of caprice of naijver of belang zich tegen dezen wensch verzet hebben, en elk der beide Concerten bestaat afzonderlijk.
Het Orkest van Eruditio Musica, intusschen, is boven onze verwachting bezet; men telt er doorgaans omtrent 50 personen, zoo Meesters als Liefhebbers. Gelijk bekend is, bestaat de Directie uit eenige Meesters, waaronder de Heer fodor, als Orkestmeester.
De ensemble-stukken, (als symphoniën, ouvertures enz.)

{==155==} {>>pagina-aanduiding<<}
welke wij hier hoorden uitvoeren, verloren in den beginne bij hetgeen in dit kunstkoor weleer, inzonderheid onder de directie van den verdienstelijken schmidt, werd uitgevoerd, en ook zoo als men er nog in lateren tijd zelfs gewoon was te hooren; doch van tijd tot tijd verbetert zulks, en daar hier elken Zondag eene geheele symphonie gerepeteerd wordt, is er voor den kundigen Orkestmeester nog al gelegenheid, in het een en ander verbeteringen aan te brengen; hoewel er (uit hoofde van den korten tijd, die daartoe besteed wordt) dikwijls niet veel meer dan een vlugtig overloopen der symphoniën of andere ensemble-stukken kan plaats hebben.
Door gebrek aan zang, moest Mejufser dangeville zulks genoegzaam alleen aanvullen; en het publiek is haar deswege ook regt erkentelijk. Vanhier, dat er Concerten zijn geweest, waar het instrumentaal obligaat niet die uitwerking heeft te weeg gebragt, welke het zou hebben gehad, indien het door zang ware afgewisseld geworden. De onlangs hier ter Stede aangekomen verdienstelijke Zanger reyes (van wien wij reeds gewaagd hebben) vervult thans een gedeelte dezer taak.
Bij den afloop van dit Concert zullen wij onze algemeene bedenkingen, os aanmerkingen, mededeelen, en ook de genen nader doen kennen, die zich aldaar met solo-spel hebben doen hooren. Wij vermeenen hierdoor een beter overzigt te zullen geven, zoo van de bekwaamheden der daar opgetredene Kunstenaren, als ook van het geheel; terwijl men daaruit ook, zoo het ons toeschijnt, den staat van ons Muzijkwezen, met de in ons midden zich bevindende middelen, te beter zal leeren kennen.
Wij wenschen, dat dit Concert voortdurend aan deszelfs zinspreuk moge blijven beantwoorden, en alzoo eene leerschool vormen van goeden muzikalen smaak en voorbeeldige kunstverdiensten!

Felix Meritis.

Eveneens als omtrent Eruditio Musica, zullen wij ook van dit Concert, om de aangevoerde redenen, bij den afloop nader verslag geven. Hoewel de Directie van het Muzijk-departement der voornoemde loffelijke Maatschappij het Orkest met eenige Meesters heeft vermeerderd, waaronder twee goede Trompetters, die niet weinig tot het algemeen effect bijdragen, zoo mist men, over het algemeen, bij de symphoniën of ensemble-stukken de vereischte juistheid in de uitvoering.

{==156==} {>>pagina-aanduiding<<}

Onlangs heeft men ook hier de Bataille van den Heer rulofs uitgevoerd. Reeds bij den aanvang van ons schrijven oordeelden wij de Sledevaart van l. mozart en dergelijke stukken ongeschikt om er dikwerf gebruik van te maken. Dit geldt ten volle omtrent dit muzijkstuk. Ergerlijk was het, dit stuk onder een nu en dan schaterend gelach der executanten (waaronder ook weder de zoo het schijnt ligt beweegbare lachspieren van den Heer baldenecker predomineerden) te zien uitvoeren; behalve dat eenmaal het Orkest eene poos geheel zweeg, als besluiteloos schijnende, wat er nu diende te volgen. Om niet te spreken van de verwarring, welke er nu en dan bij heerschte, werd dit muzijkstuk, over 't algemeen, met zeer weinig belangstelling afgespeeld. Geheel niet kwalijk zoude men het kunnen nemen, dat men dergelijke stukken, wanneer men dezelve, oordeelmatig, met den voortgaanden geest des tijds onbestaanbaar hield, voortaan achterwege liet; maar, dezelve zonder de behoorlijke attentie, en dikwerf welligt geheel onovereenkomstig met het doel des vervaardigers, voor te dragen, dit kunnen, dit mogen wij, uit liefde voor de kunst, niet ongemerkt laten voorbijgaan. Dan, zwijgen wij hiervan; dictum sapienti sat; en voegen wij er nog slechts bij, dat de goede smaak van het auditorium bij die gelegenheid volkomen bleek, daar het meerendeel der hoorderen, te midden der bataille, de zaal verliet. Echter willen wij hieruit, in het algemeen, de waarde der stukken niet beoordeelen; want, bij de schoonste sinales uit de werken van haydn, mozart en anderen, zagen wij, tot onze ergernis, vele leden met hunne dames insgelijks heendraven. - Over het geheel wordt dit Concert schaars bezocht, inzonderheid door de schoone sekse.
NB. Daar wij op de in No. XV. van dit Tijdschrift geplaatste Missive, tot hiertoe, ondanks onze gedane uitnoodiging, geen antwoord ontvangen hebben, zullen wij, bij de naaste gelegenheid, onze eigene gedachten over de daarin gedane vraag in het midden brengen.

NB. Den Binder zij berigt, dat, door eenen misslag, de bladzijden van het Mengelwerk van No. II eindigen met bl. 100, en die van No. III beginnen met bl. 105, en dat er tusschenbeiden niets ontbreekt.





{==157==} {>>pagina-aanduiding<<}

Mengelwerk.

De vaderlandsliefde.

Door H. van Loghem.


Verga de ondankbre, die, bedorven door de weelde, 
De moederborst vergeet, waaraan hij lachte en speelde; 
Het altijd wakend oog, dat trouw hem gadesloeg, 
En 't gonzend mugje zelfs van 't rozekoontje joeg! 
Verga hij! de aarde gruwt, moet zij dit monster dragen: 
De koude van de Pool is hem om 't hart geslagen: 
Hard als het ruw metaal, gevoelloos als de steen, 
Kent hij de liefde niet, leeft voor zichzelv' alleen. 
 
Verga hij, Vaderland! die, op uw' grond geboren, 
't Erkentelijk gevoel voor weldaan heeft verloren; 
Aan 't plekje niet herdenkt, waar hij een bloem geplukt, 
En uit den vollen kelk den nektar heeft gedrukt; 
Waar met zijn blonde lok het lisplend windje stoeide, 
Het woud hem schaduw bood, wanneer de hondsdag gloeide; 
De rijk versierde tuin, het vrolijk oevergras, 
Bij 't murmlen van de beek, voor hem een Eden was; 
Verbeeldings tooverstaf hem ieder voorwerp kleurde; 
Hij als het vinkje zong en met de tortel treurde; 
Voor 't eerst het blosje zag der volle maagdekoon, 
Verrukt werd door haar oog, getroffen door haar schoon; 
Hij aan zijn warme borst een dierbre gade drukte, 
Hem de eerste lieve lach van 't spelend wicht verrukte: 
Waar.... onmensch! beef terug! natuur bepaalt uw straf - 
Gij blijft een vreemdeling bij uwer Vaadren graf. 
 
Van daar, waar zonnegloed noch de aâm der zuidewinden 
Het eeuwig ijsgevaart' van 't noorden kan ontbinden, 
Tot aan het lagchend oord, waar alles bloeit en leeft 
En zachte bloemengeur op zefirs wieken zweest; 

{==158==} {>>pagina-aanduiding<<}

Waar ook de stervling woon', die liefde wordt met 't leven, 
Met de eerste moedermelk, in 't vatbaar hart geschreven. 
Dat op den Afrikaan het gloeijend kreeftvuur brand'; 
Het zaligst plekje gronds is hem zijn Vaderland. 
Waar vindt hij ooit een' boom, gelijk zijn palmboom, weder? 
Waar vlijt hij in de schaâuw zich zoo wellustig neder? 
Waar biedt een frissche beek hem die verkwikking aan? 
Wat trotsche gevel haalt bij 't needrig dak van blaân? 
Zijn meisje, zwart als git, kan hem alleen bekoren; 
Hij blijft voor Venus koud, uit schuim der zee geboren; 
De wanklank van zijn riet en 't raauwe van zijn stem - 
Spot vrij, Europeaan! - zijn melodij voor hem. 
 
Het groeijend leven moge in 't kille noorden kwijnen; 
Tot in der dwergen rang daal' daar 't geslacht der pijnen; 
Dat, sombre maanden lang, de strenge winter duur'; 
Slechts luttel bloemen strooij' de karige natuur, 
Wanneer de zonnestraal, den korten zomer wekkend', 
En met een kruipend mos de kale velden dekkend', 
't Eenvoudig bruidskleed tooit: maar, vraag 't den Samojeed! 
Schoon is haar lentedos en goddelijk dat kleed. 
Zijn woning zij een hut, door ijs en sneeuw gedolven; 
Zijn voedsel schrale spijs, ontworsteld aan de golven; 
Taankleurig door den rook, schijne ons zijn huid verbrand: 
Zoo ergens Eden zij, het is zijn Vaderland. 
 
Braak vrij, Vesuvius! uw gloênde lavastroomen; 
Ruk met den wortel uit de hemelhooge boomen; 
Zeng alles in uw vaart, o alvernielend vuur! 
Verwoest in éénen nacht den lusthof der natuur; 
Beef, aarde! schud en splijt; vorm onafzienbre kolken; 
Uw opgesperde mond zij 't graf van gansche volken: 
De landman, die alom den dood hem dreigen ziet, 
Verlaat den zwavelgrond van Parthenope niet: 
Hij plant den wijngaard weêr, waar eens zijn ranken droegen; 
Denzelfden akker moet de zwoegende os beploegen; 
Hij rigt het hutjen op, bedolven door den vloed, 
En legt den eersten steen op d'ongebluschten gloed: 
Hier was het schoon tooneel van zijne kindsche dagen. 
Maar, zal de moeder daar den dierbren zuigling wagen? 

{==159==} {>>pagina-aanduiding<<}

Aan 's kraters ruwen voet zet zij het wiegje neêr; 
En, nu haar lievling lacht, vreest zij geen lava meêr. 
Hoor in des aardrijks schoot 't ontvlamde sulfer koken; 
Zie uit den breeden muil den diepen asgroud rooken: 
Vlied, teedre moeder! vlied! - de helsche poel ontbrandt.... 
Neen, liesde boeit uw schreên: het is uw Vaderland. 
 
Diep, diep rampzalig is de ellendling, die, verdreven 
Van d'aangebeden grond, ver van dien grond moet leven. 
Neen, 't is geen leven meêr: 't is 't bloempjen, afgescheurd, 
Dat krimpend om den steel en moedersappen treurt; 
't Is 't plantje, dat, vervoerd naar vreemde hemelstreken, 
Welhaast het schittrend groen der blaadjes ziet verbleeken, 
Bij 't vuur der stookkas zelfs de zachte koestring derft, 
Bij al de zorgen kwijnt en op den stengel sterft. 
Lig. droeve bann'ling, lig in mirteboschjes neder: 
Waar vindt ge uw dierbaar plekje, uw bosch van elzen, weder? 
Waar 't gras, waarin ge als knaap het madeliefje zocht, 
Of van 't vergeet-mij-niet een' krans voor 't meisje vlocht? 
Waar wordt het roerend lied, in 't Vaderland gezongen, 
Geen wanklank voor uw oor, op vreemdelingen tongen? 
Waar trest gij zeden aan, berekend voor uw' aard, 
Door d'indruk van de jeugd aan ieder hart zoo waard? 
Vliegt wel de vreemdeling, als rampen op u wegen, 
U met d'onschatbren troost der warme vriendschap tegen? 
Zit hij voor 't ziekbed neêr, wanneer, van 't gistend bloed, 
De koorts, de wreede koorts, elk dropje zieden doet? 
En vindt ge, 't leven moede, en afgemat door 't zwerven, 
Een oog, dat om u weent, een' arm, om in te sterven? 
 
Wien, Isrels Zanger! trest uw hartverteedrend lied, 
Dat gij al snikkend zongt in Babels oorden, niet? 
Kondt ge, aan den rijken zoom van d'Euphraat neêrgezeten, 
Wel d'aangebeden grond, Jeruzalem, vergeten? 
Elk zuchtje van uw hart vloog naar die oorden heên: 
En, klopte uw boezem nog, 't was voor dien grond alleen. 
 
Wat welbesneden pen zal ons die liefde malen? 
Zij schiet, der zou gelijk, op ieder voorwerp stralen; 
Zij daalt op 't mosje neêr en hult den eik in goud; 
Zij is de stevige olm, waaraan het klim zich houdt; 

{==160==} {>>pagina-aanduiding<<}

Zij doet het jeugdig bloed met sneller stroomen vloeijen, 
In 's grijsaards laauwe borst het sluimrend vonkje gloeijen; 
Zij grijpt het wraakzwaard aan, of zegent met haar hand; 
Zij prikkelt, zij bezielt, zij sterst voor 't Vaderland. 
Ze is Themis dienares: bij haar rust de onschuld veilig; 
Haar trouw is vlekkeloos, haar zijn de wetten heilig; 
Zij houdt de juiste schaal en volgt den evenaar: 
Geen purper overweegt het schamel kleed bij haar. 
De misdaad moge vrij op goud of aanzien steunen, 
De booswicht op den arm van wereldgrooten leunen; 
Zij drukt, o eedle Brit! Gascoigne! uw roemrijk spoor, 
En houdt den Koningszoon het boek der wetten voor. 
Het plooijen is haar vreemd, welk lokaas men ook spreije; 
Dat Plutus haar verzoeke, of hoofsche laagheid vleije; 
Ze is, als Zaleucus, groot, al geldt het eigen kroost; 
Haar blik dwingt eerbied af, terwijl de zwakke bloost. 
 
Ze is rond, zij durft de taal der eedle waarheid spreken; 
De blik eens dwingelands doet nimmer haar verbleeken: 
Zelfs aan den voet des troons, vreest zij, waar 't pligt gebiedt, 
Papiniaan gelijk, een' Caracalla niet. 
Bij haar ziet geen geweld het snood ontwerp gelukken: 
Als Piso, doet zij 't graauw voor hare grootheid bukken; 
Zij volgt Metellus na, trotseert een' Saturnijn, 
En zal, waar pligt het eischt, een tweede Cato zijn. 
 
Het weldoen is haar lust, verbeetren en verlichten; 
Het nuttige is haar doel, het eedle zal zij stichten. 
Haar nimmer sluimrend oog bewaakt het bloeijend wicht, 
Dat spelend aan de borst der rijke moeder ligt. 
Voor 't jongske, in de eerste jeugd, op 't hobblig pad des levens, 
Is zij een schutsgodes, vriendin en leidsvrouw tevens. 
Den jongling slaat zijn gade, als 't vuur der drift ontbrandt: 
Zij houdt hem wijs terug; zij biedt hem trouw de hand. 
Zij leert der schoone maagd den eerbren sluijer dragen; 
Zij hoedt de teedre bloem, dat haar geen wormen knagen; 
Zij waarschuwt, als de wesp op 't open kelkjen aast; 
Zij weert den adem af, dien snoode wellust blaast. 
Zij schoort het echtgebouw, hoe ook de losheid laster', 
En maakt den eedlen band door trouw en liefde vaster. 

{==161==} {>>pagina-aanduiding<<}

Zij schetst voor d'ouderdom den zachtsten leunstoel af: 
Haar zorg gaat van de wieg tot aan den rand van 't graf. 
Geen taak noemt zij te zwaar: zij zit bij 't schoolkind neder, 
Wanneer het klanken vormt, of uitdrukt door zijn veder; 
Zij licht den landman voor, als hij de kluiten breekt, 
Den schralen grond bemest, of 't voedend koren kweekt; 
Ze is Ceres op het veld, Pomona in de tuinen; 
Schenkt lagchend lentegroen aan 't stuivend zand der duinen, 
En toovert, waar de heide in zwakke spiertjes schoot, 
Uit armoede overvloed, het leven uit den dood. 
Zij treedt de werkplaats in: hangt daar nog dikke nevel, 
Zij roept de morgenzon, zij wenkt en schept den hevel; 
Zij wijst den hefboom aan, gebiedt en wind en stroom, 
En spaart het druipend zweet door de almagt van den stoom. 
Zij reikt der kunst de hand; zij moog' ten hemel vliegen, 
Zich daar in 't glansrijk licht der levenwekster wiegen; 
Zij male, zij bereide, of spele op de elpen lier: 
Zij teelt het godlijk vuur, de ronding en den zwier. 
U, wijsgeer! zoekt zij op; u, denker! geeft zij krachten; 
Streeft met u d'Ether door op vleuglen der gedachten; 
Zit bij den smeltkroes neêr, als gij de deelen scheidt, 
En zoekt met u een' straal der duistere eeuwigheid. 
 
Zou zij, daar gloeijend vuur hare eedle borst doet zwellen, 
Den Vaderlandschen roem niet boven alles stellen? 
Dien roem, die, door geweld of heerschzucht ooit beklad, 
Bedriegelijk vernis noch vleijer noodig had; 
Dien roem, dien nimmer vreemde of zwakke buren vloeken; 
Dien roem, dien steeds de wijze en groote mannen zoeken; 
Die ware en eenige eer, die op de godsvrucht rust; 
Die ongeveinsde deugd, der hemellingen lust; 
Die onomkoopbre trouw, die, nimmer uitgegleden, 
Meer bij den naasten geldt, dan 't plegtige der eeden; 
Dien onbedwingbren moed, dien sieren, vasten geest, 
Die, roept het Vaderland, den wissen dood niet vreest; 
Dien roem, de vrucht der kunst, geboren uit de toonen 
Der gloênde dichtrenrei, der echte Apolloos-zonen; 
Dien roem, waarvan alom de luide Faam gewaagt, 
Waaraan vergeefs de tand der grijnzende afgunst knaagt; 
Dien roem, op 't sprekend doek bewaard voor volgende eeuwen, 
Maalt ons het rijk penseel de land- of water-leeuwen, 

{==162==} {>>pagina-aanduiding<<}

Den schoonen lentedos, der geurge bloemen pracht, 
Het purpren morgenrood, den sluijer van den nacht; 
Of schept de beitel 't beeld, uit ruwen steen gedreven, 
Dat, koud en onbezield, gevormd schijnt om te leven; 
Dien onvergangbren roem, verkregen op het veld, 
Waar langs het talloos tal der hemellichten snelt, 
Of bij een' gloed, gelijk aan dien der wereldzonnen, 
Natuur! in ieder rijk van uw gebied gewonnen; 
Dien roem, die 't al omvat, wat hart en geest verhest, 
Door schitterenden glans of lagchende eenvoud treft. - 
Ja, dierbaar als het wicht, gedragen onder 't harte, 
Met levensmerg gevoed, gebaard in pijn en smarte, 
Is de eer van 't Vaderland voor 't vaderlandsch gevoel: 
Zij is het zoetst genot, zij is 't verhevenst doel. 
 
Rijs uit het stuivend puin van uw verwoeste velden, 
Door slavernij onteerd, o drom van Grieksche helden! 
Roep, Rome! uw kroost terug uit d'afgrond van den nacht, 
De groote Vaadren van een kruipend nageslacht; 
Noem ons de namen op, die, onbevlekt gebleven, 
Helvetie! in 't graniet der Alpen zijn geschreven; 
Verrijs uit 't somber graf weêr schittrend voor mijn oog, 
o Herman! voor wiens moed de dreigende aadlaar boog; 
Herrijst, o schoonste teelt van Neêrlands gloriedagen, 
o Eedlen! aan wier voet der Vorsten kroonen lagen: 
Herrijst, leent mij uw vuur, bezielt mijn Zanggodin: 
Stort mij den heilgen gloed, uw' gloed, o Vaadren! in. 
Wat kan dat godlijk vuur, die geestdrift evenaren? 
Zij schittert nimmer zoo als in 't geklots der baren. 
Gaapt de afgrond 't veege schip, geteisterd door d'orkaan, 
Schier roer- en masteloos, met wijde kaken aan, 
Dan gloeit zij door een vuur, dat iedere aâr doet zwellen, 
En de offers, die zij brengt, vermag geen oog te tellen; 
Dan heeft zij 't leven veil, en, bliksems in haar hand, 
Slaat zij een Hydra neêr, of sterft voor 't Vaderland. 
o, Clio! dat me uw gloed een enkel vonkje leene: 
Zij sterft, als Codrus stierf, voor zijn geliefd Athene; 
Zij stort met Curtius zich in den afgrond neêr; 
Breekt met Miltiades door 't onafzienbaar heer; 
Valt met Leonidas, moet hij of Sparte vallen; 
Betwist alléén de bres, sterft op de laatste wallen. 

{==163==} {>>pagina-aanduiding<<}

Wat Vorstlijk diadeem haalt bij haar lauwerkroon? 
Zij draagt voor 't Vaderland, als Fabius, den hoon, 
Behoudt den dierbren grond door onnavolgbaar dralen, 
Verwint door taai geduld, wreekt zich door zegepralen. 
Geen dondrende elefant, die 't aardrijk dreunen doet, 
Werpt haar voor Pyrrhus neêr, verdooft haar' heldenmoed. 
Zij kan met Scevola den helschen gloed verduren; 
Doorstrijdt met Regulus de bange martel-uren; 
Braveert, als de eedle Tell, de magt, 't geweld, den trots, 
Staat in den bangen strijd onwrikbaar als een rots; 
Koopt, als een Winkelried, door 't edelst vuur gedreven, 
Het weifelend geluk, de zege voor haar leven, 
En volgt Saint Pierre na, die in den bangsten nood, 
Ten zoen van Edwords wraak, zichzelv' als offer bood. 
Zij, Nederlandsche deugd: zoude ik dat volk vergeten? 
Zij dorst zich, schier alleen, met Spanjes almagt meten; 
Zij bragt door éénen schok een heer van helden voort; 
Zij brak de tanden uit van d'onverzaadbren moord; 
Zij wierp de houtmijt om, door 't helsch gebroed ontstoken: 
De vuurpoel werd gedempt, de Godsdienst werd gewroken. 
Zij streed in elke vest, door 's vijands magt benard; 
Zij gaf u, van de Werf! dat gaadloos Hollandsch hart; 
Zij deed voor Leidens muur Iberies grootheid zinken, 
De Nederlandsche zou in vollen luister blinken; 
Zij rigtte krijgstrofeên bij Nieuwpoorts duinen op; 
Zij voerde Oranjes roem en Hollands eer ten top; 
Zij bragt de Trompen voort, kweekte Everts, Wassenaren, 
Verzekerde aan den Belg het rijksgebied der baren; 
Zij vormde een' man, zoo groot, als immer volk bezat: 
De Ruiter, d'eedlen held, die schaars een weêrga had. 
 
Aan haar, verheven stoet! dien nog de nanees huldigt, 
Aan haar, aan haar alleen was 't menschdom u verschuldigd. 
Zij gloeide in u, Trajaan! zij dreef u, Antonijn! 
Zij, goede Hendrik! deed u aller vader zijn. 
D'Aratus van zijne Eeuw, dien Willem! nooit volprezen, 
Heeft zij de schoonste baan eens stervlings aangewezen: 
Zij vormde uit hem een' Vorst, dien Rome had vergood, 
Verheven boven 't lot, in voor- en onspoed groot; 
Die, toen de woeste orkaan de hooge golven zweepte, 
Door 't schuim der branding heên de zwakke staatshulk sleepte, 

{==164==} {>>pagina-aanduiding<<}

Al worstlend 't zinkend schip, zijn' heldenarm vertrouwd, 
Met de eene hand beschermd, met de andre heeft volbouwd; 
Die 't lagchend Eden schiep, Europes bloemengaarde, 
Dien schoonen toovertuin, het lustprieel van de aarde; 
De wijze Themis riep, 't heelal de leerschool wees, 
Waaruit het schittrendst licht, de groote Huig, eens rees; 
De bedding des Pactools in helgrond heeft gegraven, 
Waardoor de schatting vloot, die duizend volken gaven; 
Die meêr dan Romulus of Cecrops heeft gesticht: 
Een volk, door deugden groot, door eigen gloed verlicht. 
Zij deed in Washington dat godlijk vuur herleven, 
Dat zij aan enklen slechts der Grieken had gegeven: 
Het gloort met rijker' glans, dan immer 't Westen zag; 
Het trekt de neevlen op, waarin 't bedolven lag: 
Hij wordt, Thebaansche held! door uwen geest gedreven; 
Hij kent slechts één genot: voor 't Vaderland te leven. 
Rijst gij, Mississippi! in uwen loop gestuit, 
Den hoogen bergrug op, uw diepe bedding uit; 
Vormt ge op zijn' steilen top uw breede stroomen weder; 
Stort ge in het siddrend dal uw waatren schuimend neder, 
En sleept gij in uw vaart, naar de afgelegen zee, 
Het knakkend rietjen en den reus der wouden meê: 
Zoo stort hij op den drom van 's vijands legerscharen; 
Zij stuiven voor hem heên, als in den herfst de blaâren; 
Hij zaait gelijk de wind, die uit het noorden brult, 
Het kruipend veld bedekt, en elke bergkloof vult: 
Hij strijdt om goud noch eer, hij wil geen troonen winnen; 
Belangloos is zijn hart, geen eerzucht woelt van binnen; 
Geen bloed, om haar gestort, kleeft aan des Veldheers hand; 
Hij is de Christenheld, die kampt voor 't Vaderland, 
't Verdedigd erf volbouwt, na roemrijk zegevieren, 
De burgerkroone voegt bij de eêlste krijgslaurieren, 
Geen' dank, geen schittrend loon, het purper 't minst begeert, 
En needrig in den kring der stille deugden keert. 
Zink, Cesar! zink in 't niet: hier wordt ge een worm der aarde. 
Blijft nóg het heerschen zoet, heeft nóg uw schepter waarde? 
Hoe klein wordt hier de man, die kwam, en zag, en won, 
Bij Vader Willems deugd, bij de uwe, Washington! 
 
Kom, Zangster! scheid van 't grootsch verleden, 
Welks helden gij uw hulde boodt: 

{==165==} {>>pagina-aanduiding<<}

De schoonste kamp is nu volstreden; 
Bezing den eedlen tijdgenoot. 
Hem zouden zich geen Grieken schamen; 
Zelfs Rome telt slechts weinig namen, 
Uw teelt, o schittrende eeuw! gelijk: 
Zij levert, Clio! voor uw bladen 
Een' onuitputbren schat van daden, 
En is als heel de aloudheid rijk. 
 
Eene, aan de Hel ontleende, roede 
Werd door eens Satans vuist gezwaaid; 
Natuur! met ongetemde woede 
Uw levensakker afgemaaid. 
Het bloed stroomde aan des Ebroos boorden, 
Op 't sneeuwveld van het kille Noorden, 
Op de Alp, in Valombrosaas dal: 
En 't donderend vernieling braken, 
Het schenden, foltren, moorden, blaken, 
Was als de slooping van 't heelal. 
 
Wie droeg er immer slavenboeijen, 
(Zonk hij niet lager dan het dier) 
En voelde in 't hart geen vonkje gloeijen 
Van 't ingeschapen vrijheidsvier? 
Wie ziet het heiligst regt verkrachten, 
Den jongling voor een' dwingland slagten, 
De ontroostbre gâ door rouw vermand; 
Wie mag den naam van vader dragen, 
En zal geen duizend levens wagen 
Voor gade, kroost en Vaderland? 
 
Wat volk is zoo geheel verbasterd, 
Dat niet de laauwste bloedstroom ziedt? 
o Zwijg, gij, die Europe lastert! 
Het gruwt; het kent die laagheid niet. 
Één stem, en alles snelt te wapen; 
De stramme grijsaard wordt herschapen, 
En schittert in de heldenrij; 
De zwakke vrouw zelfs vliegt er onder: 
Wat reuzenkop weêrstaat dien donder? 
De bliksem schiet: daar tuimelt hij. 

{==166==} {>>pagina-aanduiding<<}

Hij tuimelt: maar het vuig gebroedsel 
Valt niet met hem door éénen slag; 
Het kiest het helsch verraad tot voedsel, 
En weeft op nieuw het kunstig rag. 
Euroop! bij 't vreeslijk nederploffen 
Is 't gruwlijk monster slechts getroffen, 
Maar niet ontzield, maar niet verplet: 
Op nu! vermorselt het, gij helden! 
Eer 't andermaal uw rijke velden 
In lichtelaaije vlammen zet. 
 
Wat hoor ik? Zweepen daar de orkanen 
't Gebons voort van den donderslag? 
Wil zich 't verderf een bloedspoor banen? 
Natuur! genaakt uw jongste dag? 
Neen: 't is uw schok, vereende braven! 
Gij stort u op het heer van slaven; 
Het monster krimpt, de zege lacht: 
Uw bliksem, eedlen! werpt het neder; 
Het valt: de olijven groenen weder, 
En de aarde juicht: ‘het is volbragt!’ 
 
Hij viel: de glorie van uw zonen 
Verdonkert de oudheid door haar' gloed. 
Juicht - neen, klinkt dosfer, jubeltoonen! 
De prijs dier zege was hun bloed. 
Geeft lucht den boezem, eedle broeders! 
Snikt uit, snikt uit, ontroostbre moeders! 
Kerm, gade! op 't graf van d'echtgenoot; 
Krimp, menschheid! krimp van wee en smarte: 
De traan, die opbruist uit het harte, 
Vormt d'eerkrans voor den heldendood. 
 
Ja, treurt en snikt: maar mengt geen' alsem 
In aller volken jubelkelk; 
Dit zij uw zoetste wondenbalsem: 
‘Zij leven in het hart van elk!’ 
't Geschiedboek zal hunn' roem bewaren, 
De nanees op hun grootheid staren, 
Bij 't gruwen voor Napoleon; 
Zij hoeft geen zeis des tijds te vreezen; 

{==167==} {>>pagina-aanduiding<<}

Als de uwe zal ze onsterslijk wezen, 
Oranje, Blucher, Wellington! 
 
Gering zij, Neêrland! uw vermogen, 
Bij aller volken reuzenkracht: 
Wat haalt, op juiste schaal gewogen, 
Bij 't offer, door uw kroost gebragt? 
Wie zal dit offer regt waarderen? 
Alléén den trotschen stroom te keeren, 
Die dikwers onweêrstaanbaar was; 
Zich tot zijn bed den weg te banen: 
Dit is de grootheid der Spartanen, 
't Verheevne van Leonidas! 
 
Oranje! ik zing uw heldendaden, 
Uwe onvergeetbre glorie niet: 
Wat voegde ik bij de lauwerbladen, 
Die U 't gered Europe biedt? 
Zoude U mijn Zangster kransen vlechten? 
Die juichend op uw' schedel hechten? 
Haar toon vervliegt, haar werk vergaat: 
Maar Gij zult bij de laatste neven 
In 't vaderlandsch geschiedboek leven, 
Zoo lang er nog een Belg bestaat. 






Iets, over hetgeen de zuidelijke provincien der Nederlanden hebben toegebragt tot de beoefening der wetenschappen. Door W.C. Ackersdijck, te Utrecht.

Eene afscheiding der Zuidelijke van de Noordelijke Provincien, die, thans zoo gelukkig zaamgevoegd, het Koningrijk der Nederlanden uitmaken, eene afscheiding gedurende meer dan twee en een derde van eene Eeuw, heeft noodwendig de wederzijdsche inwoners van elkander moeten vervreemden en verwijderen. Het zal buiten tegenspraak van beide kanten wenschelijk en nuttig zijn, dat dezelven nu weder tot elkander gebragt en verbroederd worden; en het moet voor elken opregten

{==168==} {>>pagina-aanduiding<<}
Nederlander zoo aangenaam als pligtmatig zijn, alles aan te wenden, wat daartoe eenige strekking hebben kan. Welligt kan ook daartoe medewerken, bij de beoefenaars en beminnaars der wetenschappen in de Noordelijke Provincien, de achting voor de diensten, daaraan in vroegere dagen door hunne broeders uit de Zuidelijke Provincien bewezen, op te wekken; bijzonder als men in het geheugen brengt, hoe, bij den aanvang van de beoefening en uitbreiding der wetenschappen in de Noordelijke Provincien, aan dezelve luister en bevordering is toegebragt door zoo vele verdienstelijke mannen, die uit de Zuidelijke Provincien oorspronkelijk waren, of die de eerste grondslagen hunner letteroefeningen aldaar gelegd hadden. Hoezeer daaromtrent wel eigenlijk niets nieuws te zeggen valt, daar in de onderscheidene werken over de geschiedenis der letterkunde, en bijzonder over die der Nederlanden, genoegzaam narigt deswege te vinden is; iets, meer opzettelijk daartoe dienende, bijeen te brengen, en uit zoodanig gezigtpunt te doen beschouwen, 't geen mogelijk nog niet is geschied, zal toch wel tot het voorvermeld oogmerk niet ondienstig zijn.
De Noordelijke Provincien schrijven zich, en niet zonder grond, een' meerderen bloei der wetenschappen in dezelve, dan in de Zuidelijke Provincien, toe; ja, velen zijn vergeten, dat de laatstgenoemden ook daarop hebben mogen roemen. 't Is waar, zoodra de nadere vereeniging tusschen de zeven Noordelijke gewesten dezelven tot een' afzonderlijken Staat begon te vormen, welks onafhankelijkheid echter eerst jaren daarna is erkend, heeft men zich aldaar toegelegd, om het beoefenen der wetenschappen aan te moedigen en te bevorderen; en zulks onaangezien den nog wankelenden toestand diens nieuwen Staats, en de voor de wetenschappen zoo nadeelige, steeds voortdurende oorlogsrampen. Vooral strekte daartoe het oprigten van Akademien tot hooger onderwijs, onder welke de eerste was de Leidsche Akademie. Het waren de Zuidelijke

{==169==} {>>pagina-aanduiding<<}
Provincien, aan welke zoo vele groote mannen, die de nieuw-opgerigte leerstoelen aan die Akademie bekleed hebben, hun oorsprong, geboorte of onderwijs verschuldigd waren.
Al aanstonds ontmoeten wij bonaventura vulcanius, een man, die, nadat hij reeds in Spanje, Duitschland en Zwitserland van zijne taalgeleerdheid en andere kundigheden blijken had gegeven, in 1578 het Hoogleerambt in de Grieksche Taal aanvaardde, en daarin tot 1615 werkzaam was. Hij heeft zich beroemd gemaakt door de uitgave van eene menigte Grieksche en Latijnsche Schrijvers, de eerste met zijne overzettingen en beiden met zijne aanteekeningen, en door andere werken; onder deze laatsten bevindt zich een klein, nu zeldzaam geworden stukje, over de letteren en taal der Geten of Gotten, te Leiden in den winkel van plantijn bij f. raphelengius in 1597 gedrukt, en belangrijk om de onderscheidene letterfiguren, daarin voorkomende; hij was te Brugge, in Vlaanderen, geboren, de zoon van petrus vulcanius, eigenlijk de smit genaamd, die Pensionaris dier stad, zelf een geleerd man, en met erasmus bekend was. Bij zijnen vader eerst onderwezen, had hij vervolgens zijne letteroefeningen deels te Gent, deels te Leuven voortgezet; en het is dus de Zuidelijke Provincie Oost-Vlaanderen, aan welke men dien man verschuldigd is.
Omtrent denzelfden tijd, immers van 1579 tot 1594, was Hoogleeraar in de Geschiedenissen justus lipsius, een man, die zeker de Akademie tot luister gestrekt heeft, en die door zijne geleerdheid, bijzonder ook in de oude letterkunde, zoo bekend en vermaard is, dat het overtollig zoude zijn, iets daarvan te melden. Hij was op een dorp tusschen Brussel en Leuven geboren, en had te Ath, in Henegouwen, zijne letteroefeningen begonnen, maar te Leuven voortgezet en volbragt, werwaarts hij zich ook, na het nederleggen van zijnen post te Leiden, weder begaf, en waar hij zijnen verderen leeftijd in de letteren doorbragt.

{==170==} {>>pagina-aanduiding<<}

Slechts gedurende drie jaren, van 1582 tot 1585, onderwees rembertus dodonaeus, als Hoogleeraar, de Geneeskunde. Reeds in Italië, Frankrijk en Duitschland had hij blijken zijner kundigheden in de Geneeskunst, en bijzonder in de Plantkunde, gegeven, waardoor hij zich ook tot Geneesheer en Raad van Keizer maximiliaan den II en rudolf den II bevorderd had gezien, en waarvan mede nog zijne nagelaten werken getuigen. Hij was in 1518 te Mechelen geboren, en eigenlijk dodoens genaamd; te Leuven had hij door zijne letteroefeningen de bevordering tot Doctor in de Geneeskunde verkregen, en het is dus Zuid-Braband, 't geen zoo wel dezen als den voorgemelden Hoogleeraar heeft voortgebragt.
Franciscus raphelengius, die van 1586 tot 1597 als Hoogleeraar de Oostersche Talen onderwees, verscheidene Woordenboeken in die talen, en werken over dezelve, uitgegeven heeft, en de drukkerij, die zijn schoonvader plantijn naar Leiden had overgebragt, bestuurde, was een Vlaming van geboorte, en had zijn eerste onderwijs te Gent genoten.
Uit die zelfde Provincie was dominicus baudius, die in 1602 Hoogleeraar werd, eerst in de Welsprekendheid, en vervolgens mede in de Geschiedkunde. Hij begaf zich nog weder vóór zijnen dood, in 1613 voorgevallen, naar zijn vaderland. Zijne brieven, redevoeringen en gedichten worden nog als blijken van zijn vernuft en taalkunde erkend.
De genoeg bekende Hoogleeraar franciscus gomarus was mede van Brugge, in Vlaanderen, geboortig; een man, die, onaangezien zijne godgeleerde verschillen, welke men aan den min verlichten geest van zijnen leeftijd mag toeschrijven, zich door zijne geleerdheid beroemd gemaakt heeft.
Onder hen, op wier verblijf alleen men te Leiden zoo veel prijs stelde, dat het door de toelegging van een jaargeld beloond werd, was carolus clusius, eigenlijk genaamd de l'ecluse, die zijne

{==171==} {>>pagina-aanduiding<<}
laatste zestien levensjaren, van 1593 tot 1609, op die wijze aldaar doorbragt. Na de meeste landen van Europa tot vermeerdering zijner kundigheden doorreisd, en aan het Keizerlijk Hof verkeerd te hebben, had hij zich, behalve door zijne taalkunde, inzonderheid wegens zijne kennis van planten en kruiden een' grooten roem verworven, waarvan ook zijne nagelaten werken getuigen, onder welke er zijn, wier eerste uitgaven, bij plantijn gedrukt, ook om de keurige houtsneden afbeeldingen aanmerkelijk zijn. Hij was geboren, in 1526, te Arras, in de Provincie Artois, en leide de eerste grondslagen zijner letteroefeningen te Gent, en vervolgens te Leuven. De Zuidelijke Provincien der Nederlanden mogen zich mitsdien wel op hem beroemen; en ten onregte zegt yvart, lid van de Maatschappij van Landbouw te Parijs: ‘C'est un Français, charles de l'ecluse, natif d'Arras, botaniste célèbre du seizieme siècle, plus particulierement connu sous le nom de clusius, qu'est due l'introduction de la pomme de terre dans l'Europe (*);’ daar de Provincie Artois, tijdens de geboorte van clusius, eene der zeventien Nederlandsche Provincien was, en niet vóór 1640 aan Frankrijk afgestaan en daarmede vereenigd is.
Op gelijke wijze genoot Leiden de inwoning van philip van marnix, Heer van St. Aldegonde, die aldaar de laatste jaren zijns levens tot 1598 doorbragt, onder het genot van een jaargeld, terwijl hij medewerkte aan de overzetting van den Bijbel. De groote verdiensten van dien man bij den nieuw-opgerigten Staat, zoo wel als zijne uitgebreide geleerdheid, zijn genoeg bekend; hij was geboren en opgevoed te Brussel.
Joannes drusius, eigenlijk genaamd van den driesche, Hoogleeraar in de Oostersche Talen te

{==172==} {>>pagina-aanduiding<<}
Leiden van 1577 tot 1585, en voorts tot zijnen dood in 1616 te Franeker, is wegens zijne taalgeleerdheid bij deskundigen genoeg bekend; gelijk nog onlangs een des bevoegd regter, de Hoogleeraar van der palm, 's mans verdiensten bij de overzetting van den Bijbel met zoo veel lof vermeld heeft (*), hoewel dezelven anders misschien minder bekend zijn, omdat hij, bij de kerkelijke twisten, die partij aanhing, welke in 1618 voor de andere moest zwichten. Deze drusius was een Vlaming, te Oudenaarde geboren en opgevoed, en had te Gent en te Leuven het eerste onderwijs in de letteren genoten.
Antonius walaeus, anders de waele, antonius thysius, en joannes polyander a kerkhoven, omtrent te gelijker tijd Hoogleeraars in de Godgeleerdheid te Leiden, en voorstanders van de Dordsche Kerkvergadering van 1618, waren uit de Zuidelijke Provincien voortgesproten, de eerst- en laatstgemelde te Gent, de tweede te Antwerpen geboren.
Caspar barlaeus, een voorstander van de andere partij in die kerkgeschillen, en daarom van zijnen post als Hoogleeraar te Leiden ontzet, doch wederom te Amsterdam aangesteld, was een Brabander, geboortig van Antwerpen. Zijne Latijnsche redevoeringen, gedichten en brieven zijn met ongemeenen lof bekend.
Op den geleerden daniel heinsius, die ook eenigen tijd het Hoogleeraarsambt te Leiden bekleed heeft en in 1655 overleden is, kunnen de Zuidelijke Provincien, hoewel hij een Vlaming van geboorte was, weinig aanspraak maken, vermits hij, nog een kind zijnde, reeds met zijne ouders zijne geboorteplaats Gent verlaten heeft.
Dit zal voldoende zijn, om aan te toonen, hoeveel de Leidsche Akademie aan de Zuidelijke Provincien is verpligt; alleen zij nog aangemerkt, dat de drukkerij, van welke plantijn eene afdeeling naar Leiden heeft

{==173==} {>>pagina-aanduiding<<}
overgebragt en aan de zorg van zijnen schoonzoon raphelengius overgelaten, en die, door goede uitgaven van belangrijke schriften, van zoo veel nut voor de wetenschappen is geweest, - dat die drukkerij uit Antwerpen oorspronkelijk, en dus aan de Zuidelijke Provincien te danken was.
Aan de andere Akademien in de Noordelijke Provincien, als van latere oprigting zijnde, vindt men wel zoo geene Geleerden, uit de Zuidelijke Provincien oorspronkelijk, vermeld. Welligt zou men echter ook nog voorbeelden ontdekken van mannen, die zich door hunne lettervruchten bekend maakten en lof verwierven, die, uit de Zuidelijke Provincien oorspronkelijk, zich in andere, Noordelijke Provincien nedergezet, en dezelven tot eer verstrekt hebben; zoo als de beide broeders adrianus en lambertus van der burch, van Mechelen geboortig, in de laatste helft der zestiende Eeuwe te Utrecht gewoond, en verdiend hebben onder de Geleerden dier stad geteld te worden.
Om niet buiten het mij voorgesteld bestek te treden, zijn het alleen de Zuidelijke Provincien, zoo als die zich thans bevinden, bij welke ik mij te dezen bepaald heb; hoezeer anders de tegenwoordige Provincie Noord-Braband hier ook in aanmerking zou kunnen komen, alzoo zij bij de oprigting van den Staat der vereenigde Nederlanden nog niet tot dezelven behoorde, en in nadere betrekking tot de Zuidelijke Provincien stond, terwijl zij vervolgens ook geen der vereenigde Provincien uitgemaakt heeft, maar slechts als een aanhangsel derzelven beschouwd, en aan haar naauwelijks eenig aandeel in den bloei der wetenschappen in de Noordelijke Provincien toegekend is. Uit die Provincie, echter, hebben de Noordelijke Provincien ook mannen bekomen, die wegens hunne verdiensten in het vak der wetenschappen bekend zijn geworden.
Omtrent de helft der zestiende Eeuw was aan het hoofd der Hieronymiaansche school te Utrecht georgius macropedius, eigenlijk genaamd lank-
{==174==} {>>pagina-aanduiding<<}
veld; en bijna alle Nederlanders, (zoo als ook c. burman getuigt) die den lof van geleerdheid in dien tijd verworven hebben, werden door zijn onderwijs gevormd. Hij was geboren te Gemerten, in de Meijerij van 's Hertogenbosch.
In het laatst der zelfde Eeuw versierde niet alleen als Raadsheer het Geregtshof der Provincie Utrecht, maar verwierf mede den lof van taalkunde en geleerdheid, henricus agylaeus, anders genaamd hendrik in den hoorn, in de stad 's Hertogenbosch geboren, en vandaar naar Utrecht geweken. In elke uitgave van het Corpus Juris Civilis vindt men hem als den overzetter van de Edicta van justinianus en van latere Keizers vermeld.
Marcus zuerius boxhorn, die zich, in de eerste helft der zeventiende Eeuw, als Hoogleeraar in de Letter- en Geschiedkunde te Leiden verdienstelijk en beroemd maakte, was te Bergen-op-zoom geboren en te Breda opgevoed; terwijl ter zelfder tijd janus vlitius, of van vliet, Griffier te Breda, en aldaar in 1666 gestorven, zich door zijne letteroefeningen en geleerdheid bekend heeft gemaakt.
De vermaarde willem jakob 's gravesande, in de eerste helft der achttiende Eeuw, tot 1742, wanneer hij overleed, Hoogleeraar in de Wis- en Sterrekunde aan de Leidsche Akademie, was te 's Hertogenbosch geboren en opgevoed; en wilhelmus van irhoven, die als Hoogleeraar in de Godgeleerdheid weinig tijds later de Utrechtsche Akademie versierde, en door meer dan schoolsche godgeleerdheid roem verwierf, was geboortig van Kessel, in de Meijerij van 's Hèrtogenbosch.
Maar, om nog eens terug te keeren tot de Zuidelijke Provincien; Leuven was in de zestiende Eeuw, vóór de oprigting der Leidsche Akademie, de éénige kweekschool der wetenschappen in de Nederlanden. Onder andere merkt zulks op de Hoogleeraar a. drakenborch, in zijne redevoering bij het Eeuwfeest der

{==175==} {>>pagina-aanduiding<<}
Utrechtsche Akademie, den 27 Maart 1736: ‘In hac cultioris orbis parte unica tantum erat Brabantinorum Academia Lovaniensis, ad quam undique consluebant, quicunque nostrae gentis elegantiorem ingenii cultum sibi induere et sapientiae praeceptis pectus exornare cupiebant.’ En geen wonder; de voornaamste mannen, die in de beschaafde letteren in de Noordelijke Provincien hebben uitgeblonken, hadden daar hun onderwijs genoten. Het zij genoeg alleen te noemen den keurigen Latijnschen Dichter janus secundus, die ook, schoon in 's Hage geboren, maar weinig van zijn' korten leeftijd in de Noordelijke Provincien heeft doorgebragt; - lambertus hortensius, op wien zich de Provincie Utrecht, als te Montfoort geboren, beroemen mag; en janus dousa den Ouden, die zich, zoo door vaderlandsche deugd, als door zucht tot en vordering in de wetenschappen, beroemd gemaakt, en aanleiding tot de oprigting der Leidsche Akademie gegeven heeft.
En hoe vele nog genoeg bekende mannen, die in beschaafde letteren en geleerdheid hebben uitgemunt, zijn uit de Zuidelijke Provincien in de zestiende en zeventiende Eeuw voortgekomen! Alleen nog, ten aanzien der oude en klassieke letterkunde, mogen onder andere de volgenden herinnerd worden. Christophorus longolius, volgens zijn eigen getuigenis te Mechelen geboren en opgevoed, die, als oud-letterkundige, den lof van erasmus, wiens tijdgenoot hij was, zijnde in 1522 te Padua overleden, verworven heeft; - laevinus torrentius, anders van der beeke, te Antwerpen geboren, te Leuven onderwezen, te Brussel in 1595 gestorven, aan wien men uitgaven van suetonius, horatius en andere Auteuren te danken heeft; - joanneslivinaeus, te Dendermonde geboren, doch oorspronkelijk van Gent, en zich daarom Gentenaar genoemd hebbende, te Antwerpen in 1599 overleden, uitgever van de Panegyrici duodecim veteres; - joannes bernartius, die,

{==176==} {>>pagina-aanduiding<<}
te Mechelen geboren, ook aldaar in 1601 stierf, de vriend van lipsius, van wien men uitgaven heeft van statius en boëthius; - martinus antonius delrio, die, te Antwerpen geboren, te Leuven in 1608 overleed, mede in de vriendschap van lipsius deelde, en solinus, claudianus en de Tragedien van seneca uitgaf; - joannes lernutius, een Vlaming, van Brugge geboortig, en te Leuven in 1619 gestorven, die zich door zijne keurige Latijnsche gedichten roem verworven heeft; - janus gruterus, een Antwerpenaar van geboorte, doch die, zijn vaderland verlaten hebbende, zich te Heidelberg bevond, toen hij te Groningen als Hoogleeraar beroepen werd, maar door zijn overlijden, in 1627, belet werd zich derwaarts te begeven; wiens werken met zoo veel lof bekend zijn, waarvan genoeg is zijne Inseriptiones antiquae te noemen, behalve zoo vele klassieke Auteuren, door hem uitgegeven en opgehelderd, en aan wien men de verzameling en uitgaaf van de Deliciae Poëtarum Gallorum, Belgarum en anderen te danken heeft; - andreas schottus, ook te Antwerpen geboren, en aldaar in 1629 overleden, die, behalve eene menigte andere schriften, ook verscheiden klassieke Auteuren opgehelderd en uitgegeven heeft; - joannes brantius, mede een Antwerpenaar van geboorte, alwaar hij in 1629 stierf, van wien men heeft eene uitgave van julius caesar en van apuleius; - caspar gevartius, ook te Antwerpen geboren, en ter zelfder plaatse in 1666 gestorven, de vriend
van daniel heinsius, die onder andere zich verdienstelijk heeft gemaakt door zijne Lectiones Papinianae ad Statii Silvas; - alle welke mannen hun onderwijs te Leuven genoten hadden.
Men zoude hier nog veel kunnen bijvoegen; dan, daar ik niet voorheb eene geschiedenis der letterkunde te schrijven, zal dit, naar ik vertrouwe, tot het gezegde oogmerk genoeg zijn.

{==177==} {>>pagina-aanduiding<<}

Hoezeer men, na de afscheiding der Zuidelijke van de Noordelijke Provincien, weinig onderlinge gemeenschap gehouden, en in laatstgemelden geringe kennis van den staat der wetenschappen in de eerstgenoemden gedragen heeft, is men echter niet onbekend gebleven met de Akademie der Wetenschappen en fraaije Letteren, te Brussel in den jare 1772 opgerigt, doch vervolgens door de Fransche overheersching vernietigd; zoodat zelfs, uit de Noordelijke Provincien, de verdienstelijke te water, van wijn en van swinden leden van dezelve geweest zijn, en wederkeerig de Leidsche Maatschappij der Nederlandsche Letterkunde den geleerden Secretaris dier Akademie, g.j. gérard, onder hare leden heeft mogen tellen, wiens lof zij door haren Voorzitter te water in de jaarlijksche vergadering van 1815 heeft hooren vermelden, naar aanleiding der levensbeschrijving, medegedeeld door haar waardig medelid j.j. raepsaet, van udenaarde. - Ook zijn in de Noordelijke Provincien wegens hunne letterkundige verdiensten niet onbekend gebleven de Antwerpsche Bisschop cornelius franciscus de nelis, de Kanonik ernst van roldue, de Geestelijke josephus ghesquierius, van Brussel, de Kanonik j. de bast, van Gent, en anderen; gelijk mede aldaar thans niet onopgemerkt heeft kunnen blijven de Koninklijke Maatschappij van schoone Kunsten en Letterkunde te Gent, en de uitloving van prijzen, door dezelve in het vorig jaar gedaan, waaronder ook een voor den maker van het beste Nederlandsche dichtstuk. En welk eene hoop mag men niet voeden omtrent den toenemenden bloei der wetenschappen in de Zuidelijke Provincien, daar 's Konings wijze zorg deswege is aan den dag gelegd in het
benoemen van Kommissarissen tot regeling van het Publiek Onderwijs in die Gewesten; terwijl het te wenschen is, dat er tusschen de Maatschappijen en Genootschappen in de Zuidelijke en Noordelijke Provincien meer en meer gemeenschap en vereeniging moge plaats hebben, en alles aangewend,

{==178==} {>>pagina-aanduiding<<}
om in beiden de verlichting gelijkelijk te verbreiden, waardoor de onderlinge verbroedering aanmerkelijk kan bevorderd worden.





Fragment eener reize van Tessel naar Batavia. Door J.C. Metzlar, weleer Predikant te Batavia, nu te Aduard, in de Provincie Groningen.

- Nadat wij door den Heer Bewindhebber beaumont gemonsterd waren, zeilden wij den 4 Mei 1774 uit Tessel, met het O.I.C. Schip de Morgenster, een nieuwnagel van 150 voeten, onder het bevel van den kundigen en braven Schipper gerrit springer, die els reizen naar Oostindië deed, en voor eenige jaren te Amsterdam is overleden. Op dien dag vertrokken er 70 Hollandsche schepen naar verschillende havens; 't was een lust voor de oogen, zoo vele Hollandsche vlaggen te zien wapperen. Mijn reisgenoot in de kajuit was de Hr. Onderkoopman george clifford. Den 11 Mei waren wij in de Spaansche Zee; den 26 en 27 zagen en passeerden wij de onbewoonde Eilanden Salvages en Isle de Palma, en kwamen den 7 Junij ter reede van Porto Prajo, op 't Portugeesch Eiland St. Jago, ten anker. Daar vulden wij onze ledige watervaten uit de tweede en van het strand verst afgelegene put; uit de eerste mogten wij niet scheppen. De inwoners zijn er niet veel te betrouwen; waarom wij gewoonlijk, bij het aan land gaan, een korporaal met zes soldaten bij ons hadden. Over 't algemeen zag het er zeer armoedig uit; weinig was er te krijgen, behalve eenige vruchten, als ananassen, druiven, china's-appelen, citroenen, die wij voor oude kleederen meest inruilden; ook vingen wij er op de reede veel visch. Het paleis van den Gouvernenr, boven op Porto Prajo, was ook zeer onaanzienlijk. Eene langdurige droogte vermeerderde daar toen het gebrek. Ik trof er een Hollander aan, denkelijk een deserteur, die te vergeefs verzocht, om met ons te mogen vertrekken; ook twee van ons Schip bleven aldaar, door desertie, achter. Gedurende ons verblijf kwam er nog een Portugeesch Schip, met eenigen
voorraad. - 14 Junij vertrokken wij vandaar; in mijne kajuit had ik eene zonderlinge zitplaats, namelijk dertien geldkisten van de Comp.; nimmer was ik meer bezitter van zulke schatten! - 8 Julij pas-
{==179==} {>>pagina-aanduiding<<}
seerden wij de Linie AEquinoctiaal, en kwamen 10 Sept. in de Tafelbaai, aan de Kaap de Goede Hoop, ten anker. Wij hadden, tot hiertoe, dertien dooden. In het van de reede naar land roeijen spartelden de robben om de sloep. o! Wat was ik blijde, bij het aan den wal stappen, dat ik overvloed van allerlei ververschingen, en eene beschaafde verkeering aantrof; ik dankte God regt hartelijk: maar wat was alles hier vreemd, en eene nieuwe wereld voor mij; ik keek mij de oogen uit. Langwerpige wagens, met een aantal ossen bespannen, die ieder hunnen bijzonderen naam hadden, en door eenen, genoegzaam naakten, Hottentot, slechts met eene schapenvacht omhangen, met eene lange zweep, werden voortgedreven, terwijl de lijvige Kaapsche boer op den wagen zijne pijp zat te rooken. Ik deed ook een toertje in 't land; o! welke heerlijke wijnlanden, koornvelden, vruchtboomen van allerlei aard. Dikwijls wandelde ik in den heerlijken Comps.-tuin: dan, kolbe, valentijn, sparman, vaillant en anderen hebben er uitvoerig over geschreven; schoon die beschrijvingen, hoe schoon ook, op verre na niet kunnen halen bij de dadelijke beschouwing van dit aardsch Paradijs zelve. Veel wild wordt aan dezen uithoek gevonden, vooral hazen en patrijzen. Ik genoot er veel vriendschap van den Gouverneur van plettenberg en de drie Predikanten. Ik bezocht er ook de openbare Boekerij, boven de Kerk, die nog al niet onbeduidend, en versierd was met wapenen, kleederstukken en muzijkinstrumenten der Otaheiters en andere Zuidzee-Eilanders, ten geschenke gegeven door den beroemden Reiziger james cook, die met
een' Otaheiter aan de Kaap is geweest, en daarna nog zoo jammerlijk zijn nuttig leven moest eindigen. - 27 Sept. vertrokken wij van de Kaap, onder eene zware bui van bliksem, donder en stormvlagen; er stond eene vreesselijk holle zee; de kajuitsluiken werden vastgespijkerd: ik was ziek aan boord gekomen; eindelijk bedaarde het weder, maar niet mijne ziekte, die eene hevige en gevaarlijke zinkingkoorts werd, en mij aan de poorte des doods bragt. Des nachts in mijne ijlhoofdigheid, terwijl mijne wakers sliepen, stond ik eens op, sloeg, van zwakheid, tegen het kajuitsbeschot zoo geweldig aan, dat mijne oppassers ontwaakten; er volgde eene geweldige bloedstorting uit den neus op, die lang aanhield; hierna kwam er eene gunstige wending en scheiding in de ziekte, en onze

{==180==} {>>pagina-aanduiding<<}
kundige en menschlievende Scheepsdokter had het genoegen, mij weder te zien herstellen, en ik dankte er op Zondag, 13 Nov., den God van
    mijn leven openlijk en hartelijk voor. - 10 Dec. zagen en passeerden wij het Eiland Engano; den 11 zeilden wij, met een'
    frisschen voor-den-wind, de straat Sunda in, kwamen den 12, 's avonds, bij het Eiland Onrust ten anker, en den 13, 's middags om half één, op de reede van Batavia. Om drie ure was ik aan den wal. Daar stonden wij nu in een vreemd land, omtrent 4000 mijlen van ons Vaderland verwijderd! Slechts twee kennissen had ik op Batavia, den Predikant vermeer en zijn zoon, die mij vriendelijk ontvingen en te regt hielpen. Zij bragten mij, dien zelfden avond, op het vorstelijk landgoed Weltevreden (*), bij den Gouverneur-Generaal p.a. van der parra, wien ik mijne aanbevelingsbrieven overgaf; er was juist avondgezelschap, dat ik, na ontvangene uitnoodiging, bleef bijwonen; ieder had er zijne zitplaats naar zijnen rang, waarin de Predikanten ook niet achterlijk waren: dan, ijdelheid der ijdelheden! Wat beschouwde ik, intusschen, in dat gezelschap niet eene en andere zaken met verwondering: de bagedissen kropen, zacht piepende, langs de wanden, op en neder; - ieder was ontdaan van zijn rok en paruik, en zat, zoo, in zijn kamizool, op 't hoofd versierd met eene steile witte katoenen muts; dit, dacht mij, stond vooral grappig in den Predikant G., omdat de bef met die uitrusting een raar
contrast maakte: men vroeg mij, of ik mijn' rok ook niet wilde uitdoen? dan, ik had geen mouwen in het kamizool, en dus moest de rok aanblijven, dat mij dien avond niet weinig zweets ten lijve uitdreef, alzoo mijn geheel pak van destig Hollandsch laken was; dan, spoedig liet ik mij Indische kleederen maken. 's Avonds ten negen ure vertrokken wij; twee nachten logeerde ik in de stad, in 't Heeren-Logement, bij den kastelein van houten, en betrok toen eene gehuurde woning in de Buiten-nieuwpoort-straat, juist over de woning van mijn' Collega vermeer. - Om het ongerief voor uitkomende Predikanten, werd, op mijn voorstel, bij het Ministerie

{==181==} {>>pagina-aanduiding<<}
besloten, dat ieder Predikant, op zijne beurt, een' uitkomenden broeder eene maand lang bij zich zou logeren: in mijne eerste beurt ontving ik Ds. josua van iperen, met zijn huisgezin, bestaande uit acht personen. - Eene matige levenswijze is, vooral op Batavia, ter bevordering van het behoud der gezondheid, zeer aan te raden; en hiertoe zal ook het volgende (zoo men dit hebben kan) niet ondienstig zijn: eene woning op eenigen afstand van de stad, bij voorbeeld op Molenvliet, tusschen de posten Rijswijk en Noordwijk, zoo die er nog zijn. Het zitten in den maneschijn moet vermijd worden; ik had er, althans, ongemak van. Veel eten, vooral des avonds, en het drinken van veel bier, is nadeelig. Op het eten van vruchten (dat ook matig dient te geschieden, en wel naar dat de soorten zijn) moet men geen koud water drinken. Eene goede rijpe ananas, die er in overvloed zijn, is, des morgens, zeer gezond. Goede sappige pompelmoezen kunnen in heete koortsen zelfs gebruikt worden, en zeer verkwikken. Jaarlijks een reisje naar de bovenlanden van Batavia, naar Buitenzorg, Pondok Gedé, Ciceroa, Tjipannas, bevordert zeer de gezondheid; men heeft er eene zuivere gezonde lucht, voortreffelijke groenten, en de heerlijkste gezigten. Het baden twee maal ter weke (doch nimmer met een verhit ligchaam (*)) is er zeer aan te raden, als ook het tijdig ter ruste gaan en vroeg opstaan; want de bezigheden moeten er, wegens de hitte, vroeg beginnen: om zes ure des morgens gaf de Gouverneur-Generaal
van der parra op Weltevreden (vijf kwartieruurs van Batavia gelegen) al audientie. En verder zal de ondervinding, ook in dezen, de beste leermeesteresse zijn.
In de Verhandelingen van het Zeeuwsch Genootschap der Wetenschappen, te Vlissingen, (waarvan ik, sedert 1784, de eere heb, lid te zijn) het XIVde Deel, bladz. 577, wordt een berigt, door mij medegedeeld, gevonden, wegens een min bekend Indisch geneesmiddel tegen de koorts en de koek; terwijl vooraan, in dat zelfde Deel, twee bekroonde Verhandelingen gevonden worden, op eene prijsvraag, we-
{==182==} {>>pagina-aanduiding<<}
gens de middelen, om het gebrek aan goede krankbezoekers, in dienst van de toenmalige O.I.C., te verminderen, ja geheel weg te nemen, en die Comp. van den last der kwaden te bevrijden; tot welke prijsvraag ik het genoegen gehad heb, eenige aanleiding te geven.

j.c.m.
Aduard, den 20 Jan.
1816.




Frederik Matthison's onverwachte redding uit een doodelijk gevaar.

(Briefswijze door hemzelven medegedeeld aan eenen Vriend.)

Grandclos, (in Zwitserland) Junij 29, 1790.

- Dat ik nu overga, waarde vriend! u eene naauwkeurige beschrijving te geven van mijne laatste uitstappen op het Alpische gebergte. - Wij begaven ons te paard naar het dorp Yvorne, niet verre van Aigle gelegen. De weg was aanvankelijk bekoorlijk, door pijn- en citysus-boomen slingerende: de trossen gele bloemen, die de laatste versieren, kwamen treffend en sierlijk uit tegen de donkergroene kleur der eerste; terwijl wij nu en dan door de openingen der boschjes verrast werden met een gezigt op de vlakten van de Rhône en de wildbesneeuwde heuvelen van het Walliserland. Wij vervolgden op deze wijze onze opklimming gedurende bijna twee uren, toen wij aan eene plaats kwamen, de Ruïnen genoemd; een naam, volkomen overeenkomstig met de natuurlijke gesteldheid der plaats, daar de weg nu bijna eene geheel loodregte gedaante aannam, en de natuur van wederzijden niets anders voor het gezigt opleverde, dan opeengestapelde gebrokene rotshoopen. Naauwelijks, echter, waren wij deze wildernis voorbij, als eene aangename vlakte ons dezelve op eenmaal deed vergeten, daar wij thans het meer van Geneve, in deszelfs gansche uitgestrektheid, in de verte zagen voor ons liggen. Wij hielden ons hier eenigen tijd in eene sennhütte (*) op, waar wij door den eenvoudigen eigenaar

{==183==} {>>pagina-aanduiding<<}
bij uitstek gastvrij ontvangen werden en uitmuntende melk vonden. Na deze verversching zetteden wij ons togtje voort, en bereikten tegen den avond ons nachtverblijf; zijnde eene andere sennhütte, aan den voet van twee prachtige rotsgevaarten gelegen, van welke het eene volkomen de gedaante heeft van een' platvormigen koepel, en la Tour de Mayenne genoemd wordt.
Door eene vurige begeerte bezield, om den top dezer hoogte te bereiken, vanwaar ik mij een heerlijk gezigt beloofde over de Alpen van Savoje, en tevens een' rijken oogst van planten, kon ik den volgenden morgen niet nalaten eene proef te wagen om mijne begeerte vervuld te zien, vooral daar mijn gastheer mij verzekerde, dat de onderneming moeijelijk noch gevaarlijk was. Mij dus van mijnen linnaeus en een klein mandje met wijn en brood voorzien hebbende, begaf ik mij op weg, en bereikte, zonder eenig beletsel of ongeval, den top der rots. Het gezigt op denzelven ging mijne verwachting nog te boven, en ik vond mij ook geenszins te leur gesteld in den kruidkundigen oogst, dien ik mij beloofd had: alles zou dus naar wensch zijn uitgevallen, indien ik had kunnen goedvinden, langs denzelfden gemakkelijken weg weder terug te keeren; maar, ongelukkig wekte een kwade geest de gedachte bij mij op, dat ik, door rondom de oostzijde dier hoogte te gaan, welligt een ander spoor ter afdaling vinden, en daardoor tevens eene nadere kennis zoude verkrijgen van eenen grond, dien ik begeerig was zoo naauwkeurig mogelijk te onderzoeken. Nimmer zoude ik echter de uitvoering van dit plan beproefd hebben, indien ik bedacht had, dat de rij rotsen, tusschen welke ik dit spoor hoopte te vinden, zich loodregt boven eenen verschrikkelijken afgrond verhief.
Omtrent een half uur voortgewandeld zijnde, eerst langs een dal, en vervolgens weder eene hoogte beklommen hebbende, bevond ik mij aan den voet eener zeer steilerots, die ik niet

{==184==} {>>pagina-aanduiding<<}
zonder veel moeite besteeg, door middel van bosjes heester, die uit de scheuren opgroeiden. Nu vond ik eene bevallige schuinte, die met de silene acaulis als met een purperen tapijt bedekt was. Min of meer vermoeid zijnde, zette ik mij hier neder, en rustte een' tijdlang uit. Het was toen juist twaalf ure des middags.
Na eenige ververschingen uit mijn korfje genuttigd te hebben, beklom ik de schuinte, en, daar nergens eenig spoor van menschen te vinden was, rigtte ik mijnen koers naar de zon en la Tour de Mayenne, die juist ten oosten gelegen was van de sennhütte, waar ik mijnen geleider gelaten had. Zelden bevond ik mij zoo onaangenaam in mijne verwachting te leur gesteld, als thans op het gezigt van de ontzettende verandering des tooneels, dat zich aan mijne oogen opdeed; daar ik, den top der schuinte bereikt hebbende, eene grenzenlooze, met sneeuw overdekte, wildernis, zoo ver ik zien kon, zag voor mij liggen, die slechts werd afgewisseld door groote kloven en rotspunten, en waar, als aan de eindpalen van eenen Chaos, alle wasdom en leven scheen te hebben opgehouden.
Zelfs indien mijne krachten nog geheel onverzwakt waren geweest, zoude ik mij geen dwazer denkbeeld hebben kunnen vormen, dan dat van te willen beproeven, deze koude oorden der verwoesting door te dringen. Natuurlijk, dus, dat ik thans, daar ik mij reeds afgemat gevoelde door vorige moeijelijkheden, het geraden oordeelde, zonder uitstel terug te keeren, en zoo spoedig mogelijk het pad weder te bereiken, langs hetwelk ik was opgeklommen. Dan, oordeel over mijne verbazing, toen ik, de rots weder bereikt hebbende, sidderende de onoverkomelijke zwarigheid inzag, langs eene steilte af te klimmen, wier ijsselijkheid ik in het opklimmen schier niet had opgemerkt!
Gij weet bij ondervinding, dat zeer dikwijls het geval plaats heeft in rotsachtige oorden, dat dezelfde rots, die gemakkelijk te beklimmen is, in het afstijgen niet zelden het grootste gevaar oplevert. In mijn geval was die afstijging niet alleen gevaarlijk, maar zelfs onmogelijk; dewijl niets mijnen val in eenen afgrond beletten kon, dan het juiste plaatsen van den voet op die bosjes heester, welke mij in het opklimmen waren behulpzaam geweest; en hiervan konde ik mij toch niet verzekerd houden, ten zij ik ook oogen in mijne voet-
{==185==} {>>pagina-aanduiding<<}
zolen had gehad. Ter regter en ter linker zijde ontnamen verschrikkelijke steilten mij elke mogelijkheid, mij uit dezen gevaarlijken toestand te redden. Niets bleef mij dus overig, dan het te wagen, deze fneeuwwoestijn door te worstelen; en ik was genoodzaakt, hieraan alleen de beslissing van mijn lot over te laten. Andermaal bevond ik mij weldra op de schuinte met het purperen tapijt, en aan de boorden dier met sneeuw overdekte wildernis, in welke de losse sneeuw de wandeling bij uitstek moeijelijk maakte; en woorden zonden mij ontbreken, om alle de zwarigheden te beschrijven, die ik op mijnen weg ontmoetede, en zoo groot waren, dat, met eenen geringeren graad van natuurlijke sterkte, ik onvermijdelijk onder dezelve had moeten bezwijken. Dikwijls vond ik mij genoodzaakt, in met sneeuw opgevulde diepten neder te dalen, uit welke ik zonder de uiterste inspanning niet weder konde opklimmen; en na dit alles was ik slechts een zeer klein eind wegs tot mijn doel genaderd. Door het aanhoudend vallen tusschen gebrokene rotsspitsen waren mijne enkels geheel ontveld, en mijne handen door het aanvatten van dezelve zwaar gekwetst; zoodat ik mij eindelijk zoodanig uitgeput gevoelde, dat het mij onmogelijk was verder te gaan. Het was toen half vijf.
Tot hiertoe had ik alle hoop van redding nog niet opgegeven; maar thans, daar mijne krachten mij verlaten hadden, en de woestenij zich nog even ver scheen uit te strekken als bij den eersten stap, dien ik in dezelve deed, kwam mij mijn lot onvermijdelijk voor, en beschouwde ik den dood als den éénigen redder uit zoo vele gevaren. Het geringe overschot van mijnen wijn en mijn laatste brood gebruikte ik in de vaste overtuiging, dat, even als de edele Spartanen te Thermopylae, ook ik nu mijnen laatsten maaltijd gehouden had. Met deze denkbeelden leide ik mij neder op den rotssteen, die mij te voren tot eene tasel had verstrekt, en viel terstond in eenen diepen slaap.
Het leven van uwen vriend, waarde bonstetten! hing nu aan een zijden draad. Mijne vermoeidheid in aanmerking nemende, was het meer dan waarschijnlijk, dat ik niet dan na zonneöndergang uit mijnen slaap zoude ontwaken; en in dit geval had ik zonder twijfel het slagtoffer moeten zijn der vorst, die hier des nachts, zelfs in dit jaargetijde, zoo gestreng is, dat dezelve een klein meer, dat ik op deze hoog-
{==186==} {>>pagina-aanduiding<<}
ten was voorbijgegaan, met eene zeer dikke korst ijs bedekt had. Dat eene menschenhand mij uit dezen verstijfden en bijna levenloozen toestand zoude gered hebben, was hier even zoo min, als in eene woestenij op een onbewoond eiland, te verwachten; en ik zal het toeval, aan hetwelk ik mijne verlossing te danken heb, altijd beschouwen als eene der opmerkelijkste omstandigheden, welke den sterveling, onder het bestuur der Voorzienigheid, kunnen bejegenen.
Een roofvogel, die waarschijnlijk een nest ergens in de nabijheid had, was het éénige middel, dat mij aan het leven en de menschelijke zamenleving moest teruggeven. Met een luid geschreeuw zweefde hij zoo digt langs mij henen, dat, in weerwil mijner bijna doodelijke verstijving, ik door het geraas ontwaakte. Zijn geluid, dat ik nog op eenen afstand hoorde, scheen mij toe dat van eenen arend te zijn; en naderhand werd mij door de gemzen-jagers verzekerd, dat de nesten der steen-arenden in menigte op deze rotsen gevonden worden. De groote uil, in het Fransch grand duc genoemd, is mede een bewoner dezer oorden, en houdt zich in de scheuren en holligheden der rotsen op: het is echter niet waarschijnlijk, dat deze mijn verlosser was, dewijl hij niet gewoon is zich bij dag te vertoonen. Bij mijn ontwaken belettede mij mijn halfdroomende toestand, het beest met eenige naauwkeurigheid te beschouwen; en, toen ik mijne zinnen weer had verzameld, had het zijne vlugt reeds zoo hoog genomen, dat het mij niet mogelijk was, deszelfs gedaante duidelijk te onderscheiden.
Het was zes ure, toen ik ontwaakte; en, mijne krachten nu eenigzins hersteld zijnde, besloot ik nogmaals alle pogingen te beproeven, om, ware het mogelijk, mij uit dezen toestand te redden. Ik worstelde, zonder vertraging, gedurende omtrent een uur lang, met onbegrijpelijke moeijelijkheden, door sneeuw en rotskloven heen; wanneer ik ten laatste de bedding bereikte van eene bergrivier, thans van water ontbloot, en hier en daar slechts opgevuld met sneeuw. Mijne geestvermogens, te voren meer en meer onderdrukt, werden op dit gezigt in eene even groote mate opgewekt. Vol vreugde beette ik den voorbode mijner uitredding welkom, en betrad zijne bedding in het volle vertrouwen, dat, daar hij in een ander jaargetijde zijne wateren naar de vlakten

{==187==} {>>pagina-aanduiding<<}
voerde, hij thans mij daarhenen tot eenen geleider zoude verstrekken.
Ik daalde zeer langzaam af, tusschen hoopen rotssteenen, die beurtelings nu effen dan ruw waren, naarmate het water met meer- of minder geweld over dezelve was heengestroomd. Niet lang vervolgde ik dus mijnen weg, toen ik eindelijk weder verrast werd met het geluid van de klokjes der kudden en het gezang der herders. De toonen der welluidendste muzijk hadden nooit zulk eenen invloed op mij, als thans deze ruwe klanken, dewijl dezelve in één oogenblik allen twijfel ophieven, die mij wegens mijne volkomene uitredding nog was overgebleven. Een rook, dien ik spoedig daarna ontwaar werd, en uit het midden van een pijnboomenbosch opsteeg, diende mij vervolgens verder tot wegwijzer; en tegen acht ure des avonds kwam ik bij eene sennhütte aan, op eenen aanmerkelijken afstand gelegen van die, welke ik des morgens verlaten had. De herders, mijn misvormd en doodbleek gelaat aanschouwende, verbeeldden zich in het eerst een geestverschijnsel te zien; en geen wonder, na veertien uren in zulke angstvolle omstandigheden te hebben doorgebragt, zonder eenige andere verkwikking, dan die van een weinig brood en wijn.
De goede bergbewoners schaarden zich rondom mij, om mijne geschiedenis te vernemen, en lieten eene deelneming in mijn lijden, en een ongeduld om hetzelve te verzachten, blijken, die mij diep troffen. Toen ik den weg aanwees, langs welken ik gekomen was, gaven zij mij, door de nadrukkelijkste gebaren, hunne verbazing te kennen, en verzekerden mij, dat het hooge bergland zeer gevaarlijk is, uit hoofde der verschrikkelijke afgronden, die men er in menigte aantrest; en dat het door de gemzen-jagers niet voor in de maand Augustus, en dan zelfs nog schaars, bezocht wordt.
Ziedaar, waarde bonstetten, een getrouw en onopgesmukt verhaal van mijne laatste reize in het Alpische gebergte!


{==188==} {>>pagina-aanduiding<<}

Merkwaardige bijzonderheden uit het leven van den beroemden Sully (*).

(Uit de Histoire de henri le grand, van Madame de genlis.)

In de rampzalige dagen der Parijsche bloedbruiloft bewaarde de Voorzienigheid een kind, dat in het vervolg moest bijdragen om Frankrijk te herscheppen. De jonge rosny (sully), twaalf jaren oud, werd, den eersten dag des algemeenen moords, wakker door het gelui van alle klokken en het verward geschreeuw van het graauw. Zijn Gouverneur en zijn kamerdienaar gingen met overhaasting naar buiten, om naar de oorzaak van den opstand te vernemen, en men heeft naderhand nooit weer van deze twee mannen gehoord; zij waren van de eerste slagtoffers. De jonge rosny, alleen in zijne kamer gebleven, kleedde zich in allerijl; en door zijnen huiswaard onderrigt van het gevaar, waarin hij zich bevond, besloot hij zich te begeven naar het Kollegie van Bourgondië, waar hij studeerde. Hij wikkelde zich in zijnen scholiersmantel, en, een paar groote getijboeken onder zijnen arm nemende, begaf hij zich op straat. Hij werd door schrik bevangen, bij elke schrede benden van verwoeden aantreffende, die rondliepen onder het geschreeuw: sla dood, sla dood! vermoord de Hugenooten!... Hij verviel onder een corps de garde, dat hem staande hield; maar het getijboek, waarvan hij zich had voorzien, diende hem ten paspoort; men liet hem loopen: hij werd nog tweemalen vastgehouden, en redde zich met hetzelfde geluk uit deze dringende gevaren. Aan het Kollegie van Bourgondië gekomen, weigerde de portier in den beginne, hem hier in te nemen. Nu achtte hij zich reddeloos verloren; maar hij werd te rade, naar den principaal van het Kollegie te vragen, zijnde een deugdzaam kerkelijke, met name la faye, die zich met hem belastte, en hem gedurende drie dagen in een kabinet verborgen hield, alwaar deze eerbiedwaardige priester, zoo zeer verdienende het Evangelie te prediken, hem zelf des morgens
en avonds spijs ging brengen.

{==189==} {>>pagina-aanduiding<<}
Het verbod van doodslaan en plunderen eindelijk openbaar gemaakt zijnde, haalde men den jongen rosny uit zijn celletje, en hij werd den Koning van Navarre in handen gesteld.

In den veldslag van Ivry waren de Baron van rosny, die, als gewoonlijk, in het eskadron des Konings streed, twee paarden onder het lijf gedood. Na zware wonden ontvangen te hebben, viel hij van zichzelve, zonder den uitslag des gevechts gezien te hebben. Weer tot zijne kennis komende, bevond hij zich over de aarde uitgestrekt, zonder helm en bijna zonder wapening, (de zijne was in stukken geslagen;) en, naar alle kanten rondziende, ontdekte hij bij zich noch bedienden, noch vijanden, noch troepen, en bespeurde niet dan lijken, langs den grond gestrekt. Hij hield den slag voor verloren. De Koning was op dit oogenblik met de armee aan het vervolgen der vlugtenden. Hij stond, kunnende ter naauwer nood blijven staan; in dezen toestand zag hij een' ruiter van de vijanden op hem aankomen; deze ruiter was gewond, op een slecht paard, maar scheen het op zijn leven gemunt te hebben. Gelukkig bevond rosny zich slechts eenige passen van eenen perenboom, welks takken buitengewoon laag neerhingen. Hij sleepte zich onder dezen boom, en, zich om denzelven draaijende, en een bolwerk van de takken makende, vermijdde hij de slagen van dezen soldaat, die, ten einde van weinige minuten, het gerucht van den draf eens paards hoorende, in aller ijl de vlugt nam. Hij, die dus tusschenbeiden kwam, was een bediende uit het gevolg van 's Konings leger; hij bereed een slecht, klein paardje, dat rosny, die in den slag altijd geld bij zich droeg, voor tien malen de waarde kocht. Deze kon hem geen het minste berigt van den slag geven. Rosny, steeds geloovende dat dezelve verloren was, stijgt te paard; hij begeeft zich op reis, zonder te weten, welken weg hij moet nemen, en, aldus op geluk en ongeluk ronddwalende, ziet hij regt op zich aankomen zeven vijanden, welker een den witten stormhoed des Hertogs van mayenne droeg. Hij dacht ditmaal, dat het onmogelijk was, het nieuw gevaar te
ontsnappen. Men riep: werda! en hij noemde zich. Gereed om zich over te geven, hoedanig was zijne verbazing, toen hij, in plaats van aangevallen te worden, vier der personen hem nederig zag naderen, smeeken-
{==190==} {>>pagina-aanduiding<<}
de dat hij hen als gevangenen wilde aannemen! Het scheen hem zoo vreemd, dat vier gezonde en welgewapende krijgslieden, op volmaakt goede paarden, zich kwamen overgeven aan een ontwapend man, geheel met bloed bedekt, dat hij, bewegingloos, buiten staat was om te antwoorden. Maar hij kreeg welhaast opheldering; deze vrijwillige gevangenen deden zich kennen. Zij berigtten hem, dat de Hertog van mayenne den slag verloren had, en dat de Koning de overblijfselen van den gewonnen slag vervolgde. De een bood hem, na dit verslag, ten teeken der overgaaf, den witten stormhoed aan, dien rosny, bij den staat van uitputting, waarin hij zich bevond, moeite had om te dragen. De drie anderen van dezen troep (allen worden genoemd en waren lieden van aanzien) spraken niet van zich over te geven; zij bevalen rosny hunne vier makkers, en, eenen hoop der overwinnaars ziende naderen, renden zij met lossen teugel voort. Rosny begaf zich tot het koningsgezind bataljon, en, een' der pages van den Koning ontmoetende, belastte hij hem met den stormhoed, die voor hem eene vracht was, welke hij niet meer kon torschen. Na nog eenige andere avonturen, ging hij in een huis, waar men zijne wonden verbond; vervolgens liet hij zich in een' draagstoel, en te water, naar het kasteel van Rosny brengen, waar de Koning was, dien hij door een' koerier van alles had laten onderrigten, wat hem wedervaren was. Op geringen afstand van Rosny, zag hij de vlakte geheel bedekt met paarden en honden, en den Koning zelv', die van de jagt kwam. De Koning liep terstond naar zijne rosbaar, en, ten aanzien van al zijn gevolg, omhelsde hij rosny met alle
blijken der treffendste genegenheid.

De Koning, wetende dat rosny aanteekeningen hield omtrent alle de gebeurtenissen, waarvan hij getuige was, beval hem, dit werk uit te breiden en in orde te brengen; en, daar rosny zich daarvan verschoonde, betoogende dat hij de hebbelijkheid van schrijven niet bezat, beloofde de Koning, het handschrift te zullen lezen, en den stijl met zijne hand te zuiveren. Dusdanig was het begin der Gedenkschriften van sully; belangrijke anekdote, die ze nog te kostelijker maakt.


{==191==} {>>pagina-aanduiding<<}

Natuurlijke historie der apen.

Eene satyrieke Voorlezing.

(Naar het Hoogduitsch.)

Wanneer wij den statelijk regtop tredenden Orang-outang, of Boschmensch, tabula 1 in buffon's Natuurlijke Histovie van den Aap, beschouwen, gelijk hij, als met den maarschalksstaf in de hand, den paradetogt der apen aanvoert, zoo blijft ons naauwelijks eenige twijfel over, of dit dier iet anders zij dan een ontwerp tot een' mensch, dat echter nog te ver van het ideaal der groote vormster verwijderd bleef, om het den stempel der menschheid in te drukken, en den goddelijken adem in te blazen.
Stellen wij ons eenen beeldhouwer voor, die zijn ideaal in marmer wil uitvoeren. Hoe menige onvolkomene schets moet hij dikwijls ontwerpen, eer hij een model tot stand brengt, dat aan zijn idé beantwoordt? Even zoo schijnt de natuur eerst door eene reeks mislukte proeven tot de verwezenlijking van haar menschen-ideaal gekomen te zijn, wanneer wij de gansche volgreeks der apen, van den Baviaan tot den Orang-outang, de monstering laten passeren; ja zelfs komen wij in de verzoeking, deze zeldzame diermenschen, welke ons, meesterstukken der schepping, als 't ware schijnen te trotsen, voor studien of voorbereidende oefeningen te houden, welke de schepping des menschen voorafgingen. Beschouwen wij b.v. den kortstaartigen, hondskoppigen aap op de 13de plaat. Wie twijfelt, dat hij de eerste proef was, om de hondsgestalte tot de menschengestalte te veredelen? Hier hebt gij de loodregte houding des ligchaams, die echter nog al te dikwijls uit de rol geraakt, en tot de viervoetige beestachtigheid afdaalt. Hier hebt gij de eerste onvolkomene ontwerpen tot menschenhanden; hier is de eerste overgang tot den mensch; met één woord: hier is de Baviaan. Maar uit deze gestalte liet zich zoo weinig de heer der schepping vermoeden, dat de natuur het opgaf, van den hond tot den mensch over te gaan. Zij beproefde derhalve den overgang van de kat tot haar ideaal; en zoo ontstonden die kattekoppige, kromgebogchelde en langstaartige gedierten, welke wij onder de namen Maimon, Makak, Patas, Malbroek, Talapoin, Killitrix enz. aanga-
{==192==} {>>pagina-aanduiding<<}
pen, onder welken eenige bij den naam van Meerkat bekend zijn.
Of de Maimon met den filozoof des zelfden naams en zeer geachten aandenkens gelaatkundige overeenkomst hebbe, laat ik aan zijne plaats. Zoo veel is zeker, dat hij in ligchamelijke houding en diepzinnige uitdrukking des gezigts iets van eenen wereldwijzen heeft, die over eene of andere moeijelijke metaphysische stelling peinst. - Even zoo weinig is te miskennen, dat bij alle deze apen kattengedaante met menschengedaante ineengesmolten, doch het ideaal maar weinig nader gekomen is.
Dan, beschouwen wij eens den aap, welke op de 41ste plaat onder den eerenaam van den Hertog voorkomt. Hier is reeds edeler menschelijke evenredigheid. Hier zijn armen, voeten en handen, als bij den mensch. Hier zijn neus en oogen, hier is gelaatsuitdrukking, als bij den heer der schepping. Maar de kaak, de staart en de nagels verraden nog te zeer het dier. Ook deze schets werd verworpen; en zoo ontstond de Gibbon, of langarmige aap, op de 2de plaat. Hier is men het ideaal reeds aanmerkelijk nader gekomen. Hier ziet gij menschelijke ligchaamsgestalte in alle afzonderlijke deelen. Hier is volkomen loodregte houding; hier de vorm des menschelijken hoofds; hier zijn ooren, mond en neus als bij ons evenbeeld; hier is een sierlijk gekroesde Zweedskop, en een bakkebaard, waarover zich geen onzer martiale pronkers behoefde te schamen; hier, eindelijk, zijn schouders, voeten, armen en handen, welker gebarenspraak, vol van uitdrukking, geenen menschen-verbeelder, gelijk iffland de schouwspelers zeer zinrijk noemt, geenen rondreizenden Mimus of Declamator ontsieren zou. Doch de verhouding van het eene tot het andere is nog te gebrekkig. Deze armen en handen, lang genoeg om een geheel vrouwelijk apen-harem te omhelzen, passen niet voor een meesterstuk der schepping, dat slechts tot een huwelijk en deux bestemd is.
Nu ontstond de Orang-outang, of Boschmensch, welke zich tabula 1 in deze reeks van mimische apenverbeeldingen aan ons voordoet. Hier is, als 't ware, de laatste station, of pleisterplaats, van het dier tot den mensch. En inderdaad, wanneer wij dezen aap naauwkeurig beschouwen, zoo schijnt hij ons, heeren der schepping, als tot eenen rangstrijd uit te dagen, of zelfs zich over ons vrolijk te ma-
{==193==} {>>pagina-aanduiding<<}
ken. Vertalen wij eens den satyrieken trek om zijnen mond in eene verstaanbare letterspraak. ‘Slechts niet te veel vertooning gemaakt, gij heeren der schepping!’ - dus schijnt hij ons toe te roepen - ‘die daar zoo deftig henentreedt: hier zijn ook lieden, die opgeregt gaan, zoo wel als gij; hier zijn ook lieden, die hunne medeschepselen over den schouder aanzien, zoo wel als gij. En wat de spraak betreft, waarop gij u zoo veel laat voorstaan: ei! beproeft het eens, onze apenspraak te bestuderen, of er niet meer gezond verstand dan in uwe menschensprake is.’
In waarheid, bij den aanblik van dezen quasi-mensch kunnen wij ons naauwelijks onthouden van te vormoeden, dat de groote formeerster hem in eene Hogartsche luim geschapen hebbe; namelijk, om eene karrikatuur in de schepping daar te stellen, waarin de mensch met demoed zijne grondtrekken herkennen zou, wanneer hem de hoogmoedsduivel plaagt om zich voor een evenbeeld Gods te houden.
Evenwel laat zich niet loochenen, dat tusschen den Orang-outang en den mensch nog eene klove gevestigd is, welke de natuur met eene ontallijke menigte spelingen aanvulde, die zich meer- of minder van het apendom verwijderen en in de menschenheid overspringen. - Onder deze spelingen neem ik alle die geciviliseerde apen op, welke wel eene menschelijke opvoeding genoten hebben, in menschelijke spraak onderwezen zijn, in menschelijke kleeding rondgaan, doch niettemin naar hunnen apenaard, hunne apenneigingen en apenlusten, met even veel regt als de Orang-outang en de Gibbon, tot de apen behooren, ja nu en dan zelfs in de familie der Bavianen overspringen. Beschouwen wij, b.v., den ouden, geilen handelsmous rips. Welken verstandigen man valt het in, hem voor iet anders dan eene bastaardsoort des Baviaans te houden, bijzonder wanneer hij, met de ligtvoetigheid eens bokvormigen Saters, zijnen grijzen haren, zijn gerimpeld voorhoofd en zijner varkenslederen huid ten trots, op Amors vrijen grond het wild najaagt? - Stellen wij de kleederen ter zijde, waarin hij zijne apengestalte poogt te versteken. Verbeelden we ons hem in puris naturalibus; en ik twijfel geenszins, of, zoo eenig natuuronderzoeker hem op de kust van Congo ronddwalen, of met een wijfjesaap kozende op eenen dadelboom zag zitten, wij hem spoedig in alle natuurhistorische werken in effigie zouden aangapen, misschien on-
{==194==} {>>pagina-aanduiding<<}
der den naam van bokaardigen aap, of simia hircus, dewijl het inderdaad schijnt, alsof de natuur tot zijn wezen twee deelen Baviaan en één deel bok genomen hebbe, schoon hem ook eenig bijvoegsel van de zwijnen-natuur niet kan ontzegd worden. - Of, beschouwen wij den Raadsheer slenderianus, die daar in stijve graviteit voor ons henen treedt. Voorzigtige Praktizijns plegen den testamenten eene clausule toe
te voegen, de codicillare clausule genaamd, welke omtrent dus luidt: ‘Mogt deze mijn laatste wil niet als een sormelijk testament kunnen gelden, zoo wil ik toch, dat het als eene codicil, een legaat, eene donatio mortis causa etc. zal bestaan.’ Even zoo komt mij onze Raadsheer slenderianus voor als een schepsel, waaraan de natuur de codicillare clausule heeft toegevoegd: ‘Mogt dit mijn werk niet als een in regten bestaand mensch kunnen gelden, zoo wil ik toch, dat het als een Orang-outang, Gibbon of Maimon zal bestaan.’ Want, nemen wij de proef, een' Orang-outang zijnen ambtsrok aan te trekken, en hem op eenen notenboom te zetten, of niet iedereen zich verwonderen zal, dat de ernsthaftige en deftige Raadsheer slenderianus, zijner ambtswaardigheid ten trots, op den notenboom geklouterd zij! - Ik wil daarvan niet eens spreken, dat de natuur reeds zijn uitwendig den typus des apenkarakters ingedrukt heeft; schoon zich reeds uit dezen verzwikten bouw der ledematen, dezen driehoekigen kop, deze hoogstaande ooren, en dezen tot een hoefijzer vertrokken mond, de Orang-outang laat zien, en wij inderdaad de tweede uitgave der Buffonsche Boschmenschen, tabula 1, met eenige ophelderende noten des uitgevers, in hem meenen te aanschouwen. Doch, hetgeen hem meer nog dan zijne gestalte karakteriseert, is deze Orang-outang's-graviteit, deze geleende, nageaapte, een of ander hoog origineel afgeziene, mine van gewigtigheid, en deze stijfheid van houding, welke hij ook met den kalkoenschen haan gemeen heeft. Met één woord: hier is waarachtig apenkarakter, naäpingszucht; hier is de Orang-outang in toga.
Doch, opdat men mij geen gebrek aan systematische orde verwijte, zoo wil ik eerst de genera optellen, en daaruit dan de species ontwikkelen. Ik verdeel alzoo de apen in wilden en geciviliseerden, naar dat zij in den staat der natuur, of in maatschappij en burgerlijke vereeniging leven. Mijne geciviliseerde

{==195==} {>>pagina-aanduiding<<}
apen vervallen wederom in drie afdeelingen; namelijk, in pronk-apen, wellustige apen, en bekkige of smoel-apen.
Onder de pronk-apen zijn op te merken: ten eerste, de deftige apen, tot welken mijn Raadsheer slenderianus, als simia togata, of aap met de ambtsmine, behoort. Deze apensoort verraadt zich, als gezegd, zeer spoedig door hare physiognomische uitdrukking. Haar gezigt ziet er eenigermate uit als een regeringsmandaat, dat, met den ambtsstempel en een stooters-zegel voorzien, de woorden: ex officio, regeringszaken, aan het hoofd voert.
Bovendien vereischt in deze klasse eene bijzondere melding de kleine Paus, of simia in pontificalibus. Dergelijke, in geestelijke deftigheid daarheen stappende, apen behoeven wij juist niet ver te zoeken. Overal verbeelden zij zich op den kansel te staan; ieder geluid, dat zij van zich geven, is een evangelie, en de gansche menschheid behoorde hun, billijkerwijze, het wierookvat na te dragen. Ondertusschen gebeurt het deze deftige apen somtijds, dat zij uit hunne rol geraken, en hunne apennatuur op eene hoogst belagchelijke wijze verraden; wanneer dan niet zelden de ambtsparuik en de pauselijke waardigheid zeer in het gedrang komen.
Eene zeer gelijkende bastaardsoort van deze deftige pronkapen zijn de majestueuzen. Dezen doen zich door eene potsierlijk-majestueuze houding, door eene zekere protektor-mine kennen, waarmede zij op ons nederzien.
Er zijn twee soorten derzelven, de groote en de kleine Protektor. Van de eerste soort is er een bekend, die, onder den naam van Imperator Mundi, of Universeel-Monarch, bijna gansch Europa doortoog, en zich voor zwaar geld zien liet. Hij was omstreeks vier voet hoog, en tamelijk breed van schouders. In het jaar 1802 hadden de g..likkers aan het Parijsche hof zich ten spel gemaakt, hem met een' purperen mantel te bekleeden en met kroon en schepter te versieren. Ongemeen potsierlijk - zegt de schertsende natuuronderzoeker, Pater spiridion, van wien ik deze aanteekening ontleend heb - ongemeen potsierlijk was de nageaapte majesteit, met welke deze aap den troon beklom. In zijne mine waren duidelijk de woorden te lezen: ‘Wij, Orang-outang de Groote, bij de gratie Gods’ enz. Doch hij geraakte maar al te ligt uit zijne rol, en er behoefde hem slechts iets voor te komen, dat zijne apenbegeerte prikkelde, fluks liep hij de trappen

{==196==} {>>pagina-aanduiding<<}
des troons af, om het meester te worden, en liet purper, kroon en schepter in den loop.
De kleine Protektor pleegt zich desgelijks ten hove, doch tevens in voorzalen en bureaus van hooge staatsbeambten, te vertoonen. Zijne gebaren vallen bijna nog meer in het belagchelijke, dewijl hij naar niets verder, dan eene kopij van eene andere kopij te zijn, streeft. Hij doet zich insgelijks door een hoog nederzien en door eene grootsche kortheid van woorden kennen, waarachter hij belangrijke geheimen schijnt te verbergen. Ieder verzoek beantwoordt hij of met een majestueus kopschudden, of door eene vriendelijke buiging van zijn hoofd, waarmede hij ons schijnt te willen zeggen: ‘Wij zullen uw verzoek in eigen hoogen persoon overwegen. Reken op onze verhevene gunst.’
Eene derde soort der pronk-apen zijn de Ceremonicäpen. Zij onderscheiden zich door eene marionetmatige houding des ligchaams, door een gebarenspel, hetwelk naar den winkelhoek en cirkel afgemeten schijnt. De Ridder godofredus vertelt ons in zijn werk de bestiarum ingenio, hetwelk helaas in den tijdstroom verzwolgen is, dat hij aan het hof des Keizers van China eenen dergelijken aap gevonden heeft, die het ambt van Ceremoniemeester waarnam. Deze aap ging steeds chapeaubas en in groot gala gekleed. Hij paste dermate op den dienst, dat, wanneer zijne Majesteit niesde of oprispte, waarbij Hoogstdezelve juist niet gewoon was zijne hand aan den mond te brengen, hij zich met het spits van den neus tot aan den vloer boog; welke buiging dan door het gansche hofgezin marionetmatig nagemaakt werd. Inderdaad liet zich aan hoven, waar het Machinewezen eenen hoogen trap van volkomenheid bereikt heeft, van deze Ceremonieäpen een zeer doelmatig gebruik maken, wanneer men hen namelijk afrigtte, om het signaal tot de reverentien, kniebuigingen en andere evolutien der hoftaktiek op de wijze der orkestmeesters door taktslagen, of op die der vleugelmannen door teekenen, te kennen te geven, welke het kommando-woord des Ceremoniemeesters aan het gansche Hofmarionetten-personeel verzinnelijkten. - Doch dit schijnen pia desideria, gelijk menige andere doelmatige voorslag.
Gaan wij nu tot de vierde soort der pronk-apen, namelijk tot de Modeäpen, over. - Het is eene bekende zaak, dat de zucht tot nabootsing een hoofdtrek is in het karakter van den

{==197==} {>>pagina-aanduiding<<}
aap. Le vaillant levert belangrijke voorbeelden. Men behoeft slechts in deszelfs tegenwoordigheid een' rok of eene broek aan te trekken, terstond zal de aap het nadoen. Even zoo openbaart zich zijne zucht tot nabootsing, met betrekking tot menschelijke zeden en gebruiken. Buffon verhaalt, dat hij eenen Orang-outang heeft leeren kennen, welke dengenen, die hem bezochten, zeer hoffelijk de hand gaf, om hen bij het afscheid weer uit te geleiden. Dezelfde aap zette zich aan tafel, maakte zijn servet los, veegde er zich den smoel mede, bediende zich van lepel en vork als een mensch, ja schonk zichzelven wijn in, dronk, en deed vele andere dingen na. - Froger spreekt zelfs van eene apensoort aan de oevers van den vloed Gambia, welke de menschen, die in hunne Republiek verdwaald geraken, eenen stok aanbieden, en dezelven dwingen, met hen te vechten. Hierin ligt, derhalve, blijkbaar eene uitdaging ten tweegevecht; en ook dit menschelijke, of veeleer onmenschelijke, gebruik heeft dus zijne nabootsers onder de apen gevonden, of - hetgeen mij inderdaad waarschijnlijker dunkt - de menschen hebben het van de apen geleerd. Dan, dit zij zoo als het wil; zoo veel is zeker, dat de apenjagers zich van een' welberekenden kunstgreep bedienen, om den aap te vangen. Zij trekken, namelijk, in het gezigt van denzelven, een paar laarzen aan, gaan dan ter zijde, doch laten een paar met pik besmeerde laarzen achter. Terstond loopt de aap toe, trekt de piklaarzen aan, en levert zich daardoor zelf in handen zijns vijands. Hier dringt zich ons eene in het oog loopende gelijkheid tusschen een zeker volk en deze dwaze apen op. Want, zijn de vreemde moden en zeden, welke het naäapt, niet ook met de piklaarzen der apenjagers te vergelijken, welke het even zoo ligtzinnig aantrekt, waarin het even zoo zeker steken blijft, en zich in handen zijner vijanden levert? Is dit volk derhalve, met
respekt gesproken, niet een ware aap?
Na deze kleine afwijkingen, willen wij nu eenige bijzondere spelingen van Modeäpen toelichten.
Vooreerst onderscheidt zich bij dezelven de Franciserende aap, ook Monsieur Fanfaron genaamd. Dezen aap naauwkeuriger te beschrijven, ware eene zeer overbodige moeite. Hij dringt zich ons overal op, bijzonder daar, waar de zoogenaamde beau monde of apen du ton hun spel drijven. Hier is het, dat Monsieur Fanfaron zich steeds in het nieuwste Parij-
{==198==} {>>pagina-aanduiding<<}
sche kostuum vertoont, dat hij of een vaudeville neuriet, of een calembourg laat luchten, of eene met suiker in stede van zout bestrooide klucht vertelt; met één woord: hier is het, dat Monsieur Fanfaron zich in zijn ware licht vertoont, en de zege over het hart der Mademoiselle of Comtesse Fanfaron wegdraagt.
Een tegenhanger van onzen Franciserenden aap is de Engliserende of langpandige aap, dien ik ook Sir Harington of Lord Winkelbezem zou kunnen noemen. Deze aap schijnt zich een tijdlang verstoken te hebben gehouden, maar komt thans weer met magt te voorschijn. Sir Harington doet zich zeer spoedig door zijne lange panden, waarmede hij het slijk van de straten veegt, en door zijnen breedgeplooiden overrok kennen, waaruit echter, in spijt aller pogingen des kostuumkunstenaars, de aap aan alle zijden uitkijkt.
Eene vierde soort der pronk-apen, eindelijk, zijn de grimasserende apen, onder welken zich twee species, namelijk de kleine Kokette, en de Pronkerd, of Petit-maître, voornamelijk onderscheiden.
Eenige natuuronderzoekers willen de ontdekking gedaan hebben, dat het wijfje van den Orang-outang somtijds de preutsche en beschaamde speelt. Het is, derhalve, niet te verwonderen, wanneer wij ook dergelijke pronk-aapjes onder de geeiviliseerden aantreffen. De reeds boven gedachte Pater spiridion vertelt ons in zijn werk de natura et virtutibus simiarum, dat hij Meerkatten gevonden heeft, welke in onmagt vielen, wanneer een paar vliegen indecent genoeg waren, om voor hare oogen te paren. Hij voegt er intusschen bij, dat deze Meerkatten, zoodra zij zich voor onopgemerkt hielden, juist geen mishagen aan dergelijke natuurspelen schenen te hebben.
Wat den Pronkerd betreft, zoo versta ik daaronder die grimasserende apen, wier wezen, gelijk reeds de naam (eigenlijk Pronkbengel) te kennen geeft, uit één deel pronkerij en één deel bengelarij is zamengesteld. Pronkerij schijnt intusschen slechts het aangeleerde, maar bengelarij het natuurlijke karakter te zijn; en daarom merken wij op, dat hij uit de pronkerij gedurig in de bengelarij terugvalt. Onder alle taalzuiveringsproeven des verdienstelijken Heeren campe, verstrekt geene hem tot grooteren roem, dan deze Pronkbengel; (dien wij alzoo voorslaan in het Hollandsch over te nemen.)

{==199==} {>>pagina-aanduiding<<}

Bovendien kan men tot de soort der grimasserende apen nog de Brilleäpen tellen, waaronder ik diegenen versta, welke, ondanks hun goed gezigt, steeds een' bril op den snuit dragen. Men moet zich daarom hoeden, deze Brilleäpen met eene soort van menschen te verwisselen, die wegens werkelijke bijziendheid tot de oogenkruk hunne toevlugt moeten nemen. Want juist dezen zijn het, welken hij naäapt; daardoor naar den hoogsten rang op de schaal der apen strevende, doordien hij een gebrek huichelt, dat hij niet heeft.
Naardien wij nu de eerste hoofdsoort der geciviliseerde apen beschouwd hebben, willen wij tot de tweede hoofdsoort, de wellustige apen, overgaan. Deze vervallen wederom in verscheidene species, of ondersoorten, van welke ik slechts twee, namelijk den geilen aap en den Gourmand, of Lekkerbek, wil aanduiden.
De geile aap, ook simia libidinosa of Priapus genaamd, behoort eigenlijk tot het geslacht der Bavianen, welke wegens hunne geilheid onder de apen naam gemaakt hebben. De bloedverwantschap is onloochenbaar, zoo anders ligchaamsbouw, gelaatsuitdrukking en temperament bloedverwantschap te kennen geven; en het is onmogelijk, onzen Priapus niet terstond onder alle geciviliseerde apen te kennen. Beschouwen wij deze wellustige baviaansoogen, welke hij als een paar vuurraderen in den kop rondwentelt, om zijne prooi op te sporen. Beschouwen wij dezen snuffelenden hondsneus, welke, in opzigt tot het spoortalent, slechts met eenen Douaniersof geheimen policie-neus kan vergeleken worden, en reeds op mijlen afstands zijn slagtoffer te bespeuren, en den wildreuk in te snuiven schijnt. Beschouwen wij dezen lekkenden mond, die steeds toehappen wil, en zijne sluwe bokkenbegeerlijkheid door een priapisch grijnzen verraadt. Voegen wij nog dezen gekromden apenrug, dit beenige x-vormige voetgestel cum attinentiis er bij, zoo verkondigt ons alles den Baviaan, welken wij tabula 13, in effigie, bewonderen. Wij hebben boven reeds kennis met den ouden Jood gemaakt, die door zijne belustheid op wildbraad, bijzonder naar jong, onrijp, zijne baviaansnatuur genoegzaam verraadt. Doch deze is slechts een voorbeeld van ontallijke anderen, voor welke ieder waakzaam huisvader voetangels moest leggen, dewijl zij, door lokspijzen van allerlei soort, het jonge, onervarene duifje in hun net weten te kirren. - De natuuronderzoekers

{==200==} {>>pagina-aanduiding<<}
schouten, dampiere en froger verzekeren, dat zekere apen zeer begeerig naar vrouwspersonen zijn, dezelven somtijds in de bosschen overvallen, ja schofferen. De beide laatsten voegen er bij, dat dergelijke apen zelfs meisjes van acht tot tien jaren wegslepen, en ze met zich op de boomen nemen, waar men dan groote moeite heeft, deze kinderen aan hunne omarmingen te ontrukken. Wij laten de toepassing van dezen karaktertrek op onze geciviliseerde Bavianen en Orang-outangs aan de eigene ervaring onzer hoorderen over.
Wat den Gourmand, of Lekkerbek, betreft, zoo versta ik daaronder die geciviliseerde apen, welke van een zoo delicaat en zoo verwend gehemelte zijn, dat alle vier werelddeelen zich vereenigen moeten, om hunne tong te kittelen. Het is bekend, dat de Orang-outang een geweldige snoeper is, en aan broodsuiker en zoete amandelen en vijgen nooit genoeg heeft; doch onze Gourmand overtreft hem nog verre. Wij hebben dagelijksche gelegenheid, hem in de Muzeën des fijnen smaaks, ik bedoel de Restaurations enz., op te merken, waar hij dikwijls in een vierendeel uurs zoo veel versnoept, als toereikend zou zijn om de gansche schaar zijner hongerige schuldeischers met brood te verzadigen.
En nu, laat ons eindelijk tot de derde hoofdsoort, namelijk tot de bekkige of smoel-apen, overgaan. Deze zijn die smalkoppige apen, welke over alles, wat hun nog niet voorgekomen is, den bek openscheuren. Ik heb nieuwelings gelegenheid gehad, dergelijke apen waar te nemen, welke mij de eer aandeden, over mijne satyrieke schertserijen een geweldig geschreeuw aan te heffen. Daar nu de eene eer de andere waard is, zoo heb ik niet willen nalaten, hun in deze apengalerij eene plaats in te ruimen.

De oranje- en de meloen-schillen.

Eene Vertelling.

Voor een posthuis in de Pontijnsche moerassen stond een knaapje, met lappen bedekt. De zwarte oogen glinsterden donker van onder de lange oogharen, en het zwarte, verwarde haar zwierde om zijn bleek gelaat. Hij was uit Velletri

{==201==} {>>pagina-aanduiding<<}
geboortig, enrico zijn naam, een wees van wakkere, doch verarmde ouders, die hem niets nalieten dan hunne eerlijkheid en den goeden wil om te arbeiden, zoo men hem maar arbeid verschaffen wilde. Doch in zijne vaderstad, die geenen anderen rijkdom bezit, dan den trots, de geboorteplaats van den Heer der wereld, Keizer augustus, geweest te zijn, kon niemand den nog zwakken knaap gebruiken. Bedelen wilde hij hoogst ongaarne; en overal, waar hij zijnen dienst aanbood, werd hem met een medelijdend schouderophalen en de drooge vermaning geantwoord: ‘Ga met God!’ Deze woorden prentten zich van tijd tot tijd diep in zijn kinderlijk gemoed. ‘Het moet toch wel een goede raad zijn,’ dacht hij, ‘dien zoo vele goede menschen mij mededeelen;’ en zoo nam hij eindelijk het besluit, met God te gaan. Waarheen? Dat wist hijzelf niet regt. Naar Napels hield hij voor best; want hij had gehoord, dat daar vele duizend leegloopers leefden, en dus, dacht hij, zou ook wel een werkzame knaap er zijn brood vinden.
Op den dag, dat hij dit stoute voornemen dadelijk uitvoerde, was hij juist in een klooster wel verzadigd geworden, en gevoelde zich sterk genoeg om de reize aan te gaan. Doch het ging hem met zijne krachten, gelijk het andere kinderen met hunnen spaarpenning gewoon is te gaan; zij houden den schat voor onuitputtelijk. Slechts weinige mijlen had enrico afgelegd, toen hij reeds vermoeid nederzonk. ‘Ik ben met God gegaan,’ zeide hij weenende: ‘waarom kan ik dan niet verder?’
Het was in de nabijheid van een dorp. Eene jonge boerin, die een' pot met melk op haar hoofd droeg, had zijne verzuchting gehoord; en, als hij het neêrgezonken hoofd opbeurde, dewijl hij eenig geruisch in zijne nabijheid vernam, zweefde de melkpot voor zijne lippen, en een paar vriendelijke oogen ontmoetten de zijnen. Dat scheen den knaap een wonder; en, hoe fraai ook het meisje was, zoo kon hij haar toch niet aanzien, zonder aan de raven van elias te denken. Nadat hij zijn genoegen gedronken had en nu dank stamelen wilde, zweefde het meisje, zonder zulks af te wachten, met vluggen voet voorbij. Dat noemde enrico verdwijnen, en was zeer geneigd, eenen vermomden engel in de goedhartige meid te vermoeden.
Gesterkt in krachten en vertrouwen, zette hij zijne reize

{==202==} {>>pagina-aanduiding<<}
voort, zong, bad, en bleef welgemoed, tot de honger wederkeerde. Nu begon hij, eerst zacht, en, als de honger hevig werd, steeds luider, den goeden God te herinneren, dat hij met Hem ging, en geregtigd was, van Hem, als zijn reisgezel, hulp te verwachten. Het duurde ook niet lang, of hem bejegende een ezeldrijver, wiens muildier met kastanjen belanden was. Deze geleek veel meer naar eene raaf, dan gene fraaije boerenmeisje. Enrico stelde zich, zonder bedenken, nog eenmaal in de plaats van den Profeet, en verwachtte zeer vertrouwelijk de noodiging tot het maal. Doch de man trok voorbij, zonder den kleinen hongerigen pel rim met een' blik te verwaardigen. Enrico ging bedrukt verder, en was reeds voornemens, tegen zijnen verhevenen reismakker te morren, als hij plotseling gewaar werd, dat de gansche weg als met kastanjen bezaaid was.
Buiten twijfel was, buiten weten van den ezeldrijver, in een' der zakken een gat gekomen; en nu stortte hij, bij iederen tred des muildiers, een deel des hem toevertrouwden schats uit. Deze verklaring verwierp enrico met eene soort van geestelijken hoogmoed, dewijl zij hem te natuurlijk was. Indien reeds de melk, die hem als 't ware in den mond stroomde, een half wonder genoemd kon worden, zoo was een openbare weg, met kastanjen bepleisterd, wel blijkbaar een geheel. Hij zocht zijne zakken vol, droeg eenige dorre rijzen bijeen, braadde en nuttigde een deel van den buit, en hield nog zoo veel over, dat in de naastvolgende twee dagen de honger geen vat op hem hebben kon.
Wij willen ook niet verzwijgen, dat er bij hem iet menschelijks onder liep, hetwelk iederen twijfel aan het wonder onderdrukken hielp. Zoo namelijk de zaak natuurlijk toeging, moest hij, naar de grondbeginselen, die zijn brave vader hem ingeplant had, den ezeldrijver toeroepen, den ongetrouwen zak hem aanwijzen, het verlorene weer helpen opzoeken, en gerust afwachten, of de eigenaar hem ter vergelding eenige kastanjen mededeelen wilde. Doch was het een wonder, zoo kon hij zich boven dezen pligt verheffen; en, daar een mensch in nood ieder voorwendsel gaarne aangrijpt, om de middelen in een schooner licht te plaatsen, die op vreemde kosten aan zijnen nood een einde kunnen maken, zoo onderdrukte hij elken twijfel aan een wonder, waardoor, hem ter liefde, zijn magtige reisgenoot den zak aan eene verkeerde plaats geopend

{==203==} {>>pagina-aanduiding<<}
had, en zeide zeer luid, terwijl hij vrolijk voortwandelde: ‘Ik ga met God!’
Met nog meer vertrouwen herhaalde hij deze woorden, als hij des anderen daags een geheel nest vol kievitseijeren vond, terwijl hem een vlinder eenige schreden van den weg lokte. Wat scheen zekerder, dan dat een engel de gedaante des vlinders had aangenomen, om hem tot het nest te voeren? - Zalige, kinderlijke misleiding! waarom is niet ieder hart de magt of onmagt verleend, zich voor u te openen? Het geloof aan wonderen baart inderdaad een wonder, dewijl het vertrouwen opwekt, hetwelk alle stormen des levens trotseert, en dikwijls ten zekerste het scheepje, tot verbazing der aanschouweren, in de haven brengt.
Met dit vertrouwen had enrico nu het laatste posthuis in de Pontijnsche moerassen bereikt. De voorraad van kastanjen liep ten einde. De weg naar Terracina was nog verre. De posthouder en zijn gansche gezin wankelden, als spoken, rond; want zij sukkelden aan die koorts, welke door de kwade moeraslucht voortgebragt wordt. Door ziekte en gebrek waren zij knorrig en hardhartig geworden. Naauwelijks vond enrico eene schuilplaats tegen de vergiftige nevels.
In eenen hoek van den stal lag hij, en sprak zachtjes met zijnen verhevenen reisgenoot, Hem vriendelijk herinnerende, dat een nieuw wonder juist niet overtollig zijn zou. Nu vernam hij plotseling het rollen van een rijtuig, kroop uit zijnen hoek voor den dag, en zag eene nette kales, met zes postpaarden bespannen, voor het posthuis stilhouden.
Een rijzig jongeling sprong van den wagen, en tilde een allerliefst klein meisje er uit, dat ongeveer van gelijke jaren met enrico scheen te zijn. Gedurende dat de paarden verwisseld werden, zetteden zich beiden op eene bank, plaatsten een mandje met zoete oranjeäppelen tusschen zich, schilden ze, sneden ze in schijven, bestrooiden ze rijkelijk met suiker, en verkwikten zich met derzelver sap.
Den armen enrico liep het water om de tanden. Hij verdeelde zijne gansche opmerkzaamheid tusschen de oranjeäppelen en het schoone meisje. Gelukkig kon hij beide voorwerpen onder één gezigtpunt vereenigen; want de fraaije vingers van het meisje schilden de vrucht, en bragten haar ook in den mond. Op dezen schoonen mond vertoefden zijne blikken het liefst en het langst; en er rees voor het eerst een on-
{==204==} {>>pagina-aanduiding<<}
schuldige lust in hem, die minder het oost dan de lippen gold, welke deszelfs sap zoo sierlijk inslorpten.
Onwillekeurig was hij het smullende paar zoo digt op het lijf geschoven, dat hij de haartjes tellen kon, welke de suizende wind van 's meisjes lokken, al spelend, afzonderde. Met de vrijmoedigheid der onschuld, die somtijds naar die der onnoozelheid gelijkt, stond hij daar; de zwarte oogen waren wijd geopend, en de tot glimlagchen vertrokkene lippen vertoonden de witte tanden. Nu ontdekte hem de jongeling, grijnsde hem aan, en zeide tegen het meisje (het was zijne zuster): ‘Zie dien dommen jongen eens!’
Het meisje streek de lokken een weinig uit het gezigt, en wierp een' blik op den knaap, welke zijne bleeke wang rood verwde, gelijk een zonnestraal den appel.
‘Een arme jongen schijnt hij te zijn,’ sluisterde het meisje: ‘dom ziet hij er juist niet uit.’
Enrico verloor geen woord.
‘Hoor eens!’ riep de jongeling met den moedwijl des rijken, terwijl hem het oranjesap uit den mond door de vingeren liep: ‘zeg mij, zijt gij dom?’
Enrico zweeg. De zuster zag den broeder ontevreden aan. ‘Hoe kunt gij zoo hard zijn?’ zeide zij half luide.
‘Hard? Alsof de kwade jongen gelijk wij gevoelde en dacht! Hetgeen ons beleedigen zou, is het gemeen eene aardigheid; en, zoo ik hem slechts een paar duiten biede, zal hij gaarne verzekeren, dat hij de domste ezel op Gods aardbodem is. Niet waar? He daar! zult ge spreken?’
Enrico zweeg.
De jonge heer haalde eene kleine munt uit den zak. ‘Wilt gij geld verdienen? Ik vorder niets van u, dan eene bekentenis uwer domheid.’
Enrico zweeg; maar zijn mond had zich gesloten, en zijn oog staarde duister op den onbeschaamden, die de armoede bespotte.
‘Nu, zoo gij geen geld behoeft,’ begon de reiziger weêr, ‘zoo zijt gij slimmer en rijker dan ik.’ Met deze woorden stak hij zijne munt weêr in den zak, en greep in het mandje naar een' oranjeäppel. Het meisje scheen de eetlust vergaan te zijn. Zij blikte eenige malen heimelijk naar enrico; medelijden en ontevredenheid beschaduwden hare liefelijke trekken. De broeder strekte, gemakkelijk, de lange beenen

{==205==} {>>pagina-aanduiding<<}
uit, schilde de vrucht, en wierp de schillen, het eene stuk na het andere, den jongen in het gezigt.
‘Mijn God! broeder!...’ zeide de kleine, met oogen, in welke zelfs een schoone toorn gloeide.
‘Waarom gaat hij niet uit den weg?’ antwoordde het koude menschengezigt, en voer voort zijn baldadig spel te drijven.
Enrico verzamelde zwijgend de schillen, en stak ze in een linnen zakje, dat aan een koordje over zijn' schouder hing.
Toen de jonge heer dat zag, lachte hij luidkeels. ‘Wat wilt gij met die schillen uitvoeren?’ vroeg hij spottend.
Enrico dacht aan zijnen braven vader, en dit gaf hem moed tot spreken. ‘Mijn vader,’ zeide hij, ‘heeft mij geleerd, dat men niets moet verachten; want dat niets zoo klein of slecht is, dat het niet ergens toe nuttig zou kunnen zijn.’
‘Hoort gij?’ zeide het meisje: ‘hij is niet dom!’
Met walgelijk gelach merkte de broeder zeer geestig op: wie schillen verzamelde zou nooit tot de kern geraken; en hij zou den boef raden, een filozoop te worden; dat waren lieden, die aan de schil knaagden. Deze spotternij ging verloren; want enrico verstond ze niet, en hoorde ook niet eens, wat de praler zeide; zijne geheere ziel was in zijne oogen, en zijne oogen hingen aan het meisje, dat hem met vriendelijk medelijden beschouwde, en eindelijk haar gevoel zelfs woorden leende: ‘Gij zijt dan wel zeer arm?’ vroeg zij bijna beängst, alsof zij vreesde, door deze vraag pijn te doen.
Enrico zweeg; maar er drongen twee tranen uit zijne oogen.
‘Zijt gij hier te huis?’ - Hij schudde het hoofd.
‘Komt gij verre weg?’ - ‘Van Velletri.’
‘Geheel alleen?’ - ‘o Neen! met God.’
‘Ziet gij,’ zeide spottende de broeder tot de zuster: ‘wij hebben van Velletri af gewapend geleide moeten medenemen; dat heeft hij zekerlijk niet noodig gehad; hij is met God gegaan!’ - ‘Ja, met God!’ herhaalde het knaapje eerbiedig. - ‘En zijt niet geplunderd geworden?’ zeide de jonge heer vernuftig. - ‘Neen,’ hernam enrico heel eenvoudig, zonder den spot te gevoelen. - ‘Ik geloof u op uw woord!’ riep gene met schaterend gelach. Maar de kleine sprong naar den wagen, haalde haar' breizak, nam er

{==206==} {>>pagina-aanduiding<<}
een' piaster uit, en reikte hem den knaap, die zijne hand slechts langzaam daarnaar uitstrekte, en zich wel wachtte, de vingers zijner weldoenster aan te raken; want zij was immers blijkbaar een engel. Hij dankte ook slechts door een' blik ten hemel, en dacht, zij zou dien wel verstaan.
‘Men ziet, annunziata,’ riep de broeder knorrig, ‘dat gij zoo even uit het klooster komt! Zoo veel gelds aan bedelgeboefte te verkwisten, hebben u de nonnen geleerd.’
‘Ik heb niet gebedeld,’ viel hem enrico haastig in de rede.
‘Neen, dat hebt gij niet,’ riep het meisje geroerd: ‘vrijwillig gaf ik u, wat uw vertrouwen op God verdient.’
Een zweepklap van den postiljon maakte aan dit tooneel een einde. Het bevallig kind, in den wagen klimmende, keek nog eenmaal om, en verdubbelde de waarde des geschenks door eenen vriendelijken groet. Haar broeder wierp de laatste oranjeschillen den knaap voor de voeten, sprong haar na, schreeuwde: rij op! en voort rolde de wagen.
Zoo lang enrico hem zien kon, stond hij als verstijfd; en, toen hij slechts nog in de verte het stof zag, scheen hem dit eene wolk, in welke zijn engel zweefde. Annunziata werd hem de naam eener hoilige. Ieder harer trekken had zich diep in zijn hart, ieder harer woorden in zijn geheugen geprent; en niets was hem verdrietelijker, dan dat hij de gedaante des hatelijken broeders niet van dezelve kon scheiden. Gaarne had hij den piaster als eene reliquie bewaard; maar de nood dwong hem, het groote stuk zilvergeld te wisselen. Kleine munt verkreeg hij daarvoor zoo veel, dat hij dacht nog menige week te Napels daarvan te zullen teren. In deze overtuiging deed hij zich te goede, en kwam, niet enkel gesterkt, maar ook meer dan ooit vol vertrouwen, te Terracina. De weg derwaarts scheen hem zoo kort; want het aanvallige beeld zijns engels zweefde hem vooruit. Het was hem steeds, als moest hij de armen uitbreiden om het te vatten; en zoo verdubbelde hij, zonder het zelf te weten, zijne schreden.
In Terracina rustte hij op zijn gemak uit; immers zijn schat liet het toe, en de oever der Middellandsche zee, aan welken hij voor de eerste maal stond, boeide hem door zijne bonte schelpen. Eerst na drie dagen merkte hij op, dat de bron spoedig opdroogen zou, die hij voor onuitputtelijk had ge-
{==207==} {>>pagina-aanduiding<<}
houden. Bijna schrikte hij, als het geringe overschot zijner munt niet meer voltoonig klinken wilde; maar de troost: ‘ik ga met God, en zijn engel is voor mij uit gevlogen!’ beurde hem weêr op.
Zoo wandelde hij opgeruimd langs het zeestrand voort, en bereikte Molo di Gaëta, als juist de laatste duit voor gedroogden visch gesprongen was. Nu zag hij weêr met verlangende blikken naar zijnen reisgenoot rond; maar, deze liet hem eenen ganschen dag hongerig aan de markt staan, en eenen geheelen nacht hongerig en slapeloos op een' kerktrap liggen.
Met verstijfde leden stond hij des anderen morgens op, en tastte in zijn linnen zakje, om te zoeken, of geene broodkorst zich nog hier of daar verstoken had. Die vond hij niet, maar wel de oranjeschillen. ‘Ook goed,’ dacht hij; ‘alles is toch te gebruiken, wie het maar te gebruiken weet.’ Hij herinnerde zich, dat zijne moeder somtijds uit zulke schillen eene welriekende olie geperst had; en, juist als hij zich dat herinnerde, opende een Distallateur zijnen winkel.
Terstond trad enrico vrijmoedig toe; want hij was immers geen bedelaar, maar bood zijn welverkregen eigendom den vreemdeling te koop aan. De Distillateur, hij heette villani, was een klein, rond man, met een rood, welgevoed aangezigt, waaruit een paar vrolijke oogen schitterden.
‘Wat zal ik daarmede?’ vroeg hij lagchend.
‘Wel, ik meen, mijnheer is zulk een man, die welriekende dingen verkoopt.’
‘Juist.’
‘Nu, zoo kan hij immers de olie uit deze schillen persen?’
‘Dat leverde naauwelijks eenige droppels op!’
‘Eenige droppels zijn ook niet te verachten.’
‘Zeer wel; maar de handvol is immers op zijn hoogst een bajocco waard!’
‘Een bajocco is ook niet te verachten, bijzonder wanneer men er geen' heeft, zoo als ik, en toch honger heeft, zoo als ik.’
De naïviteit van den knaap beviel hem. Hij had juist een' leerjongen noodig; en, nadat hij vernomen had, dat enrico van eerlijke, vrome ouders stamde, overigens ook uit zij-
{==208==} {>>pagina-aanduiding<<}
ne antwoorden een vroom, eerlijk hart ontdekte, deed hij hem den voorslag, zijne kunst te leeren.
Met groote vreugde nam enrico het aanbod aan, sprong terstond in den winkel, wierp zijn zakje af, was in de eerste minuut als te huis, en pakte alles fiksch aan.
De ronde villani schepte genoegen in den vrolijken knaap; maar Signora villani, zijne zuinige, gele echtgenoote, was het geenszins met hem eens. Zij voerde het bevel met eenen ijzeren schepter. Haar spitse neus rook alles reeds op een' grooten afstand, en waar zij hare tong uitstrekte, daar bleven de goede namen kleven, als de mieren aan de tong des mierenleeuws. Men plagt haar na te geven, dat zij niets op de wereld lief had; maar dat was laster: want zij had het geld boven alle mate lief, en wist eenen bajocco zoo lang om te keeren, tot er een piaster uit werd. Daar haar man integendeel er vermaak in vond, de piasters in bajocchi te veranderen, zoo gaf dit verschil van smaak somtijds aanleiding tot vertrouwelijke gesprekken, die alle buren bijeenbragten, en gewoonlijk met liefkozingen eindigden, welke de kleuren van den regenboog, voor verscheidene weken, op het vollemaans-gezigt des mans, of de karig overtrokkene beenderen der vrouwe, prentten: want, wanneer haar zachte juk somtijds onlijkdelijk werd, stonden de onderdanen op, grepen naar de wapenen, en beperkten voor eenigen tijd de despotieke regering.
Zulke bedenkelijke oproeren vielen intusschen zelden voor; en, toen enrico het huis betrad, was de heerschappij van Signora villani reeds sedert jaar en dag onbewegelijk. Zijne verschijning verwekte eenen schrikkelijken storm. De noodzakelijkheid, eenen leerjongen aan te nemen, had zij wel reeds dikwijls toegestaan; maar het moest een ordentelijk buurkind zijn, dat van zijne ouders met kleeding en linnen behoorlijk uitgerust werd, en, in het vaderlijk huis welgevoed, niet terstond op alle hare schotels aanviel. Het liefst had zij zich van vaucanson een' automaat laten maken, dien men, na verrigten arbeid, in een' hoek zetten, ja des noods nog voor geld vertoonen kon. In plaatse daarvan, verscheen nu eene soort van bedeljongen, die enkel door zijne verduwingskracht met de beroemde Vaucansonsche eend eenige gelijkheid had, en niets anders inbragt, dan - een handvol oranjeschillen. Die zou nu gekleed en gevoed, zijne naaktheid bedekt,

{==209==} {>>pagina-aanduiding<<}
zijn honger gestild worden; eene vordering, welke den geduldsdraad van Signora villani oogenblikkelijk aan stukken scheurde. Een hevig debat ontstond, gedurende hetwelk de arme enrico achter een' hoop gedroogde lavendel zat, en de beslissing van zijn lot met een kloppend hart afwachtte.

(Het vervolg en slot hierna.)




Merkwaardige anecdote uit den jongsten oorlog tegen Frankrijk.

(helen maria williams, Narrative of the late Events in France, &c. Lond. 1815.)

Een Poolsch Regiment, hetwelk een gedeelte der Russische voorhoede uitmaakte, marcheerde, na de Franschen uit Troyes verdreven te hebben, op Fontainebleau. De troepen fourageerden in een nabijgelegen dorp, en wilden ongeregeldheden begaan, die wel aan de eigendommen groote schaden berokkend, aan hen echter geen het minste voordeel zouden hebben opgeleverd; namelijk, de dammen en sluizen der vischvijvers door te steken en open te zetten. Hiermede bezig, terwijl hunne Officieren het aanzagen, stonden zij niet weinig verwonderd, toen zij van een, als een welgesteld Landman gekleed, persoon in hunne eigen taal een bevel ontvingen om toe te luisteren. Dadelijk stelden zij hunne verdere wraakneming uit, en schaarden zich om den vreemdeling. Deze stelde hun het nutteloos onheil voor oogen, hetwelk zij voornemens waren te plegen, en beval hun heen te gaan. De Officieren, die zich middelerwijl bij de menigte gevoegd hadden, ontvingen ook eene les, en moesten, tot hunne uiterste verbazing, eene verklaring van de krijgswetten over het buitmaken aanhooren. ‘Als ik (zeide de vreemdeling) een Commando bij de Armee had, waartoe ulieder Regiment behoort, zoude ik zoodanige buitensporigheden, die gijl. door uwe tegenwoordigheid schijnt te willen wettigen, zeer streng doen strasfen; en niet deze soldaten, maar ulieden zoude de straf getroffen hebben.’
Indiervoege door eenen Franschen Grondeigenaar, in hunne eigen landtaal, zoo rondweg, en in zoodanige omstandigheden, te regt gesteld te worden, ging hun begrip te boven.

{==210==} {>>pagina-aanduiding<<}
Daarbij zagen zij, dat de boeren hunne hoeden in de hand hielden, en zich aan den spreker aansloten, als wilden zij hem, in geval van geweld, beschermen; terwijl de oudsten hunner eigene soldaten, vol verbaasdheids op de gelaatstrekken des vreemdelings starende, eene zekere soort van onwillekeurige siddering ondervonden. Nu verzochten zij hem dringend, doch met den meesten eerbied, hun zijnen naam en stand te ontdekken. De Landman, met de hand voor de oogen, om een' opwellenden traan te verbergen, gaf met eene halfgesmoorde stem tot antwoord: Ik ben kosciusko!
Dit werkt als een electrieke slag! - de soldaten laten het geweer vallen, werpen zich op den grond, en - bestrooijen, naar de zeden van hun land, hunne hoofden met zand. Dat was onderdanigheid des harte! - Kosciusko, naar zijn in de nabuurschap gelegen huis teruggekeerd zijnde, vond er eene Russische militaire wacht tot deszelfs beveiliging.
Toen naderhand Keizer alexander door den Heer la harpe het oponthoud van kosciusko in het land vernam, zond die Monarch hem eene Eerewacht, en de ommestreek van zijne woonplaats ontging daardoor alle plundering en brandschatting.





Aan Cornelis Loots.


Wie 't Vaderland vergeet, kan 't Menschdom niet beminnen. 
 
tollens. 


't Zegt weinig, dat mijn hand een blad steke in de vlecht 
Van lauw'ren, die de Roem om uwen schedel hecht; 
Mijn lof verheft u niet, o Ad'laar! forsch van veder, 
Als gij door d'Ether dringt en blikt op 't aardrijk neder: 
Ik weet dit, ed'le loots! en echter klinkt mijn snaar; 
En echter wijde ik u mijne offers op 't altaar: 
Neen, niets kan, in mijn hart, die heilige aandrift smoren, 
Als gij de speelstift vat en ons uw' zang doet hooren. 
Groot zijt ge in echte kunst, die kluister kent noch band; 
Groot in onkreukb're trouw aan Eer en Vaderland. 
Ga voort, ('t is uwer waard') met welbedreven ving'ren, 
Op al wie Neêrland haat, uw bliksems uit te sling'ren; 

{==211==} {>>pagina-aanduiding<<}

Uw forsche toon weêrgalm' langs tempeltrans en wand, 
Uw haat aan Frankrijk en uw zucht voor Nederland! 
Wee hen, wier lage ziel zich langer nog laat kluist'ren; 
Die weig'ren naar uw stem, de stem der Eer, te luist'ren; 
Wier laffe beuzeltaal durft pleiten voor den dwang, 
En knielen, in het slijk, voor d'Afgod, Zelfbelang! 
 
't Gevoel voor 't Vaderland, dat in uw' zang blijft spreken, 
Heeft, voor mij, meer waardij, dan 't schitt'rend Ridderteeken, 
Dat u de borst versiert. Geen glans verblindt mijn oog; 
Ik acht u, om uw hart en om uw zangen, hoog. 
'k Weet, 't is mij niet vergund uw hooge vlugt te nad'ren; 
'k Ben outerknaap in 't koor, waar Priesters zaamvergad'ren; 
't Is eers genoeg voor mij, te luist'ren naar uw lied; 
Maar, 'k wijk voor u in haat op Neêrlands beulen niet. 
'k Wil ook, in elken zang, mij op die snoodaards wreken; 
Met u van Frankrijks schande en Neêrlands glorie spreken. 
'k Heb lang genoeg geduld, gezwegen en gezucht: 
Het hart is volgestroomd; de boezem hijgt naar lucht. 
Laat and'ren, tot hun schand', het snoodst geweld verbloemen; 
'k Zweer: ik zal, tot aan 't graf, het Fransch geboefte doemen; 
'k Verdedig d'Afgrond nooit, wat lot me op aarde omring', - 
Dit past een' Lucifer, maar voegt geen' sterveling! 
Doch Roem en Vaderland houdt eeuwig bij mij waarde, 
En Neêrland blijft, voor mij, het paradijs der aarde; 
Verga de ondankb're telg, op zulk een' grond geteeld, 
Wie zoo veel groots niet treft, wie zoo veel schoons niet streelt! 
 
Neem, loots! dit offer aan. Geen vleizucht stemt mijn klanken; 
Alleen het Hollandsch hart wil, moet opregt u danken. 
Maar, 'k voel mijne onmagt; - 't vuur, dat in mijne ad'ren woelt, 
Drukt, in mijn' zang, niet uit, wat mijne borst gevoelt; 
Ik derf dit voorregt, Vriend! aan u zoo mild geschonken, 
Maar baad mij in den vloed der schitterende vonken, 
Die gij alom verspreidt, wanneer gij 't speeltuig slaat, 
En dan uw kruin lauriert met roem, die nooit vergaat. 
 
w.h. warnsinck, bernsz. 



{==212==} {>>pagina-aanduiding<<}

Zelfmoord.


Wend, wandlaar, wend uwe oogen af 
Van dit afschuwlijk, eenzaam graf! 
Of, wilt ge, zie, hoe diep de mensch, helaas! kan zinken: 
En dit betoome uw' eigenwaan! 
Want, 't moog den trotschen dwaas, vrij, vreemd in de ooren klinken, 
't Geen wolf noch tijger doet, heeft hier de mensch gedaan! 
Gij ijst? - o, 't Is niets nieuws: de man benam zich 't leven. 
Gij deinst met schrik terug van 't voorbeeld, hier gegeven? 
Maar, hoe klimt dan de ontzetting niet, 
Wanneer gij levenden zich 't eerloos graf ziet delven! 
Denk slechts, hoe vaak men misdrijf ziet; 
En elk, die misdrijf pleegt, is moorder van zichzelven (*). 

H........
P...

Onvoegzame scherts betaald gezet.

Gedurende den oorlog, door frederik den II, van Pruissen, gevoerd, begon de Engelsche Gezant te Berlijn, de gelegenheid waarnemende, om den Koning eene overwinning mede te deelen, door de Britsche wapenen behaald, zijne mededeeling dezerwijze: Het heeft der Goddelijke Voorzienigheid behaagd, enz. - ‘Hoe!’ viel hem de Koning spottende in de rede, ‘is God Almagtig een van uwe Geällieerden?’ - Ja, Sire! (hernam de Engelschman) en wel de éénige, die geene subsidiën van ons vraagt.

In het Meng. van ons vorig No., bl. 153, reg. 17 en 18, leze men: of een geheel etmaal in elke tien dagen. Elke tien dagen een etmaal, maakt zesendertig en een half etmaal in een jaar.





{==213==} {>>pagina-aanduiding<<}

Mengelwerk.

Redevoering over de verpligting van den koophandel aan de wetenschappen (*)

Uitgesproken in het Departement Koophandel enz. der Maatschappij Felix Meritis, door N. Swart.

‘Mercurius, de God des koophandels, was tevens die der welsprekendheid, der verbonden, en, als uitvinder van de lier en het worstelperk, een magtig vriend aller beschaafde kunsten.’ Deze verziering der fabelachtige oudheid werd ons hier onlangs verklaard, als eene treffende hulde, aan den handel gebragt, den kweeker van wetenschap en menschelijkheid. De verdienstelijke man (†), die ons deze gedachte ophelderde, had slechts aan een vroeger betoog (§) te herinneren, om ons de welgegrondheid dier hulde met blijdschap te doen inzien en gevoelen. Ja, het is aan den

{==214==} {>>pagina-aanduiding<<}
koophandel, dat de beschaving, dat de letteren, dat de zeden de uitstekendste verpligting hebben.
Maar, hoe komt het dan, dat het algemeene oordeel, onder de beschaafde standen, naauwelijks éénen zoo ongunstig houdt voor de wetenschappen? Zou dit niets anders dan een vooroordeel zijn, op dezelfde lijst te stellen met den waan dier vreemdelingen, welke aan ons vaderland groote redenaars en dichters meenen te moeten ontzeggen, schoon hun onze Latijnsche letterkundigen en onze schilders, bij gebrek aan kennis onzer tale, het tegendeel moesten doen zeker stellen? Dan, dit laatste is welligt grootendeels op het eerste gebouwd. Eene maatschappij van kooplieden schijnt dezen mannen onmogelijk tevens eene hoogbeschaafde, hoogverlichte maatschappij te kunnen zijn. De koopman, meent men, kent slechts geld, slechts bezigheid, die tot hetzelve voert, en genot, dat naar den overvloed en de duurte berekend wordt. Het is waar, dat zoodanige laster meermalen treffend is weêrlegd. En dit gebouw, deze inrigting, deze tempel van geleerdheid en kunst, van wetenschap en smaak, door handelaren gesticht en bezocht, logenstraft de blaam op de overtuigendste wijze.
Intusschen heeft het vooroordeel zelf toch doorgaans eenigen, hoe zeer lossen, grond; waarom het ook niet dan met den tijd, of door opzettelijke pogingen, pleegt in te storten. Kunnen wij ontkennen, dat er lieden zijn, aan den handel gewijd, welke hunne minachting voor allerlei wetenschap en kunst naauwelijks verbergen? Zou het ons onbekend zijn, dat lieden, in dezen stand schitterende door uitgebreid bedrijf, rijkdom en gezag, somtijds onbegrijpelijk geringe vorderingen hebben gemaakt in ware beschaving? Neen, zoo zeker dit is, zoo gemakkelijk valt tevens de grond dezer gesteldheid aan te wijzen. De koopzorg houdt, meer dan eenig ander bedrijf, hoofd en handen bezet, bij den aanzienlijksten zelfs. De koopzorg loont tevens, boven elk ander bedrijf, niet zelden rijkelijk, ook den allerge-
{==215==} {>>pagina-aanduiding<<}
ringsten. Zoo ontbreekt het dus dikwijls aan de beschaving der jeugd, in eenen nederigen stand gesleten, aan de vergoeding der middelbare jaren, in gedurige inspanning doorgebragt op het groote doel van huisselijke welvaart, aan het genot zelfs op eenen ouderdom, wanneer de beklommen hoogte natuurlijke verpligtingen medebrengt, die den ganschen geest vorderen. Wél u, o handel, die den rijken niet ledig laat! Wél u, die van geene bevoorregte standen weet, niet ziet naar het onbillijk geboortelot, maar elken vlijtigen den weg tot welvaart openstelt! Wél u, die, in weerwil van dit bezwaar, in ons eigen vaderland, in deze stad, in dit gebouw, zoo schitterende proeven geeft, dat mercurius de uitgevonden lier zelf weet te behandelen, en eene hoogere welsprekendheid dan die der beurze kent! - Doch, pogen wij alle blaam te weren! Helpt mij, leden van dit departement, onze wederkeerige, opregte hulde brengen aan de wetenschappen! Hoore een ieder uwe openlijke bekentenis - dringe daartoe mijn woord in aller harten in, en weêrgalme uit elks mond, dat de koophandel alles, alles verpligt is aan de kundigheden en kunsten, die het
beschaafde menschdom versieren! Zoo mogen handel en wetenschap elkander als zusters omhelzen, de eene de andere kweekende te harer tijd! Zoo make verdienste, hetzij als koopman, hetzij als geleerde of kunstenaar, hier allen gelijk door wederkeerige achting en liefde, gelukkig door onderlinge hulp en vereenigde werkzaamheid!
Welaan, wij stellen ons de volvoering der opgevatte taak dus voor: Eerst zullen wij spreken over de mogelijkheid en het gemak van den handel, op zichzelven beschouwd, waartoe inzonderheid de wiskundige en regtsgeleerde wetenschappen zoo veel bijdragen. Dan gaan wij over tot de stoffe en voorwerpen van den handel, welke men bovenal aan de natuurkunde en natuurlijke historie heeft te danken. Eindelijk willen wij het vertier in aanmerking nemen, dat nooit van eenig belang zou zijn geweest, hadden geene fraaije letteren en

{==216==} {>>pagina-aanduiding<<}
kunsten beschaving, keurig genot, afwisselende pracht, en al derzelver nasleep, ter maatschappije ingevoerd.
Wie vordert eenig eigenlijk betoog van het eerst door ons opgegevene? Wien zou ik noodig hebben te bewijzen, dat de handel vervoer, berekening en bepaling door vaste wetten vordert? Immers, in den allervroegsten tijd doortrok de volkrijke en zwaar beladene karavane geene onbewoonde en onbebouwde velden, zonder veelvuldigen toestel en opmerkzaamheid op wegen en rivieren beneden, zonnewentelingen en sterren boven. Maar, sedert de scheepvaart het hoofdzakelijk voertuig van den handel is geworden, heeft deze wisen werktuig-, sterre- en aardrijkskunde moeten te hulpe roepen, om slechts eene schrede te doen. Het schip is een wonder van menschelijke kunst - hetzelve den oceaan ziende doorklieven, staat de stompste wilde verbaasd - en, den weg vindende langs de gladde vlakte, die nergens spoor of teeken aan de hand geeft, gaat dit de bevatting van het schranderste, ongeoefende brein te boven. Dit alles, nogtans, berust op wetenschap. Een onbeschaafd kustvolk moge zich boomen uitholen, den wind, wanneer die van achtere waait, de riemen doen vervangen, en zich eenige mijlen in zee wagen; alvorens zich ware wetenschap vormt, en haar licht aan werkman en stuurman mededeelt, ontwast de zeebouw deze zijne kindschheid niet. Alles is berekend bij de zamenstelling van het water-kasteel - alles draait op de kennis der wetten van beweging, bij deszelfs toerusting en wending langs het vlak der baren - en de magneetnaald zelve zou slechts geringen dienst betoonen, indien de sterrekunde, met alle hare werktuigen, niet te hulp kwame, om den waren weg te wijzen.
Zoo klaar nu dit alles in de oogen straalt - zoo weinig wij noodig hebben, bij meer stukken van deze soort te vertoeven - zoo zeker weet ook elke koopman, dat zonder cijferkunde geen handel is te drijven. Maar, dit vermogen, hoe zeer verdient het, eene wetenschap genoemd te worden! Eenige weinige teekenen drukken

{==217==} {>>pagina-aanduiding<<}
alle getallen uit, in eene taal, door de geheele wereld verstaan. Eenige weinige bewerkingen ontwarren de allermoeijelijkste raadsels, regelen de alleringewikkeldste handelingen. Bijna niets bezwaarlijks, veel min onzekers, blijft er over in schiftingen en bepalingen en gronden van bedrijf, welke den schrandersten geest, zonder dit hulpmiddel der cijferkunst, onmogelijk zouden vallen. Het is waar, men acht die kunst thans weinig; de geringste bediende kent haar; zij schijnt met geene verhevene wetenschap iet gemeens te hebben. Doch ziedaar juist hare zegepraal! Zoo eenvoudig en zoo gemakkelijk is het gebruik. Zoo zeker gaat het; schoon de bewerker waarlijk niet weet, wat hij doet, en weinig meer dan een werktuig is. Maar gij, schrandere geest, die deze kunst uitvond, gij, die alle hare gronden doorziet, gij, die nog dagelijks werkt aan hare volmaking - ja, gij ontvangt de hulde, zoo wel van den schranderen handelaar, als van den sterrekundigen, die, door uwe hulp, werelden weegt - van den bouwmeester, die, volgens uwe snoeren, de oppervlakte der aarde regelt.
Dan, alwat tot de meetkunde betrekking heeft, moge onontbeerlijk zijn voor den handel, de zedelijke meetkunde is voor denzelven van geen minder belang. Terwijl de jagt het menschdom voedt, de eerste beginselen der beschaving zich bij veehoederij ontwikkelen, en de landbouw eindelijk kunsten kweekt, blijven nog altijd de betrekkingen des levens eenvoudig. Men heest weinig met elkander te doen, ontwijkt de een den ander gemakkelijk, en het regt van den sterksten is bij dit gemak min verderfelijk. Zoodra echter eenige vriendelijke gemeenschap tusschen de onderscheidene stammen plaats grijpt - zoodra dezen en genen hunne bijzondere voortbrengsels elkanderen in ruiling geven, en meer en meer handel ontstaat, worden ook bepalingen, verzekeringen en wetten noodzakelijk. Hoe ingewikkeld wordt hier dikwijls de vraag naar regt en onregt! En hoe noodzakelijk is het echter, dat die vraag niet on-
{==218==} {>>pagina-aanduiding<<}
beantwoord blijve! De gang van den handel zou elk oogenblik vertragen, of gestremd worden, tenzij de goede trouw hier eene krachtdadige bescherming vond, en de weg van regt en pligt, in allen opzigte, volkomen was gebaand. Ik behoef dit een en ander niet uitvoerig te staven. De koophandel vordert een eigen wetboek, eigene bepaalde verordeningen, eenen eigenen regtshandel. Hij vordert eenvoudigheid, toegevendheid en tevens gestrengheid. Ja, al vooronderstelde men even zoo weinig twistziekte als bedrog onder zijne beoefenaars, dan nog zou eene gezonde en heldere regtsgeleerdheid hier volstrekt onontbeerijk zijn. Dank, derhalve, is hem verschuldigd, die de beginselen van het regt wijsgeerig heeft ontwikkeld, die dezelven verstandig heeft toegepast, die de wetten beoefent, haar wijzigt, en doet hare werking hebben. De redelijke koopman acht hem hoog. En wetende, dat de afgetrokkenste bespiegeling de grond van dit gebouw, de uitgebreidste geleerdheid de steun van hetzelve, de scherpzinnigste onderscheiding zijne ziel en leven is, smaalt hij, gewisselijk, noch op de eene, noch
op de andere, als nuttelooze spitsvindigheid of schoolsche inbeelding.
Inderdaad, de handel ware noch gemakkelijk, noch zelfs mogelijk, zonder de hulp van meer dan ééne wetenschap. Hij heeft zoo wel de ontwikkeling en toepassing noodig van de gronden des verstands en der zinnelijke natuurkrachten, als van die der zedelijkheid en des regts, benevens de middelen om dezelven te doen opvolgen. Waren deze wetenschappen niet beoefend, er had nimmer aanmerkelijke handel kunnen ontstaan; en dat luttel, welk mogt hebben plaats gegrepen, ware de aanleiding tot tweedragt voor eensgezindheid, tot oorlog voor vrede geworden. - Geen stand, geen bedrijf, geene kunst staat op zichzelve, of is onafhankelijk van anderen. De menschelijke, vooral de beschaafde, maatschappij is als een uurwerk, welks raderen in elkander vatten. Het eigenbelang is het groote wigt, dat ze allen drijft, de rede de slinger, die deszelfs zwaar-
{==219==} {>>pagina-aanduiding<<}
te niet dan geregeld laat werken. Gelukkig, wanneer de betrekkingen des levens zoo zijn te zaamgevlochten, dat het belang niet alles ten gronde rigt, de rede, uit gebrek aan aandrift, niet werkeloos blijve! Voor het laatste zorgt de handel; hij is de onrust, die den slinger staag beweegt. Schoone bestemming! doch waaraan niet te voldoen is, zonder tusschenkomst van velerlei anderen toestel. - Dit zal te meer blijken, daar wij, tot een volgend hoosddeel overgaande, doen zien, dat zelfs geene stoffe tot koopbedrijf zou voorhanden zijn, tenzij natuurkunde en natuurlijke historie hierin voorzagen.
Wat is handel? Wat anders dan ruiling der voorwerpen, welke een land, een werelddeel oplevert, tegen die van een ander? Het geld is slechts een middel, om deze ruiling gemakkelijker te maken. In den grond kan er geene andere reden bestaan, waarom een volk zich zijne bezittingen zou laten ontvoeren, of een ander de moeite nemen dit vervoer te bezorgen, tenzij de vergelding, welke het daarvoor, op eene of andere wijze, ontvangt. - Wat eene wereldstreek bezit, dat mist eene andere. Dit is de grondslag aller gemeenschap onder de volken. Het is intusschen zeker, dat het volstrekt noodzakelijke maar zelden ontbreekt: zoo lang zich een volk tot de eerste behoeften der natuur bepaalt, heeft het weinig bij anderen te zoeken; en dit is te weldadiger, omdat de gemeenschap zonder de hulpmiddelen der beschaving niet slechts moeijelijk is, maar onder woeste volksstammen ook hoogstgevaarlijk zou zijn. Roof, en geen handel, ware ligtelijk het gevolg eener tegengestelde omstandigheid. Doch, zoo algemeen de noodige levensmiddelen zijn, zoo gemakkelijk ze worden aangekweekt, en zoo overvloedig ze zich voordoen - zoo zeldzaam, zoo schaarsch en teeder zijn, daarentegen, de voorwerpen eener meer of min ontwikkelde weelde. Wij bezitten, sedert onheugelijken tijd, wortelen, granen, eenige boomvruchten, en kudden vee tot allerlei gebruik. Andere wereldstreken heb-
{==220==} {>>pagina-aanduiding<<}
ben rijst en maiz, yams en broodboomen, benevens palmbladen, in eene zachte hemelstreek; terwijl den bewoner van het koude Noorden in het bijzonder geen bont ontbreekt. Doch het zijn maar gedeeltelijk deze voorwerpen, in welken de handel bestaat - die, namelijk, welker gebruik reeds eenige weelde, eenige beschaving en kunst vooronderstelt, die door kweeking verbeterd, of bij toeval nuttig bevonden, en door bewerking daartoe gebragt zijn. Een veel aanmerkelijker veld in ons koopbedrijf beslaan voortbrengsels, slechts hier en daar gevonden, slechts bij onderzoek ontdekt, veredeld, en tot verschillend gebruik
aangewend. Geurige dranken, specerijen, verfstoffen, voorwerpen van weelderig genot en pracht, benevens geneesmiddelen - zie daar deszelfs bloeijendste takken! Doch zegt mij: wie heeft dezelven, in dieren- en plantenrijk, veelal opgespoord, hunne eigenschappen ontdekt, hunne aankweeking in onderscheidene oorden bevorderd en bestuurd, tenzij die wetenschap, welke zich toelegt op de geschiedenis der natuur, die wetenschap, wier kostbare toestel in kabinetten en verzamelingen aan velen misschien vaak ijdel en belagchelijk voorkwam? Zij poogt den geheelen rijkdom der schepping te kennen, en doorwroet te dien einde het hart der aarde, en daalt met dat oogmerk in de diepten der zee, en doorkruist tot dit doel woestijnen en meren. Geene plant, geen dier, geene opgegravene stof komt haar onder het oog, of zij beproeft derzelver hoedanigheden, en onderzoekt haren aard; zij verrijkt ons met derzelver gebruik, indien dit besta, met hare vermenigvuldiging, indien die mogelijk zij. En de schat der aarde, het voorwerp der begeerte van vele volken, de stof des handels verkrijgt, onder hare handen, eenen gedurigen aanwas.
Zij verkrijgt dien inzonderheid, daar de kennis der eenvoudige voortbrengsels van de natuur wordt bijgestaan door scheikundige wetenschap. Deze ontleedt elke plant, schist alle erts, beproeft en onderzoekt ieder bestanddeel, dat slechts de minste aandacht trekt. Zij

{==221==} {>>pagina-aanduiding<<}
vindt nieuwe metalen, schept onbekende, schitterende verwen, trekt geurige oliën, bereidt sieraad en streeling voor het gezonde, balsem en kracht voor het zieke ligchaam. Haar invloed strekt zich uit over alles, wat onze weelde vleit, die, zonder haar, in lekkernij en praal even armoedig zou zijn, en den koopman, alzoo, den voornamen grond betwisten, waarop zijn gewin berust. - Ja, roepen wij vrijelijk de gansche natuurkunde te hulp, om onzen handel gaande te houden. Wat zegt de geheele voorraad der schepping tot deszelfs bedrijf, zonder allerlei bewerking? Wat beduiden de fijnste stoffen, de kostbaarste bergwerken, de schoonste pelterijen, tenzij, op velerlei wijze, tot gebruik bekwaam gemaakt? De fabrijk, door werktuigkunde tot elken trap der volmaaktheid gevoerd - op de kennis en wederkeerige werking van allerlei ligchamen berustende - hier de verwantschappen volgende, en daar de gistingen besturende - naar de kracht van het vuur, van het water of den stoom juist berekend - de fabrijk, die de kleedingsstoffen vormt en tooit, de spijzen maalt en bereidt, de geestrijke vochten stookt, de edele metalen doet schitteren, is even zeer eene dochter der natuurkunde, als de zoogster en beschermster van allen handel. Ik vorder niets meer van u dan eenig nadenken, T.T., om deze waarheid in te zien. Wij mogen gewoon zijn, het bedrijf des dagelijkschen levens af te zonderen van de hooge bespiegelingen en weetgierige onderzoekingen der geleerden - elk verstandige weet, dat hij naauwelijks eene katrol, en zeker geene kraan zou kennen, om zijne koopwaren te ontschepen, tenzij de werktuigkunde hem die gegeven had. Overal moet de kennis der natuur ons te hulp komen, om hare gaven te bezigen. De eenvoudige ondervinding moge voor het noodige genoeg zijn; uitgebreide kunde, diepgaand onderzoek, allerlei berekening en beproeving wordt vereischt om de weelde en smaak eener beschaafde wereld te voldoen.
Wij vergeleken den handel voorheen bij een gedeelte

{==222==} {>>pagina-aanduiding<<}
des uurwerks, dat, zonder de overige deelen, geen oogenblik zou kunnen gaande blijven, veelmin eenen geregelden gang houden. Thans komt hij ons voor als een molen, welks ledige steenen te vergeefs elkander wrijven. Blijft de wind, of eenige andere kracht, zijnen invloed desniettemin uitoefenen, dan vernielt het werktuig zichzelf, even als de begeerte, steeds geprikkeld en nooit voldaan, in eene verwoestende vlam uitbarst. - Doch, dit gevaar is minder vreesselijk, omdat wij, in de derde plaats, zullen doen zien, dat geen vertier, en dus geen handel, zou kunnen bestaan, tenzij fraaije wetenschappen en kunsten beschaving en weelde hadden ingevoerd.
Onder alle vakken van wetenschap is er welligt geen, dat meer verwijderd geacht wordt van allen invloed op den handel, dan de oude letterkunde. Wanneer men, echter, in aanmerking neemt, dat wij onze tegenwoordige mate van beschaving, onze wetten, onze begrippen van schoonheid, pracht en weelde, grootstendeels aan de ouden te danken hebben, dan moet, dunkt mij, dit vooroordeel ophouden. Ja, het is niet enkel eene oude schuld der dankbaarheid, welke wij jegens deze geleerdheid hebben; hare beoefening blijft nog altijd van belang, hetzij ter vermeerdering van onze kennis aan het ware en schoone, hetzij om deze voor verbastering en ondergang te behoeden. Als een onveranderlijk model van grondig oordeel en goeden smaak staan de schriften der beschaafde oudheid daar, buiten bereik eeniger verandering door mode of tijd. En ware beschaving is de eenige schutsgodin der weelde, die, zonder haar, welhaast in overdadige buitensporigheid, straks plompe woestheid ontaardt, en niet meer is.
Doch de weelde, de beschaafde weelde, kweekt alle de behoeften, waarop de handel is gegrond. Waar de fraaije letteren bloeijen; waar grootsche denkbeelden van praal en keurig vermaak ontwikkeld worden; waar het brein zich spitst op de voldoening dezer behoeften; waar de mensch alle zijne vatbaarheden voor ge-
{==223==} {>>pagina-aanduiding<<}
not en voor kunst ontwikkelt, en een wedstrijd van pracht met pracht, van weelde met weelde bestaat - daar vormt zich de groote marktplaats voor den handel. Bezoekt de landen, waar het goud uit de aarde wordt gedolven - zij zijn het niet, die uwe koopwaren verslinden. Begeeft u onder volken, wier beschaving met hunnen rijkdom geenen gelijken tred houdt - hunne plompe en eenzelvige weelde is overdadig, zonder vertier te baren. Maar daar, waar de smaak zijne voldoening in vormen vindt, die gedurig afwisselen; waar hij slechts prijs stelt op het allerkeurigste, en dit tegen het min volmaakte steeds gaarne inwisselt; waar niet slechts de mond en dierlijke behoefte, maar de verbeelding wil bevredigd zijn in het grootsch onthaal - daar worden uwe kostbaarheden aangetrokken, gelijk de wolken naar eenen hoogen berg; vandaar vloeijen ze neder tot alle omringende volken, die meer en meer in dezen overvloed wenschen te deelen. Wat vindt de kunst hier niet uit? Wat wordt niet wenschelijk geacht, dat slechts zeldzaam is? Wat verslindt hier de mode niet, oneindig scherper getand dan de vratige tijd? Zij versmaadt de huisgeraden uit den vaderlandschen eik gevormd, en doet een kostbaarder hout uit de afgelegenste streken aanvoeren. Zij wil den gebakken steen niet, uit eigen vetten grond gedolven, maar doet hare voorzalen en wanden schitteren van het marmer, uit afgelegene groeven opgehaald. Geen dakpan, maar lei, dekt hare paleizen. En waar zij iets ter wereld vindt, dat eigene voortbrengsels in wezen of schijn, ja slechts in zeldzaamheid te boven gaat, daar moet de koopvaardij hetzelve aanvoeren. Naauwelijks is een vaderlandsche draad aan den ganschen
uitwendigen tooi onzer schoonen te vinden. Naauwelijks noemt gij mij een werelddeel, dat niet bijdraagt tot haren opschik. Onze dagelijksche dranken zijn wijn uit velerlei oorden, koffij in het brandend Oosten of Westen verzameld, en thee, die het afgelegen China kweekt. Op zijne beurt voedt zich de verwijderde vreemdeling met onze boter, onze ham,

{==224==} {>>pagina-aanduiding<<}
onze kaas en sterken drank, kleedt zich met Hollandsch linnen en laken, ja ziet met vreugde den steen aanvoeren, door onze weelde versmaad. Zoo is het de aard des beschaafden mans, overal het beste uit te kiezen. Zoo wordt die poging wedijver, deze zorg vertroeteling. De opgewekte geest vindt geene verzadiging meer; de waan verbindt zich met den smaak; de weelderige overdaad spilt haren schat voor ijdelheden. De verzwakking, daarenboven, de gevoeligheid en overspanning putten al het vernuft der geneeskunde uit; en deze doet in duizend, duizend vreemde voortbrengsels eenen nieuwen tak van handel vloeijen. Vergelijkt de behoeften des ouden Bataviers, allen op eigen grond bevredigd, met die van uwen tijdgenoot. Zegt mij, welk ook uw handelvak zij, of het bij den eersten zou kunnen bloeijen. Neen; beschaafd genot, verfijnde behoefte, smaakvolle uitspanning, prachtig onthaal, weelde der kunst, der wetenschap - zietdaar de pilaren uwer beurze!
Zij tieren onder de schuts der letteren, in den gloed van het ontwikkeld genie. Had Griekenland, had Rome ons hare schatten, hare redenaars, hare dichters, hare kunstenaars en geleerden van allerlei naam niet leeren kennen - en hadden geene medicissen hen begunstigd, geene erasmussen hen gekweekt, geene angelo's hen nagevolgd, geene eeuw van lodewijk en frederik hendrik op hunnen grond gebouwd - voorwaar, Europa kende geen Amsterdam, welks eigen slijkgrond naauwelijks het geringste stadje draagt. Eerbied, eerbied dan, schatrijke handelaar, voor den geleerden, den man van wetenschap en kunst! Zijn bedrijf is de grondslag van uwe grootheid. Zijne, in uw oog misschien ijdele, bespiegeling is even onontbeerlijk, om alle volken in de weldaden der natuur te doen deelen, en voorspoed op den schraalsten grond te doen gedijen, als uwe werkzaamheid. Zijn arbeid is de bron, waaruit het koele vocht ontspringt; gij leidt en vermeerdert, en brengt hetzelve, waar het behoort.

{==225==} {>>pagina-aanduiding<<}

Doch, wat zeggen wij, het oog terug geslagen op den lof, voorheen aan wis- en natuurkunde, met zoo veel grond, toegezwaaid! Het is de handel niet alleen, die het goede der aarde elken grond doet besproeijen. Hij is slechts de kracht, die het werktuig beweegt. Zonder ervaren opsporing en kundige bewerking, vindt de koopman op den rijksten bodem luttel, dat hij naar elders zou vervoeren. - Neen, geen handel zonder wetenschap! Wat hij, ter bevordering van deze, immer heeft gedaan; waar hij ooit de winzucht aan de ontdekking, aan de gemeenschap der volken, aan de stoving der beschaafdheid in den schoot des overvloeds heeft dienstbaar gemaakt; - zoo mercurius inderdaad de uitvinder der lier, de God der welsprekendheid, die schoonste van alle menschelijke kunsten, te heeten zij; zoo de handeldrijvende staten en steden doorgaans de vruchtbaarste kweektuinen van geleerdheid en kunst waren: voorwaar, dit alles is slechts eene verpligte hulde, eene schoone, kinderlijke dankbaarheid. Het is de bloeijende zoon, die zijne moeder welhaast ten beschermer verstrekt. Hand aan hand treden zij vooruit, zuiveren de aarde van hare woestheid, en doen rozen op haar pad ontluiken. En waar zij, waar handel en wetenschap een vereenigd altaar aantreffen, daar wijkt de verbastering, die de eene of andere afzonderlijk mogt overvallen - daar kent men weelde, maar geen bederf. Zoo werkzaam als kiesch is de geest van een volk, dat minerva's lessen hoort, en des Koopgods vlugge wieken aan hoofd en voeten houdt gehecht. Wetenschap en handel, zijn zij niet de zinnebeelden der menschheid, die de aarde met den hemel verbindt? Zijn zij niet op het naauwst met elkander verbonden? En voegt het de een, op den ander met eenige onverschilligheid neêr te zien, die elkander, op de voortreffelijke hoogte, door beiden beklommen, zoo volstrekt behoeven? Neen, zegt mijn oog; de handel deed een' tempel rijzen voor de wetenschap - doch deze wijdde, in dit departement,
een altaar aan den handel. Wat zeg ik? Zij bond den

{==226==} {>>pagina-aanduiding<<}
handel en de zeevaart met landbouw en fabrijkwezen als in één' bundel zaam, en rigtte der nijverheid eene volkomen zuil op, van welke de handel de kroone vormt. - Hoorden deze wanden dan met wellust de hulde, aan den stichter des gebouws dikwijls gewijd; gij, o Godin, die in hetzelve troont, wetenschap en kunst, ontvangt even gaarne den wierook, u dankbaar toegezwaaid! Bloei, bloei hier, beschermster van het schoone, venus uit de golven geteeld! Volding den lof van Amsterdam, welks sieraad dit gebouw is! Verstomme de vreemdeling, die hier nadert, en den koopmansgeest, voor het eerst, als eenen edelen, grooten geest leert kennen! o Heugelijke tijd, door ons beleefd, die ons het schoonst verschiet, beide voor wetenschap en handel, opent! Heugelijke tijd, die ons vergunt te deelen in de eer der eeuw, die niet min op ontdekking en kennis, dan op voordeel en magt aast bij hare zeetogten! Heugelijke tijd, die reeds een' reinwardt uit ons midden deed henensnellen, om enkel wijsheid, menschenheil en zuiveren roem te oogsten op Java's vruchtbaren grond! Ja, de tijd is daar, dat de handel gaarne vergeldt, wat hij der wetenschap is verschuldigd. De tijd is daar, dat de Nederlander het voorbeeld harer broederlijkste vereeniging geeft; deszelfs blanke zeilen de wieken zijn, op welke zich zachte, beschaafde menschelijkheid langs de geheele aarde beweegt. Hier, hier kieme die schoone toekomst, medeleden; hier, in het hart van Nederland; hier, in het gebouw, dat alle verdiensten huldigt! Ja, zoo omvat de Koopgod alle de Zanggodinnen met zijne armen, en koestert ze aan zijne borst; en dit gansche gesticht is als een opschrift, dat, door mij uitgesproken, honderdvoudig weêrgalmt: hulde van den koophandel aan de wetenschappen!


{==227==} {>>pagina-aanduiding<<}

Bloeijende longtering genezen door poeder van houtskool.

(hufeland und harles, Journal. Nov. 1815. f. 44.)

Een meisje, 17 jaren oud en van een zwak ligchaamsgestel, dat anders nimmer ongesteld geweest was en hare stonden altijd geregeld en zonder moeite gehad had, behield na eene longontsteking, waartegen niets werd aangewend, eene plaatselijke pijn op de borst, vooral aan de linkerzijde, eenen hoest, met uitwerping van slijmige fluimen gepaard, vooral des morgens, aamechtigheid, afwisselende grillingen en vliegende hitte, brandende handen en voetzolen, met verheffing der toevallen des avonds, 's nachts vermeerderde uitwaseming, matheid, hoofdpijn, en altijd een' vermeerderden, doch zwakken pols.
Men schreef haar (in 't Policlinicum te Berlijn) eene aderlating voor van zes oncen, eene spaanschevlieg, voorts poeder met calomel en digitalis purpurea, daarenboven in een mixtuur de zoutzure ammonia. Daarop verminderde de pijn aanmerkelijk, de ademhaling werd ruimer, de hoest wat minder; maar het uitwerpen en de pols bleven hetzelfde. Uit hoofde van speekselvloed, liet men den calomel varen, ging voort met het mixtuur, gaf drie greinen digitalis daags; waarop de zieke wel eenigzins beter werd, doch de gesteldheid der borst veranderde niet. Hierop gaf men der zieke, behalve de digitalis, tweemaal daags een poeder van carbon. tiliae rec. par. scr. 1, waarvan de gevolgen terstond waren eene vermeerdering van pijn op de borst en van hoest, maar tevens vermindering van uitlozing der fluimen. De pols bleef even zeer vermeerderd. Na een gebruik van zes dagen, vertoonden zich eenigen tijd meer koorts, verminderde eetlust en ontlasting; welke toevallen op het gebruik van een verkoelend buikzuive-
{==228==} {>>pagina-aanduiding<<}
rend middel verdwenen. Daarop vernieuwden zich de steken in de borst, het hoesten en de uitwerping werden sterker, de pols was matig. Men schreef eene spaanschevlieg voor, om midden op de borst gelegd en in ettering gehouden te worden, benevens het volgend poeder: ℞ pulv. carb. tiliae scr. i. Hb. digital. gr. ij. rad. liquir. scr. β. m.f. pulv. d. doses tales vj. driemaal daags een half poeder. Dit poeder gebruikte de zieke verder steeds voort; men klom met de houtskool tot iv scr., met de digitalis tot iv gr. daags, waarbij de toestand der zieke oogenschijnlijk verbeterde; zoodat alle toevallen langzamerhand,
het ophoesten, de avondkoorts en het nachtzweeten het laatste, verdwenen, en de lijderesse, na verloop van drie maanden na het eerste gebruik der houtskool, geheel hersteld was.

Heeft de koepokinenting de doodelijkheid van andere ziekten der kinderen bevorderd? Door C.W. Hufeland.

Een aanmerkelijk gedeelte des Publieks is der meening toegedaan, alsof aan de Koepokinenting alleen, en aan de door haar weggenomene Pokziekte, de grootste sterfte aan eenige andere ziekten der kinderen, en met name de groote verspreiding der Scharlakenkoorts of het Roodvonk en deszelfs meerder gevaar, zij toe te schrijven. Velen komen daarbij weder op de oude en reeds lang wederlegde geliefkoosde stelling terug, dat de Pokziekte tot reiniging des ligchaams van aangeborene kwade stoffen dienstig, en alzoo voor het menschelijk geslacht noodzakelijk zij; hetgeen inderdaad door Romeinen en Grieken zeer blijkbaar wederlegd is, die zonder Pokken eene zoo voortreffelijke gezondheid genoten.
De sterflijsten leveren ongetwijfeld een grooter getal van aan andere kinder-ziekten gestorvenen. Maar het ware van de zaak, en hare zeer natuurlijke oplossing,

{==229==} {>>pagina-aanduiding<<}
is deze: Ongetwijfeld draagt een zeer aanzienlijk getal kinderen, hetzij aangeboren, of in de eerste levenstijdperken door eene slechte behandeling verkregen, de kiem des doods om. Deze kiem wordt door gelegenheid gevende oorzaken, vooral door heete ziekten, tot eene snelle ontwikkeling en vernietigingsvermogen gebragt. Te voren werd zij door de Pokken, als de toenmaals algemeenste ziekte der kinderen, het meest tot rijpheid gebragt, en de kinderen stierven aan dezelve: thans, nu schier geene Pokken meer bestaan, geschiedt zulks door Mazelen, Roodvonk en andere ziekten; ja zulks kan zich zelfs in nieuwe ziekten ontwikkelen, en op deze wijze de veelvuldigheid der Hersenwaterzucht, van den Croup enz. daarvan het gevolg zijn. De kinderen, die anders door Pokken werden weggemaaid, konden derhalve inderdaad niet aan Mazelen, Roodvonk enz. sterven; en deze vertoonden zich daardoor over het algemeen goedaardiger. Thans, waar schier geene Pokken meer bestaan, sterven die zelfde kinderen aan Mazelen, Roodvonk enz.; en deze ziekten schijnen nu kwaadaardiger. Maar, wie zou daaruit tot eene vermeerderde kwaadaardigheid dezer kinder-ziekten zelve, en tot de weldadigheid, of wel noodzakelijkheid, der Pokken, besluiten?
Men moet ook niet uit het oog verliezen, welk eenen invloed de epidemische constitutie hebbe. Even als daardoor, over het algemeen, Pokken, Mazelen en Roodvonk eene reeks van jaren achtereen gemist, en dan weder algemeen heerschende kunnen worden, zoo wordt ook derzelver karakter daardoor nu eens goedaardig, dan weder kwaadaardig gestemd; en op deze wijze kan dezelfde ongunstige constitutie, welke anders de Pokken kwaadaardig maakte, de nu in hare plaats tredende Mazelen en het Roodvonk kwaadaardig maken.
Eindelijk bedenke men toch vooral, dat de sterfte alleen niet de hoofdzaak, en dat het eene even gewigtige vraag zij: Hoe veel minder ziekelijke, ellendige en onbruikbare menschen zijn er, sedert de ver-
{==230==} {>>pagina-aanduiding<<}
mindering der Pokken, door de Koepokinenting, op de wereld? Hoe veel heeft het rijk der gezondheid en schoonheid door haar gewonnen? Daarvan zwijgen, wel is waar, de sterslijsten; maar wie herinnert zich niet die duizend levend-dooden, aan zinnen en de edelste krachten verminkten, voor hun gansche leven onbruikbaren, ja krankzinnigen, die wij voorheen, als getuigen dezer pest, zagen rondwaren, en die thans gemist worden, omdat zij door de weldadige Koepokinenting alleen voor de menschheid gewonnen zijn? De Dood is niet het slimste op aarde; en geenszins het getal der levenden alleen, maar derzelver hoedanigheid en nuttigheid, maakt het geluk der Staten uit.

Hortensia Beauharnais, en Laetitia Buonaparte.

(Uit de Macédoine Revolutionnaire, uitgegeven te Parijs, 28 Dec. 1815, en ten zelfden dage door de Policie opgehaald.)

Opgevoed in een dier huizen, waar men er zich meer op toelegt om groote kokettes te vormen dan goede huismoeders, verliet hortensia Mme. campan, om hare intrede in de wereld te doen, bijna in hetzelfde tijdsgewricht, toen de vlugteling uit Egypte zich, als den prijs zijner laagheid, op den troon ging nederzetten. Hij zag zijne schoondochter; hunne ondeugende harten verstonden elkander; acht dagen later had hortensia de plaats harer moeder ingenomen.
Zij, die op vertrouwden voet met de familie leefden, cambacérès, fouché, regnault, décrès, kunnen zeggen, of ik laster. Men kan den Heer de gontaut-biron vragen, om welke reden hij zich zoo hardnekkig verzette tegen het huwelijk van zijnen zoon met hortensia? Men kan het aan alle de jonge Kolonels van dien tijd vragen, die haar van de hand wezen, welke hunne beweegredenen wa-
{==231==} {>>pagina-aanduiding<<}
ren? Duroc heeft ieder, die het hooren wilde, bij herhaling gezegd, dat het meerendeel verklaard had, (hoe gemeen de uitdrukking ook was) dat zij de koe met het kalf niet begeerden. Duroc zelf, wien zij aangeboden werd, antwoordde; ‘Dat hij ze diegenen aanbiede, die van niets af weten; maar aan mij, die de bestuurder dezer intrigue was, aan mij, onder wiens oog alles is voorgevallen, dat is al te sterk!’ Eindelijk gedrongen om een' mantel voor zich te vinden, haastte zich hortensia om lodewijk buonaparte te trouwen, die, niets wetende van de gruwelen, welke aan het hof van zijnen breeder voorvielen, te gelijker tijd de oom van het kind werd, en de vader, quem nuptiae demonstrant. Er moest een troon zijn voor de dochter van josephine, ten einde haar te betalen voor hare bloedschendige geriefelijkheid; en spoedig! den oorlog aan Holland! de conscriptie, de belastingen, alles werd te werk gesteld; het Fransche bloed stroomde op nieuw..... en voor wie? Regtvaardige Hemel! Opdat hortensia Koningin wierd! - Fransche Generaals en soldaten, zietdaar, wat gij roem noemdet!
De goedhartige lodewijk buonaparte, welhaast beter onderrigt, scheidde zich van zijne vrouw, die hem nog slechts de diepste verachting inboezemde. Van haren man gescheiden, hield hortensia niet op, de bijzit van haren schoonvader te zijn, tot op zijn vertrek naar het eiland Elba.
Hortensia (na 20 Maart) niet wetende, hoe zij het zou aanleggen, om in het hart der Franschen den haat te doen overgaan, welken
    zij de familie der bourbons toedroeg, (haar vroeger beroep op de aangename oogenblikken, eenen jeugdigen Oostenrijkschen Minister weleer verschaft, ten einde hem zijn hof aan buonaparte's zijde te doen overhalen, zijnde mislukt) verzon zij eene spelonk te openen aan het einde van het Palais-Royal. De zaal Montansier werd eene Jakobijnen-club, honderdmaal afzigtiger dan ooit

{==232==} {>>pagina-aanduiding<<}
de oude club van dien naam, onder het voorzitterschap van billaud-varennes, was geweest. Dat men den eigenaar, den ellendigen pradelles, tot getuige roepe; men zal van hem hooren, dat de gruwelen, welke hier werden uitgebraakt, van het maaksel waren van hortensia, etienne, maret, fain enz. De vuilsten zijn van hortensia. De afschuwelijke prenten, die destijds de muren van Parijs bedekten, waren insgelijks naar de teekening van hortensia. Etienne kreeg last om ze om niet te doen uitdeelen aan alle de verkoopers, welke zich op de boulevards bevonden.
De dag van Waterloo verstrooide alle de intriguanten. In de weinige oogenblikken, die de abdicatie van den dwingeland voorafgingen, hield zich zijne familie bezig om onderling het goud te verdeelen, dat men kort te voren uit de openbare schatkist had geligt, om het in wagens te pakken, dragende dit opschrift: schatkist der armee. Ik zelf heb deze wagens op het plein des Victoires gezien.
Hortensia, de regtvaardige straf vreezende, welke hare misdaden verdienden, van goede passen voorzien, welke fouché zich haastte haar te bezorgen, hortensia, met de woede in het hart, verliet Parijs, na hare fortuin in zekerheid gebragt te hebben, aan verscheidene bankiers bekend, en door hen op twee millioenen (franken) rente geschat.... Josephine had in 1796 geene dertigduizend franken bruidschats aan hare dochter te geven - hortensia bezit thans de waarde van veertig millioenen!

Mevrouw moeder, Laetitia Buonaparte.

De overweldiger, eenigen tijd bevorens naar Leipzig te gaan, om de hulde van zijnen Senaat te verdienen, door eene brug te doen springen, die twaalfduizend menschen van zijn leger vernietigde, zijne moeder volkomen kennende, speelde haar een' trek op zijne wijze.

{==233==} {>>pagina-aanduiding<<}
Hij ging haar zien, en, na de gebruikelijke pligtplegingen, verzocht hij haar, hem geld te leenen. Mevrouw moeder, waardige zuster van de Eminentie fesch, zwoer bij alle de heiligen van het paradijs, dat zij geen stuiver bezat. De Korsikaan, die haar sedert lang deed bespieden, wist, dat de zware kist in eene nis stond, in den muur gemaakt, en bedekt met een groot portret ten voeten uit. Hij dringt niet, wandelt, praat over den regen en het mooije weêr. Ten einde van eenige minuten stelt hij zich voor het portret, beschouwt het, en, alsof dit hem zoo inviel, beweert hij, dat het geen goed licht heeft, dat het moet verplaatst worden. Mevrouw moeder, ontsteld, staat op, en zegt, dat de schilderij wél is, waar zij is, dat het de éénige plaats is, die voor dezelve voegt, opdat zij geheel op haar gemak de trekken en de majesteit kan beschouwen van een' figlio tan caro, tan grande, tan.... (Het was het portret van den overweldiger.) Buonaparte, volkomen gezet op zijn plan, stoot Mevrouwe moeder terug, en beveelt, met eene gebiedende mine, aan twee knechts, het portret weg te nemen. De tranen van Mevr. laetitia konden den geliefden zoon niet bewegen: de schilderij verdween, en deed de opening der nis vernemen. ‘Ha, ha! zeide hij, eene geheime deur! Daar schuilt wat achter; laat ons zien!’ Hij nadert, ziet de kist, en vraagt den sleutel. Mevrouw moeder schreit en weigert; een: ik wil het, op den toon van meester uitgesproken, dwingt haar om den sleutel over te geven. Hij doet de kist openen, en ontdekt een dertigtal groote zakken vol vierdubbele pistolen. Zich toen tot haar keerende, zegt hij: ‘Gij zweert mij bij alle heiligen van het paradijs, dat gij geen stuiver bezit; gij hebt mij bedrogen.’ Hij wendt zich tot de personen van zijn gevolg: ‘Dat men dit
goud bij den thesaurier mijner kroon brenge!’ Moeder Lajoye, wanhopig de vier millioen te zien vertrekken, welke zij als eene peer voor den dorst had weggestopt, zag wijders niets in den tan caro, tan grande zoon, dan

{==234==} {>>pagina-aanduiding<<}
een' ellendigen roover, gaf hem de fraaije namen van Birbante, Bricone, Ladrone, Baronnacio, en voorzeide hem, dat het eenmaal slecht met hem zou afloopen (*).





Verslag van twee onderscheidene soorten van spaarbanken (Saving-Banks), ten dienste van de lagere klasse der maatschappij in Schotland opgerigt.

(Getrokken uit The Edimburgh Review, or Critical Journal, N. XLIX. Junij, 1815.)

(Medegedeeld door den Heer r. scherenberg, Lid der Commissie tot onderzoek naar den staat der Armen in dit Koningrijk.)

Daar men in Schotland de behoeste gevoelde, om aan de lagere klasse der Maatschappij, en vooral aan de werk- en ambachtslieden, de gelegenheid te geven, om van hunne geringe bezuinigingen zeker te kunnen zijn, en tevens dezelve met zekerheid te kunnen aanleggen, ten einde zij daarvan eene matige interest konden genieten; terwijl men meende, dat de, in de laatste Eeuw, bijna overal opgerigte Friendly Societies, in het Rijk van Grootbrittanje, hoezeer dezelve veel nut gesticht hebben, en nog stichten, echter op de wijze, zoo als die thans bestaan, aan eenige zwarigheden onderworpen zijn: zoo is men bedacht geweest, om interest gevende Spaarbanken, ten dienste van de geringere klasse der Maarschappij, op te rigten.
De te Edimburg opgerigte Spaarbank is de eenvoudigste, zoo wel in derzelver beginsel, als in hare werkzaamheden.

{==235==} {>>pagina-aanduiding<<}

Iedere behoestige kan zijne geringe besparing, mits niet minder dan een (Eng.) schelling bedragende, inleggen, en is volkomen meester om te allen tijde zijne inlage terug te vorderen.
Alle maandagen wordt een uur zitting gehouden tot het ontvangen en uitbetalen van geld.
Deze Spaarbank geeft aan de daarin deelnemenden eene interest à vier ten honderd per jaar berekend, welke zij meester zijn te ontvangen; doch welke de meeste deelnemers verkiezen bij het kapitaal te laten oploopen, en welke interest alsdan op het einde des jaars tot het kapitaal geslagen wordt.
Deze interest wordt maandsgewijs berekend, en van dagen of gedeelten eener maand wordt geene interest betaald.
Ook wordt van geene lagere som dan van twaalf schellingen zes pence interest betaald, (gevende deze som, tegen vier perCt., een' halven penning interest per maand) of van geene breuken dezer som, waarvan derhalve de maandelijksche interest geenen halven penning bedraagt.
De Directie dezer Spaarbank wordt door eenige welwillende lieden gratis waargenomen; de onkosten der administratie zijn dus zeer gering, en bepalen zich tot de kantoorbehoeften en het noodige locaal; de kosten daartoe worden uit de geringe bezuiniging of winst gevonden, die ontstaat door het niet betalen der interest van onvoltallige maanden, of van breuken van twaalf schellingen zes pence.
De Directie dezer Spaarbank stort het geld, dat zij van hare deelnemers ontvangt, in de Edimburger groote Bank, en geniet van deze ook vier perCt. interest.
Ten einde de verantwoordelijkheid der Spaarbank jegens de deelnemers te verminderen, en de werkzaamheden derzelve zoo veel mogelijk te vereenvoudigen, geeft de Directie dezer Spaarbank aan elken deelnemer, zoodra het door hem ingelegde geld tot eene som van tien £ is opgeloopen, hetwelk de geringste som is, welke men in de groote Edimburger Bank plaatsen kan, daarvoor eene originele interest-gevende banknoot der groote Bank; doch continueert de Spaarbank, als te voren, zijne geringe bezuiniging te ontvangen, indien hij met het inleggen wil voortgaan. De Directie der Edimburger Spaarbank meent ook, buiten de meerdere zekerheid voor de geldschieters, hierin nog het voordeel te zien, dat een behoeftige daglooner of handwerksman niet zoo

{==236==} {>>pagina-aanduiding<<}
ligt in de verzoeking zal komen, eene interest-gevende banknoot van tien £ te gelde te maken, als wanneer hij dit bij kleine gedeelten uit de Spaarbank terug konde vorderen.
De wijze van boekhouden dezer Spaarbank is mede op de allereenvoudigste wijze ingerigt, en door dezelve worden alleen de drie navolgende boeken gehouden: No. 1. Een Legger, waarin elk geldinlegger zijn folio heeft, op welk aangeteekend wordt, met dag en datum, zijne inlage, alsmede wanneer hij eenig geld terugvordert, en op welk in eene bijzondere kolom, op het einde van het jaar, uit het interestboek wordt overgebragt het beloop der aan hem onbetaald gebleven gelden der interest, en welke, bij het saldo van zijne inlage gevoegd, den eersten post te zijnen behoeve op den legger van het volgende jaar uitmaakt. No. 2. Een Interestrekeningboek, hetwelk uit twee gedeelten bestaat, toonende het eene gedeelte aan de aan elken inlegger betaalde interest, en het andere de onbetaalde interest: de slotsommen dezer beide gedeelten worden op het einde van het jaar zamengevoegd, en maken uit het geheele beloop der interest, ten laste der Spaarbank loopende; en wanneer men dit aftrekt van de interest, door de groote Edimburger Bank aan de Spaarbank te goed gedaan wordende, maakt het overschot ('t welk veroorzaakt wordt door het niet betalen van de interest der onvoltallige maanden en der breuken van twaalf schellilngen zes pence) de winst of bezuiniging der Spaarbank uit. No. 3. Een Kasboek, hetwelk den staat der kasse van de Spaarbank inhoudt, en tevens zoodanig is ingerigt, dat het tot eene Controle strekt van de rekening-courant der Spaarbank met de Edimburger groote Bank.
Aan ieder deelnemer of inlegger wordt eene kopij of duplicaat afgegeven van zijne rekening in den legger, opdat hij altoos zien kan, hoe de staat zijner rekening is. Telkens, wanneer hij geld inlegt of terugvordert, wordt dit door den persoon der Bank, aan wien hij de gelden afgeeft, of van wien hij het geld ontvangt, op dit duplicaat eigenhandig aangeschreven, met uitdrukking der som zoo wel in schrist als getallen, en met bijvoeging van zijnen naam of paraphe, waartoe zoo wel op het duplicaat als op den legger eene bijzondere kolom is aangewezen.
De werkzaamheden dezer Spaarbank zijn dus zoo eenvoudig, als het beginsel zelve; en daar niemand gedwongen

{==237==} {>>pagina-aanduiding<<}
wordt, een' penning meerder in te leggen, dan hij zelf verkiest, en hij aan geene inlage op bepaalde of vastgestelde tijden verbonden, en daarenboven volkomen meester is, om te allen tijde zijne inlage en interest terug te vorderen, zoo wordt niemand afgeschrfkt om daarin deel te nemen; en de meeste deelnemers trachten, daar juist deze gemakkelijkheid hun een volkomen vertrouwen inboezemt, hun bezuinigd klein kapitaaltje door aanhoudende kleine bijdragen te vermeerderen, ten einde zich tegen den ouden dag, of bij het overkomen van ziekten of andere ongevallen, van eenen waarborg te verzekeren.
Eene zoodanige inrigting kan dus niet alleen in dit opzigt van een uitgebreid nut voor den behoeftigen stand worden, en hierdoor medewerken, om het verval tot armoede voor te komer; maar dezelve heeft, in hare gevolgen, het bijna nog grootere nut, dat zij aan de lagere klasse den lust tot sparen inboeremt, hen daardoor dikwijls van nuttelooze en meestal schadelijke verkwistingen afhoudt, en dus tevens kan medewerken tot verbetering der zeden en vermeerdering der nijverheid.
Wanneer men slechts aanneemt, dat een deelnemer twee schellingen 's weeks inlegt, en deze inlage gedurende twintig jaren voortzet, zoo beloopt dit zonder de interest reeds eene som van 104 £. 12 ß., en de interest volgens den tax der Edimburger Spaarbank zal 53 £. bedragen; zoodat zulk een inlegger zich, na twintig jaren, eigenaar zal zien van een kapitaal van 157 £. 12 ß., hetgeen op zijnen onden dag hem tot eene ware ondersteuning kan verstrekken.
De Spaarbank, te Ruthwell opgerigt, is eenigermate op andere gronden gevestigd, en op verre na zoo eenvoudig niet, noch in hare werking, noch in hare administratie.
1. De Ruthweller Spaarbank doet onderzoek naar den ouderdom, de huisselijke omstandigheden en het zedelijk gedrag der deelnemers of leden, en staat ingevolge daarvan meerdere of mindere voorregten toe.
2. De oprigter dezer Bank heeft ook gemeend, door het bepalen van eenige paenaliteiten en belooningen, de deelnemers te moeten aansporen tot het blijven continuéren hunner inlagen.
3. Ten einde eenige extra-belooningen en aanmoedigingen te kunnen uitkeeren, is er een hulpfonds opgerigt uit de bij-
{==238==} {>>pagina-aanduiding<<}
dragen der begunstigers dezer instelling, welke daarvoor tot honoraire en extraordinaire leden worden aangenomen; en tot welk hulpfonds verder gebragt worden de voordeelen, ontstaande uit eene ongelijke uitdeeling van interest aan de leden.
4. De ordinaire leden zijn de behoeftigen, welke hunne besparingen inleggen; maar ieder persoon, die jaarlijks aan het hulpfonds vijf schellingen betaalt, of in ééns eene gift van twee ponden doet, wordt extraordinair lid; en om honoraire leden te worden, moet men aan het hulpfonds jaarlijks één pond betalen, of wel aan hetzelve in ééns vijf ponden geven; daarenboven zijn ex officio honoraire leden de Lord Luitenant, Vice-Luitenant en de Sheriff van het Graafschap, alsmede de van wege het Graafschap benoemde leden tot het Parlement.
5. De algemeene bezigheden dezer Spaarbank zijn in de eerste plaats toebetrouwd aan een Collegie van Directie, bestaande uit één Gouverneur, vijf Direeteurs, één Thesaurier en één of meer Voogden of Toezieners, welke allen gekozen worden uit de honoraire en extraordinaire leden; doch, zoo er geene genoegzame leden onder hen gevonden worden, die deze posten willen aannemen, wordt het ontbrekende getal aangevuld uit ordinaire leden, welke voor hunne eigene rekening niet minder dan één pond 's jaars hebben ingelegd. Dit Collegie van Directie, echter, is ondergeschikt aan het permanent Committé, bestaande uit vijftien personen, die, om daartoe verkiesbaar te zijn, dezelfde kwaliteiten moeten hebben, als vereischt worden voor de leden van het Collegie van Directie; en dit permanent Committé is op zijne beurt onderworpen aan de algemeene Vergadering, welke zamengesteld is uit de honoraire en extraordinaire leden, en alle ordinaire leden, welke gedurende zes maanden ingelegd hebben, en wier inlage niet minder dan twintig schellingen beloopt; en in deze Vergadering berust de opperste magt, zoo wel van wetgeving, als uitvoering en uitspraak.
6. De Spaarbank van Ruthwell zet haar geld uit aan de Britsche Linnen-Compagnie, en ontvangt van deze vijf perCt. interest.
7. De interest, echter, welke de Ruthwellsche Spaarbank aan hare deelnemers uitkeert, wordt maar tegen vier perCt. berekend, en in eenige weinige gevallen tegen vijf perCt.
8. Deze hoogste interest van vijf perCt. wordt alleen in

{==239==} {>>pagina-aanduiding<<}
eenige gevallen toegestaan, aan zoodanige deelnemers, die gedurende drie achtereenvolgende jaren ingelegd hebben, en wier inlage te zamen ten minste vijf ponden bedraagt; doch ook zoodanig een deelnemer verliest dit voorregt, wanneer hij zijn kapitaal terugvordert, het zij dan ingeval hij mogt komen te trouwen of te sterven, ook wanneer hij boven de zes-en-vijftig jaren oud mogt zijn, of ingevalle Directeuren, na gedaan onderzoek, mogten oordeelen, dat de teruggave van het door hem ingelegde geld aan hem of aan zijne familie een wezenlijk voordeel zoude kunnen toebrengen, of, eindelijk, wanneer hij door ziekte of andere wederwaardigheden buiten staat gesteld mogt worden om zichzelven te onderhouden, in welk geval hem, volgens bepaling en besluit van het Collegie van Directie, uit het door hem ingelegde geld een bepaald weekgeld wordt uitgekeerd.
Maar, buiten deze bovengenoemde voordeelen, is er nog bepaald, dat ieder lid of deelnemer, die regelmatig niet minder dan één schelling 's weeks zal ingelegd hebben, voor het eerste jaar begunstigd zal worden met eene premie van zes pence, voor het tweede met eene premie van een schelling, voor het derde met eene premie van twee schellingen, voor het vierde met eene premie van vier schellingen, en voor ieder volgend jaar met eene premie van zes schellingen.
Doch is verder bepaald, dat, bijaldien het hulpfonds tot deze wijze van extra-uitkeering niet toereikende mogt zijn, alsdan deze gelden zullen aangewend worden tot het geven van extra-belooningen aan die geregelde inleggers, welke bijzondere bewijzen van deugd en vlijt zullen betoond hebben.
Dan, daar de bepalingen in deze zaak aan abuizen zouden kunnen onderhevig zijn, zoo is er vastgesteld, dat het aan ieder lid, welk zich bezwaard mogt rekenen, vrij zal staan, om van het besluit van het Collegie van Directie te appelléren aan het permanent Committé, en van dit weder aan de generale Vergadering, aan welker besluit hij zich echter in allen geval zal moeten onderwerpen.
Men ziet uit de bovenstaande beschrijving van de Ruthweller Spaarbank, dat dezelve, zoo wel in haar beginsel als werking en administratie, veel omslagtiger is, dan de eerstbeschrevene Edimburger Spaarbank; en, hoezeer dus ook de Ruthweller Spaarbank eenige goede instellingen moge bevatten en eenige voordeelen kan opleveren, zoo heeft echter het

{==240==} {>>pagina-aanduiding<<}
Committé van de Societeit der Schotsche Hooglanden, hetwelk benoemd was om te onderzoeken naar de beste wijze om Spaarbanken op te rigten ten dienste van de arbeiders en daglooners der geringere klasse der Maatschappij, gemeend de voorkeuze te moeten geven aan den eenvoudigen vorm en inrigting der Edimburger Spaarbank; dewijl het oogmerk eener Spaarbank zijn moet, om den behoeftigen gelegenheid te geven, hunne geringe bezuinigingen op eene zekere wijze te kunnen aanleggen, en eene zoodanige inrigting niets moet inhouden, wat hen immer zoude kunnen afschrikken, om daarin deel te nemen; en dewijl het strijdig schijnt met eene zoodanige inrigting, zich te bemoeijen met, of eenen zekeren invloed te willen uitoefenen op, het gedrag of de huisselijke omstandigheden harer leden; en eindelijk, dewijl het tegen de billijkheid schijnt te strijden, om aan eenigen der leden eene hoogere interest, dan aan anderen, toe te staan.
Ingevolge de laatste bekendmaking van de Societeit der Schotsche Hooglanden, te Edimburg gevestigd, hebben zich reeds, met eenen verbazenden spoed, Spaarbanken over geheel Schotland uitgebreid.




Eenige bijzonderheden wegens de reizen en den dood van dr. Seetzen, een ander Afrikaansch martelaar.

(Bombay papers, 25 Mei 1815.)

Onder de weinige reizigers, wier dorst naar kennis en stoutheid van geest hunne inzigten deden vestigen op het onderzoeken der binnenste gedeelten van Afrika, en wier arbeid steeds door eenen betreurenswaardigen en ontijdigen dood werd afgebroken, schijnt Dr. seetzen, een Duitscher, met uitstekende talenten en schitterende hoedanigheden begaafd voor de moeijelijke taak der ontdekking, minder der wereld bekend te zijn, dan zij, die hem op dien weg zijn voorgegaan; ofschoon deze mindere bekendheid meer te wijten is aan de zedigheid zijns karakters, dan aan eenig minder regt, dat hij zou hebben op de dankbaarheid en bewondering van hen, die vrienden en ware voorstanders zijn van beschaving en wetenschap.
Van de vroegere tijdperken van het leven dozes Reizigers

{==241==} {>>pagina-aanduiding<<}
is den Schrijver niets bekend, dan dat hij geboortig was uit Saksen, regelmatig zijne sludiën tot den graad van Doctor in de Geneeskunde had volbragt, en de bekwaamheden, tot zijn vak behoorende, door uitgebreide kundigheden in de kruiden mineraalkunde, en in de natuurlijke historie in het algemeen, meerderen luister had bijgezet; dat hij overigens bekend was met de Oostersche talen, en bijzonderlijk in het Arabisch uitmuntte.
Eene zoo zeldzame vereeniging van kunde en geleerdheid, met eene sterke ligchaamsgesteldheid, eenen onverwrikbaren moed, en brandenden ijver voor wetenschap en kennis, had hem der aandacht des Hertogs van Saksen-Gotha aanbevolen, door wien hij verder den Keizer van Oostenrijk en der geleerde Oostersche Maatschappije te Weenen, die toen hare werkzaamheden, betrekkelijk de mijnen in het Oosten, had aangevangen, werd voorgesteld.
Het was dan ook onder de gezamenlijke bescherming dier uitmuntende personaadjen, dat hij in den jare 1807 Europa verliet voor eene reize door Syrië en Palestina, voornamelijk met oogmerk, om, door het trapswijs verduren van moeijelijkheden en gevaren, door het gewennen zijner levenswijze aan die der onbeschaafde volkeren, en eindelijk door het zich zoodanig eigenmaken van den Arabischen tongval, dat hij voor eenen inboorling van dat land kon doorgaan, zich voor te bereiden tot het groote werk der onderzoeking van Afrika.
Gedurende zijn verblijf in Syrië, bezocht hij Palmyra, Balbec, Libanon, Jeruzalem en de tusschenliggende oorden, waar de hooge tooneelen uit de Bijbelsche en algemeene geschiedenis hebben plaats gehad. De belangrijkste zijner reizen was echter die, welke hij deed door de vlakten van Hauran, ten oosten van de Jordaan en de Doode Zee gelegen; eene uitgestrekte en thans woeste streek, meerendeels door rondtrekkende Arabieren, Beduïnen genoemd, bevolkt; schoon men er de overblijfselen van verwoeste steden en vorige pracht en beschaving, in kanalen, bruggen en andere nuttige werken, overvloedig aantreft.
Daar dit mede eene aan Europa geheel onbekende streek was, moesten zijne nasporingen als natuuronderzoeker het gelukkigste gevolg hebben; terwijl de werenschappen ook hier van zijne ontdekkingen veel te verwachten hadden, inzonderheid de mineraalkunde; alsmede van zijne navorschingen om-
{==242==} {>>pagina-aanduiding<<}
trent de oevers en het water van het meer Asphaltes, van hetwelk zoo vele vrome sprookjes in omloop zijn, om aan den smaak te voldoen van hen, die gelooven, dat de ziedende waterbellen van de brandende zwavel, die Sodom en Gomorra verteerd had, nog zigtbaar waren, en in hunne vrome meening beweerden, dat de damp, uit dezen poel der oudvaderlijke schande en verfoeijing opstijgende, voor elk levend wezen doodelijk was.
In Egypte bepaalde Dr. seetzen zich voornamelijk tot wetenschappelijk onderzoek, en bijzonder tot het verbeteren der dwalingen van sonnini, voor zoo verre de natuurlijke historie betreft, en het naauwkeurig doorzoeken van het uitgebreide veld, dat dit belangrijk land den beoefenaren der Geologie en landbouwkunde aanbiedt.
Te Cairo, waar hij zich eenige maanden ophield, ter rangschikking zijner bouwstoffen, merkwaardigheden en waarnemingen, was hij bij de meeste Europeanen, aldaar woonachtig, gemeenzaam bekend, die allen van hem gewagen, als van eenen man van uitgebreide kundigheden, grondige geleerdheid in vele wetenschappen, uitstekende hoedanigheden, als geduld, moed, ondernemendheid en welgemanierdheid, in zich vereenigende; in één woord, als van iemand, die alles in zich bevatte, wat tot het welslagen in zulk eene onderneming noodig is.
Alle de schatbare opmerkingen, welke hij in de verschillende wetenschappen had kunnen verzamelen, alsmede de menigvuldige waarnemingen, die hij betrekkelijk de heilige en letterkundige oudheden van Palestina en de zeden der Beduïnsche stammen, die de uitgestrekte wilderuissen doorkruisen, gedaan had, schijnt hij uit Egypte naar Weenen te hebben opgezonden; en zijn onderzoekende geest, vrij van alle slaafsche ketenen des gemeenen vooroordeels, stelde hem in staat om beide deze onderwerpen niet alleen grondig en juist te beoordeelen, maar ook van dezelve het beste en onpartijdigste narigt te geven, dat immer, sedert de schrandere opmerkingen van den wijsgeerigen volney, het licht zag.
Na zijne reize door de noordelijke gedeelten van Arabië en de Hedjaz, nam Dr. seetzen te Mecca eenige weinige maanden rust, zich onder de menigte van Pelgrims, die hier uit alle oorden der Oostersche wereld jaarlijks bijeenkomen, vermengende; en zijn lange zwarte baard en Arabische klee-
{==243==} {>>pagina-aanduiding<<}
ding, onder welke hij zich vermomd had, gevoegd bij zijne grondige kennis van de leer en plegtigheden der Islamieten, en zijne vaardigheid van zich uit te drukken in de onderscheidene tongvallen der Arabische taal, verschasten hem, na het vervullen der gewone pelgrimspligten, den titel van Hadjee-Moosa; waarna hij de heilige stad verliet, zonder dat men immer zijnen eerbied voor den Caaba en den Profeet betwijfeld had.
Van Mecca reisde hij door de zuidelijke gedeelten van Hedjaz met eene karavaan, en bereikte Jaana, de hoofdstad van Yemen, langs eenen weg, te voren door geenen Europeaan gevolgd; - nu zette hij zijnen togt door de vruchtbaarte gedeelten van Gelukkig Arabië verder voort, en kwam eindelijk te Mocha aan, eenen schat van kruid- en mineraalkundige opmerkingen, en van merkwaardigheden, de natuurlijke historie in het algemeen betreffende, met zich voerende, welke hij alleen aan zijne stoutmoedigheid te danken had.
Even als de verzameling van den ijverigen niebuhr, was ook de zijne naauwelijks de poorten van Mocha binnen, of dezelve viel den roofzuchtigen Dola in handen, die, zich in zijne verwachting, van groote schatten in dezelve te vinden, bedrogen ziende, als uit wraak, en om ten minste den eigenaar van het genot derzelve te berooven, alles naar den Imaum zond, voorgevende dat deze dingen bestemd waren tot de uitoefening der tooverij; waarop zij dan ook verbeurd verklaard, en voor altijd den verzamelaar ontrukt werden, die echter daardoor slechts te meer werd aangespoord, om op den weg der ontdekking, door nieuwe en grootere ondernemingen, ijverig voort te gaan.
Gedurende het verblijf van Dr. seetzen te Mocha, behield hij steeds het karakter van eenen Derris, onder den naam van Hadjee-Moosa, en het schijnt dat zelfs ook dáár geen der inboorlingen in hem den Europeaan ontdekt hebbe, daar zijne vermomming, zoo als wij reeds te voren aanstipten, allervolkomenst was, en de voorzigtigheid door hem zelfs zoo verre gedreven werd, dat hij geene der Factorijen aldaar ooit bezocht heeft, schoon Kapitein ludland, die toen Agent der O.I. Compagnie in de Golf was, hem herhaalde uitnoodigingen zond, en alle die vriendelijkheden bewees, tot welker aanneming hij hem konde bewegen; zijne

{==244==} {>>pagina-aanduiding<<}
bestendige verblijfplaats de algemeene Caravanserah der Mahomedaansche reizigers zijnde.
Het was het algemeen gevoelen van de, zoo men meende, welonderrigte lieden te Cairo, die allen in de zaak belang hadden, en dus ook dat van zijne beschermers in Europa, die geene berigten te zijnen opzigte konden erlangen, dan van hunne Consuls in Egypte, dat Dr. seetzen zijnen dood gevonden had in Afrika, in eenige oorlogen onder de Samuezen, in Berbera; maar volgens stellige berigten uit Mocha weet men, dat hij nimmer, zelfs niet naar de tegenoverliggende kust is overgestoken.
Na eenigen tijd te Mocha doorgebragt te hebben, in ijverige en niet ongelukkige pogingen, om de hem ontroosde verzameling terug te bekomen, besloot hij Saana nogmaals in persoon te bezoeken, vandaar naar de oostelijke grenzen van Arabië voort te reizen, van Muscata naar Perzië over te steken, en vervolgens naar Syrië terug te keeren, om vandaar eindelijk met zijne groote onderneming eenen aanvang te maken. Hij verliet te dien einde Mocha in de maand October 1811, een aantal kameelen, met bagaadje, levensmiddelen en werktuigen beladen, met zich voerende; toen men, slechts drie dagen na zijn vertrek, reeds de tijding ontving van zijnen schielijken dood nabij Tais, en gevolgelijk ook van de waarschijnlijke verspreiding zijns eigendoms. Het schijnt aan geenen twijsel onderhevig, en de Arabieren, die hem toegedaan waren, vermoedden zulks ook, dat hij door den een' of anderen zendeling van den Dola vergeven is, door medewerking of welligt op uitdrukkelijk bevel van den Imaum, om van het weinige geld, dat hij bezat, zich meester te maken, en hem vervolgens buiten de mogelijkheid te stellen, zich immer regt te verschassen.
Behalve dit, is niets stelligs wegens zijn lijden bekend; zijn plotselinge en gewelddadige dood, echter, is, helaas! eene genoegzaam bevestigde daadzaak. Twee dagen voordat hij Mocha verliet, bragt hij eenige weinige minuten door bij den Heer aitkins, Heelmeester bij het aldaar gevestigde Kantoor der Compagnie; en bij die gelegenheid vertrouwde hij aan de zorg van den Heer benzoni, eenen Italiaan, mede in dienst der Comp., den geheelen voorraad der schatbare verzameling van papieren en journalen, die hij gelukkig genoeg geweest was, uit de roofzuchtige klaauwen der onwe-
{==245==} {>>pagina-aanduiding<<}
tendheid te redden; hem verzoekende, dezelve over Egypte naar Europa aan zijnen doorluchtigen beschermer, den Hertog van Saksen-Gotha, toe te zenden.
Het was echter het lot van den armen benzoni zelven, op deze ongastvrije kust een wisselvallig leven te eindigen; zoodat hij aan de belofte, zijnen vermoorden vriend gedaan, niet anders kon voldoen, dan de volbrenging van dezelve op te dragen aan den Opperste der Banianen aldaar, die toen Makelaar in de handelzaken der Comp. was. Dezen werden de papieren spoedig afhandig gemaakt door den Dola; en het is te vreezen, dat dezelve thans voor alle vrienden der wetenschappen en voorstanders der ontdekkingen, die voorzeker daaronder zeer schatbare en belangrijke narigten zouden gevonden hebben, onherstelbaar verloren zijn.
Dit was het treurig einde van den arbeid van een' der stoutmoedigste en meest belovende onder alle nieuwere Reizigers, die, even gelijk houghton, park, hornemann en routgen, het slagtoffer geworden is van zijnen dorst naar wetenschap en kennis, en alles, wat het leven kan veraangenamen, ja dat leven zelve heeft opgeofferd aan het achtingwaardigste, zoo niet het edelste doel, dat de mensch zich kan voorstellen, - de verbetering, namelijk, en verdere beschaving zijner natuurgenooten, door het vermeerderen en uitbreiden der menschelijke kennis.

De oranje- en de meloen-schillen.

Eene Vertelling.

(Vervolg en slot van bl. 209.)

De goedhartige Distillateur beweerde, de lieve God zelf had hem den jongen toegeworpen, en bleef standvastig bij deze bewering, in spijt der teêrste tegenverzekeringen zijner vrouwe, dat de lieve God noch van den borst noch van hemzelven eenige notitie nam. De wapenen moesten eindelijk beslissen; en daar, gelijk men weet, niets gemakkelijker den vrede bewerkt dan een verloren slag, zoo werd ook Signora villani plotseling van eene andere meening, nadat de ronde vuisten hares echtgenoots een' wapenstilstand hadden aangebragt. Doch, daar een gedwongen vrede zoo slecht als

{==246==} {>>pagina-aanduiding<<}
mogelijk gehouden wordt, zoo mogt enrico natuurlijk geene gouden dagen verwachten. Vlijt en trouw, van zijnen heer vriendelijk erkend, konden zijner gebiedster geen welgevallen aflokken. Wat hij deed, bleef schuldige pligt; wat zij daarentegen gaf, genade. In geval hij niet zoo lang hongeren kon als een roofvogel, of dat zijne kleederen het niet zoo lang uithielden als die van de kinderen Israëls in de woestijn, moest hij iederen zondag-morgen eene strafpteek over de zuinigheid, en, als toepassing, de lijst aller weldaden hooren, welke hij sedert zijne intrede in het huis genoten had, waarbij hij telkens gelegenheid vond, het trouwe geheugen zijner weldoenster te bewonderen, want nooit miste ook zelfs eene speld op deze lijst.
Met stille onderwerping verdroeg enrico alles, en vergaf in zijn hart alles. Slechts één ding kon hij haar niet vergeven; zij heette, namelijk, ook annunziata, en dit scheen hem eene beschimping aller heiligen. Vier jaren had hij reeds in dezen beklemden toestand gesmacht, als zijn goede heer plotseling stierf. Enrico beweende deszelfs dood met heete tranen, en wierp eenen donkeren blik in zijne toekomst; want wat kon hij anders verwachten, dan dat de karige weduw, die het bedrijf van haren man niet eens wilde voortzetten, hem eensklaps bevelen zou, haar huis te verlaten? - Maar, tot zijne niet geringe verbazing, scheen de dood van Signor villani het gemoed der Signora geheel te hebben omgekeerd. Zij zocht eene vriendelijkheid voor den dag, die haar zoo wél stond, als een op de voddemarkt gekocht kleed. Zij sloot den winkel toe, en sprak toch geen woord van scheiding; veelmeer zorgde zij thans, moederlijk, zoo als het hem voorkwam, voor alle zijne behoeften, en onthaalde hem zelfs op lekkernijen.
Deze verandering was bloot het gevolg eener zeer eenvoudige waarneming, die zich aan haar sedert eenigen tijd had opgedrongen; dat, namelijk, enrico, de bedeljongen, een schoon, rijzig jongeling was geworden, en dat zij naauwelijks veertig jaren telde. Zij scheen, wat meer is, niet ongenegen, van dit getal nog een geheel vierde deel te vergeten, of veelmeer hem af te staan; waardoor eene zekere gelijkheid des ouderdoms ontstond, welke regt gaf tot teedere gevoelens. Zij verzuimde niets, om deze gevoelens ook in enrico op te wekken. Zij schonk hem het bruide-
{==247==} {>>pagina-aanduiding<<}
gomskleed des overledenen, en liet de gelegenheid niet ontslippen, om de verrukkelijke gewaarwordingen van een bruidspaar te schilderen.
Nu moest hij in het gesloten kamertje haar de piasters helpen tellen, met welken hare loffelijke spaarzaamheid menigen zak gevuld had. Met bijzondere weemoedigheid herkende enrico onder deze zakken ook dengenen, dien hij in het huis medegebragt had, maar die nu, niet van oranjeschillen, maar van ijdel zilver zwol.
De jonge weduw herinnerde hem met bevallige kieschheid aan hetgeen hij was, toen deze zak om zijne schouders hing, aan hetgeen hij nu was, en bovenal, wat hij zou kunnen worden. Doch de ongevoelige verklaarde rondborstig, dat er voor hem maar ééne annunziata op de wereld bestond, en dat hij eer dezen geledigden zak weer op den rug nemen en heengaan, dan dát worden wilde, waartoe de goedheid zijner meesteresse hem bestemde.
Nu schudde plotseling een storm de doove bloesems af, welken een warme herfst voor den dag gelokt had. De groene oogen schoten vlammende bliksems, en de bevende tong, anders eene getrouwe slavin hares toorns, weigerde haar voor de eerste keer den dienst. Met eenen boosaardigen grimlach greep zij den kleinen, vooraf zorgvuldig geledigden en nog eenmaal omgekeerden zak, vulde hem met kleine, onrijpe oranjeäppelen, die sedert geruimen tijd in een' bestoven hoek lagen, en reikte dien den verschrikten enrico toe, met de woorden: ‘Daar, jonge heer! Pak u aanstonds voort, en prijs mijne weldadigheid. Oranjeschillen hebt gij medegebragt, ik geef u daarvoor goede oranjeäppelen; gij kunt er bisschop van maken, waar het u belieft, en op mijne gezondheid drinken.’
Gedurende deze aanspraak herstelde zich enrico van den eersten schrik, nam den zak, dankte voor al het goede, dat hij in huis genoten en niet genoten had, en verliet het even zoo arm als hij er in gekomen was. ‘Ik ga met God,’ zeide hij zeer gelaten: ‘God, die mij van Velletri door de Pontijnsche moerassen gevoerd, die mijnen weg met kastanjen bestrooid en eenen engel voor mij henen gezonden heeft, zal ook verder helpen.’
Met dit geruststellend vertrouwen betrad hij het naaste huis, in hetwelk een eerlijke oude kunstdraaijer woonde, bij

{==248==} {>>pagina-aanduiding<<}
wien hij menigen zondag doorgebragt, en tot tijdverdrijf in zijne kunst gebroddeld had. De oude man had hem lief gekregen, en bedroefde zich over zijn noodlot des te meer, daar hij niet helpen kon, want hij was zelf arm.
‘Ben ik dan zoo geheel arm?’ zeide enrico: ‘heb ik dan dezen zak met onrijpe oranjeäppelen niet? Niets is zoo gering, dat men het niet zou kunnen gebruiken.’
De oude lachte medelijdend, en schudde het hoofd. Maar enrico wist, dat de oranjeäppelen reeds jaren lang bij zijnen meester gelegen hadden en vergeten geworden waren, en dat in zoodanig geval deze vrucht zoo hard pleegt te worden, dat zij zich zonder moeite draaijen laat. Hij wist verder, dat men hier en daar in Italië rozekransen daaruit vervaardigde. Zijne vrouw Principale bezat zelve eenen zoodanigen, dien hare knokkelige vingers met groot welgevallen afbaden. Fluks zette hij zich aan de draaibank, draaide vrolijk zijne oranjeäppelen tot fraaije, gladde kogeltjes, reeg ze aan een snoer, bragt een dozijn van zulke rozekransen in gereedheid, en plaatste zich daarmede op eenen kerktrap, de vrome zielen zijn kunstwerk te koop biedende.
Velen gingen voorbij, en sloegen er geen acht op; want het waren mannen. Doch als de vrouwen en meisjes ter mis trippelden, en de schoone jongeling haar met biddende miene zijne rozekransen aanbood, geraakte hij ze in weinige uren allen kwijt, en ieder gaf ongeweigerd, wat hij eischte.
Met eenen kleinen schat in den zak keerde hij tot den eerlijken draaijer terug, die hem gaarne in ledige uren het gebruik van zijn werktuig overliet. Enrico kocht nu een geheel schepel onrijpe oranjeäppelen, en kon naauwelijks zoo vele rozekransen maken, als er van dezelven verlangd werden. Want de luimige mode mengde zich in het spel. Elk wilde van den fraaijen jongeling koopen; en een gebed scheen krachtiger, wanneer zijne oranjekogeltjes daarbij door de vingers rolden. Lang kon deze bron van onderhoud, wel is waar, niet stroomen; want de stad is klein, en alle schoone vrouwen en meisjes waren spoedig van enrico's rozekransen voorzien. Maar een kapitaaltje verwierf zijn handel hem toch; en met eene soort van trotschheid, meer nog met blijde aandoening, dat God zijn vertrouwen niet had beschaamd, hield hij zijnen vriend, den draaijer, eene welgevulde beurs voor de oogen, zeggende: ‘Ziedaar! al dat geld hebben

{==249==} {>>pagina-aanduiding<<}
eenige weggeworpene oranjeschillen mij opgebragt. Doch, hoe besteed ik het nu ten voordeeligste?’
‘Gij zijt een goed koopman,’ was des ouden gevoelen: ‘begin eenigen handel in eene of andere waar.’
‘Ja, zoo ik iets geleerd had! ik heb van geene waar kennis.’
‘Toch wel van onze edele zuid-vruchten? die hebt gij immers bij mijnen overleden buurman toereikend kennen en schatten geleerd.’
‘Juist,’ zeide enrico: ‘ik wil het met God beproeven. Er kan toch niets bij verloren gaan, dan deze beursvol piasters; en gebeurt dat, zoo neem ik mijn ledig zakje, en wandel naar Napels.’
Doch het gebeurde niet. Hij huurde eenen oranjeboomgaard voor weinig gelds. Het was dezelfde, van welken de overlevering wil, dat het cicero's eigendom zou geweest zijn. Van zijne voormalige heerlijkheid had hij thans niets meer over, dan een vervallen bad en een keurig uitzigt over de zee. Daarentegen droegen vele honderd sterke, gezonde boomen schoone, rijkelijke vruchten. De spaarzame enrico stapelde den eenen piaster op den ander. Na eenige jaren kon hij reeds drie boomgaarden huren, en wederom na eenige jaren bijna al de tuinen in den omtrek der stad. Slechts Signora villani wilde hem den haren volstrekt niet verpachten; alschoon hij, uit dankbaar aandenken aan den eerlijken dikkop, haren geplaagden echtgenoot, en aan de vrolijke uren, welken hij nog als knaap in dezen boomgaard genoten had, veel meer voor denzelven bood, dan hij ooit kon opbrengen.
Men rekende hem thans tot de voorname burgers der stad; want hij was een welgezeten jongman; dit zeiden de vaders met openbare goedkeuring, en berekenden de moeders in stilte, terwijl de dochters opmerkten, dat hij ook een schoon jongman was. In elk huis was hij wél gezien, en menige sluijer werd op de straat opgeheven, om eenen vriendelijken blik doorgang te vergunnen; doch, daar in geen huis en onder geenen sluijer het oog der aanvallige annunziata hem toewenkte, bleef hij koud tegen alle proeven, om ook mirten in zijnen oranjetuin te planten.
Zijne, zich steeds meer en meer uitbreidende, affaire liet hem zelfs weinig tijds, om het beeld zijner kleine weldoenster op het altaar zijns harte steeds met frissche bloemen te kran-
{==250==} {>>pagina-aanduiding<<}
sen. Ieder voerman, ieder schipper, die fijne vruchten laadde, wilde slechts met Signor enrico handelen; want zijne orde en braafheid waren alom bekend.
Eens deed een ondernemend schipper hem den voorslag, eene lading oranjeäppelen naar Petersburg te zenden, en wel op eenen tijd van het jaar, dat ze daar zeldzaam zijn. Zekerlijk was er gevaar bij, want het schip kon in den Finschen zeeboezem tusschen ijsschotsen geraken en vernield worden; doch enrico besloot, zelf mede te varen, en wel onder geleide zijns ouden, welbekenden Reisgenoots. Zijn vertrouwen bedroog hem ook ditmaal niet. Hij landde in de nabijheid der prachtige hoofdstad van het Noorden, in eenen tijd, dat in gansch Petersburg geen oranjeäppel te vinden was, en de rijke, magtige Vorst potemkin juist in zijnen wintertuin het hof een prachtig feest wilde aanrigten. Men weet, dat deze Vorst zijne luimen gaarne, tot elken prijs, bevredigde, en het er hem niet op aan kwam, eenen courier honderd mijlen ver naar Moskau te zenden, enkel om eenige agurkjes te halen.
Naauwelijks vernam hij de aankomst van het schip, of hem bekroop de lust, alle boomen van zijnen wintertuin met oranjeappelen te behangen; en terstond kocht hij de geheele lading tot eenen hoogen prijs.
Thans zeilde enrico als een rijk man naar zijn vaderland terug. Voor het groote, zijne stoutste verwachtingen te boven gaande, gewin had hij Russische produkten ingekocht, welke hij naar Napels bragt, en daar andermaal met aanzienlijk voordeel omzette.
Op den dag, dat hij dezen gelukkigen handel afgedaan had, voerde hem zijn weg door de straat Toledo. Zijn hart, inwendig verheugd, wenschte gelegenheid om eene weldaad te bewijzen; daarom hechtte zich zijn oog inzonderheid op armen, van welken destijds in Napels vele duizenden waren. Niet lang, of een hoop Lazaroni's boeide zijne blikken. Zij stonden rondom de kraam van een' hunner medebroederen, die meloenen bij de snede verkocht. Deze vrucht is in Napels zoo gemeen, dat slechts de armen haar gebruiken, welken gewoonlijk ook een arme hun bij kleine gedeelten tot een' zeer geringen prijs toesnijdt. De Lazaroni's verslonden hunne stukken met grooten trek, en wierpen dan de welbeknaauwde schillen in het slijk.

{==251==} {>>pagina-aanduiding<<}

Als van den bliksem getroffen stond enrico, toen hij nevens dezen hoop eenen langen, schralen man in lappen ontdekte, die deze afgeknaauwde schalen uit het slijk weer voor den dag zocht, om ze gretig nog eenmaal te beknaauwen, en hij in dezen ongelukkigen den baldadigen jongeling herkende, die in de Pontijnsche moerassen hem met oranjeschillen geworpen had. ‘Groote God!’ riep hij onwillekeurig uit, en greep den ellendeling bij den arm, die uit de holle oogen hem verschrikt aanstaarde. ‘Gij schijnt zeer arm te zijn?’ vroeg enrico, zich hervattende.
Het mensch grimlachte bitter, en antwoordde: ‘Dat ziet gij wel.’
‘Gij waart niet altijd in deze treurige omstandigheid?’
‘Wat gaat u dat aan?’
‘Welligt zou ik kunnen helpen, u bezigheid verschaffen.’
‘Ik heb geen kennis van arbeiden.’
‘Hebt gij niet eene zuster?’
‘Ja, als die wilde -’
‘Hoe! zij zou in staat zijn u te ondersteunen, en zou het niet willen?’
‘Eigenzinnigheid en grillen, die de armoede niet passen. Ik vermoed, Signor, dat gij mijne zuster ergens gezien hebt, en dat ze u behaagd heeft; want zij is, God straf me, een mooije meid. Maar doe geene moeite; het is reeds menigeen' zoo gegaan, en meer dan één heeft mij eene beurs vol gond geboden, zoo ik haar die domme preutschheid uit den zin kon praten. Gij verstaat mij?’
Enrico begon hem te verstaan, en beefde.
‘Nu, ik heb, God weet het, mijn uiterste best gedaan,’ voer het mensch met opene, onbeschaamde oogen voort: ‘het is alles vergeefs. Noch list noch overreding kunnen op de ingebeelde meid zegepralen, en tegen geweld is zij verduiveld op hare hoede. Ik heb slechts eenmaal met een' Duca zoodanige proef gewaagd, en zij heeft mij zonder barmhartigheid aan de policie overgeleverd. Ja, mijnheer, dat heeft mijne zuster gedaan, die heel wel weet, dat ik hier sta, en meloenschillen kaauwe!’
Enrico was diep verontwaardigd. Naauwelijke kon hij nog van zich verkrijgen, het gesprek voort te zetten. Hij verzocht den booswicht, hem bij zijne zuster te brengen,

{==252==} {>>pagina-aanduiding<<}
hem slechts de deur van hare woning te wijzen, en daarvoor een stuk geld aan te nemen.
‘Zeer gaarne,’ zeide het mensch: ‘maar het zal niets baten.’
Enrico verwaardigde hem niet, zijne dwaling op te helderen. Hij volgde door een steegje tot op de vliering van een huis, waar hem de lage deur van een douker vertrekje geopend werd. Hier zag hij zijnen engel, zijne annunziata, die naast het ziekbed harer moeder zat, en vlijtig arbeidde. Zij was in grof, bruin doek gekleed, maar zindelijk. Hare schoonheid, thans in vollen bloei, behoefde geenen opschik. Van de plaats, waar zij zat, scheen hem een zacht licht uit te gaan en de duistere kamer te verlichten. Zij schrikte en werd gloeijend rood, als zij een jong man in gezelschap hares broeders zag binnenkomen. Doch enrico, die de losbarsting zijner aandoeningen met geweld onderdrukte, boezemde door zijn bescheiden gedrag haar spoedig weer moed in. Zij dacht nu, dat hij gekomen was om werk bij haar te bestellen. ‘Neen,’ zeide enrico: ‘ik ben gekomen om eene oude schuld af te doen.’
Het meisje verstomde, en zag hem bevreemd aan.
‘Eer ik mij verklare,’ voer hij voort, ‘moet ik om uw vertrouwen bidden. Ik wensch te weten, wie gij zijt, en hoe gij in deze treurige omstandigheid gekomen zijt. Ik ben een eerlijk man. Verzwijg mij niets, en houd u van de nabij zijnde hulpe verzekerd.’
Zijn leidsman mompelde onverstaanbare woorden. Het meisje wierp een' verbiedenden wenk op hare moeder, en zeide: ‘Ik kan uwe nieuwsgierigheid niet bevredigen.’
‘Maar ik kan het,’ hief de moeder aan, en rigtte zich met moeite op: ‘ik alleen draag de schuld van onzen jammerlijken toestand. Ik was eene welgestelde weduw, had slechts deze twee kinderen, was blind voor mijnen zoon en hard tegen mijne dochter, die thans mijne weldoenster is.’
‘Moeder!’ riep annunziata met uitbarstende tranen, en wilde door eene omarming haar den mond sluiten. Doch de zieke stiet haar zachtjes terug. ‘Gun mij den eenigen troost, mijn onregt te bekennen, en uwe deugd te prijzen. Ja, mijnheer, ik verwijderde dit kind verscheidene jaren van mij, liet het in een klooster opvoeden, en voorzag het ter naauwernood van het onontbeerlijke, terwijl deze

{==253==} {>>pagina-aanduiding<<}
onwaardige knaap alles verkwistte. Dat ik thans in mijnen ouderdom gebrek lijden moet; dat dit brave meisje, alle vreugde des levens afgestorven, met haren handenarbeid mij onderhouden moet, is het werk van dezen booswicht.’
‘Waarom hebt gij mij bedorven?’ zeide de verstokte, en trommelde tegen de glazen.
‘Ik verdien dit verwijt,’ snikte de moeder: ‘maar slechts uit uwen mond is het mij hellepijn! o Mijnheer, zoo een weldadig oogmerk u herwaarts voerde, geef dan geen acht op mijne onwaardigheid en den hoogmoed van dit mensch; voer uw edel voornemen uit om dit brave meisjes-wille, opdat ik ondervinde, dat de zegen eener berouwende moeder nog iets bij God geldt!’
Zij had bij deze woorden hare ontvleeschte hand op der dochters hoofd gelegd; en deze stond, met de armen over de borst gekruist, eerbiedig voor haar, den zegen kinderlijk ontvangende.
Enrico was diep bewogen. Hij moest tot bedaren komen om te spreken. ‘Gij kent mij niet meer?’ dus sprak hij het meisje aan, hetwelk bevreemd luisterde: ‘ik vereer u als mijne eerste weldoenster, en ook uw broeder is mijn weldoener.’
Zij meende, dat hij spotten wilde. De broeder keerde zich haastig om.
‘Herinnert gij u nog aan een arm knaapje, dat voor een posthuis in de Pontijnsche moerassen stond, terwijl gij van paarden wisseldet?’
Een hoog rood vloog over 's meisjes wangen; een bliksem straalde uit hare oogen.
‘Herinnert gij u nog, dat gij mij eenen piaster schonkt, en dat uw broeder mij met oranjeschillen wierp?’
‘o Ja!’ riep zij vrolijk. De broeder wendde zich wrevelig af.
‘Nu dan!’ voer enrico ontroerd voort: ‘uw piaster was mijn reisgeld, en de oranjeschillen hebben mijne sortuin gemaakt.’ - Hij verhaalde zijne geschiedenis. De kranke bewonderde Gods voorzienigheid. Het meisje hing met innige deelneming aan zijne lippen. De broeder stond met over elkander geslagene armen, de stijve blik op den grond gevestigd.
‘Toenmaals,’ zeide enrico, (dit éénige verwijt zich veroorlovende;) ‘toenmaals dacht ik zekerlijk niet, dat ik den

{==254==} {>>pagina-aanduiding<<}
reiziger, die mij zoo moedwillig zijne schillen toewierp, eenmaal op meloenschillen zou zien knagen.’
‘Gods oordeel!’ riep de moeder weenend. ‘Gods oordeel!’ herhaalde dof de diep getroffen zoon. De dochter snikte zacht.
‘Gij kent nu mijne lotgevallen,’ hief enrico weder aan, ‘maar nog niet de geschiedenis van mijn hart. Uw beeld, schoone annunziata, is sinds dien dag daar nooit uit geweken. Ik hield u geloovig voor eenen engel. Vernietig deze liefelijke misleiding niet! Het hangt thans slechts van u af, de beschermengel mijns levens te worden, de gade des mans, die zijnen ganschen rijkdom, welligt ook zijne volharding in het goede, uw beeld te danken heeft, dat hij als een heiligenbeeld in zijn harte droeg.’
Nu greep hij hare hand. Weenend zonk het meisje op 's moeders bed - snikkend snelde de broeder naar buiten en de moeder hief nog eenmaal hare handen zegenend omhoog.





Aan de vaderlandsche dichters.


Het Monster viel en zonk, en stortte in d'afgrond neder, 
En 't Rijk der Duisternis had uit met 's Monsters val; 
Elk Volk hernam zijn' rang en waarde en grootheid weder, 
En 't schat'rend zegelied weêrklonk langs berg en dal. 
De heldenteelt van 't kille Noorden 
Sprak 't eerst het zaligste aller woorden, 
Het grootsch: ‘zijt vrij, o Volken!’ uit: 
De strijd begon, die de aard' bevrijdde, 
De Volken tot den dienst van vrede en eendragt wijdde, 
En zegen schonk voor oorlogsbuit. 
 
o, Bij dat zaligend genieten 
Weêrgalmde 't zegelied langs Neêrlands duinig strand: 
'k Zag tranen van gevoel 't verhelderd oog ontschieten, 
Ten offer aan 't gered en juichend Vaderland. 
't Gevoel zocht woorden, 't hart naar klanken, 
Om, voor die redding, God te danken 
Met toonen, vrij van vreemden dwang: 
Vergeefs! geen woordenschat, geen kracht of zwier van talen 
Kon, wat de borst gevoelde, malen; 
En - stam'len werd hier lofgezang. 

{==255==} {>>pagina-aanduiding<<}

Ach! waar bleef dat gevoel dier eerste vrijheidsdagen? 
Dat vuur, dat elk in de oogen blonk? 
Die geestdrift, die, aan 't hart, verlost van wee en plagen, 
Een' hemel vol genieting schonk? 
Waar dart'len thans de blijde reiën, 
Die vreugde en dank ter feest geleiën, 
Met zielewellust, nooit aanschouwd? 
Ons is de vrijheid weêr! de kluisters zijn versmeten! 
Maar, ach! de dierb're vrucht dier weldaan wordt vergeten, 
En 't hart blijft ongevoelig, koud. 
 
Helaas! het Hollands hart heeft duld'loos veel geleden, 
Maar voelt dat lijden reeds niet meer! 
God heeft dit Volk gered, verhoord de smeekgebeden, 
En Neêrland knielt niet dankend neêr! 
De beul, die ons zoo zwaar kastijdde, 
Ons aan 't verderf ten offer wijdde, 
Vindt, bij Civilis teelt, vergeving voor die schuld! 
'k Hoor Fransche gruweldaân, voor eeuwig waard te doemen, 
Met list bedekken en verbloemen.... 
God! kan het mog'lijk zijn, dat Gij die snoodheid duldt? 
 
Maar gij, mijn Broeders! Bardenschiren! 
Aan 't Vaderland getrouw, ook in zijn' diepsten val; 
De toonklank van uw' zuiv're snaren 
Klinkt schel en grootsch en schoon in de ooren van 't heelal: 
Het bloed van Neêrlands achtb're Vad'ren 
Stroomt, onverbasterd, u door de ad'ren, 
En deelt in schande of laagheid niet: 
Gij blijft, voor 't Vaderland, van Frankrijks gruw'len spreken; 
Gij zult u op uw beulen wreken, 
Als gij de speelstift vat en stemt uw Godenlied. 
 
Op, Dichters! op, de snaar gespannen; 
Dat de aarde uw Bardenzangen hoor': 
Uw toon zij schriklijk voor tirannen; 
En donder' hen hun schande in 't oor: 
Ja, Dichters! 't nakroost moet het weten, 
Hoe zwaar de Fransche gruwelketen 

{==256==} {>>pagina-aanduiding<<}

Op hals en hoofd en schouder woog; 
Hoe Neêrlands roem was uitgeblonken; 
Hoe diep dát Neêrland was gezonken, 
Toen 't voor den Gal zich nederboog. 
 
Op, Dichters! zingt weêr 's Lands historie; 
Ze is weêr uw gouden toonen waard': 
Zingt Neêrlands roem en Nassaus glorie, 
En willems onverwinlijk zwaard: 
Stort uit, den springvloed van gedachten! 
Op, toont uw grootheid en uw krachten; 
Zingt weêr voor 't Vaderland en de Eer: 
Laat de aarde van dien lof gewagen; 
Heft aan! - de zege is weggedragen, 
En - Neêrland heeft zijn helden weêr. 
 
Op, Dichters! wekt en schept het leven; 
Ontgloeit ons door uw toovergloed: 
Voor 't hart het juichlied aangeheven; 
Betoont u meesters van 't gemoed. 
Ja, gij moet Neêrlands roem bewaren; 
Hij klinke, op uwe omkranste snaren, 
In d'adem van 't onsterflijk lied. - 
Gij zult dit, ed'le rei van Febus echte zonen! 
Gij zult het Vaderland in uw gezangen kroonen, 
Al zonk het ook, met u, in d' afgrond van het niet. 
 
Wee hen, die koel en koud naar uw gezangen luist'ren; 
Wien Eer en Vaderland niet eeuwig dierbaar is. 
Ontaarden! laat u weêr in Fransche boeijen kluist'ren; 
Aanbidt den Vorst der Duisternis! 
Maar, weet het, Bastaardteelt van eertijds vrije Vad'ren 
't Ontzettend uur der wraak zal nad'ren, 
Als u 't geweten prangt en dan bij God verklaagt; 
Als gij, in d' ijz'ren boei geklonken, 
En, onder 't drukkend wigt dier kluisters neêrgezonken, 
Het brandmerk van uw schande draagt. 
 
w.h. warnsinck, bernsz. 
Maart, 1816. 







{==257==} {>>pagina-aanduiding<<}

Op de theorie der geestenkunde van J.H. Jung, genaamd Stilling.


Al doet ge, o jung! in 't Geestenrijk 
De stoutste reuzenstappen, 
Waarom toch onzen geest vermoeid 
Met zulke wetenschappen? 
 
Wat dreef ('t gaat boven mijn begrip) 
U aan, om zoo te schrijven? 
Had slechts uw Theorie ten doel, 
Het bijgeloof te stijven? 
 
Rampzalig doel! - Wie huivert niet, 
Wie voelt geen schrikbre rilling, 
En vraagt niet, vol verwondering: 
Schreef dit de schrandre stilling? 
 
o! Wat men ook van voorgevoel 
Of Geesten heeft te denken, 
Wat nut toch kon dit Spookgeschrift 
Uw' medemenschen schenken? 
 
Want, schoon bij 't opgeklaard verstand 
Uw doel u moet mislukken, 
Waarom 't meer zwakke, weiflend hart 
Zijn kalmte en rust te ontrukken? 
 
Waarom, in 't stille nachtlijk uur, 
't Gerust, weldadig slapen, 
Die zachte balzem der natuur, 
In angst en vrees herschapen? 
 
Is moed, in 't menigvuldig leed, 
Onmisbaar voor ons wezen, 
Waarom dan 't aaklig voorgevoel 
Als waarheid aangeprezen? 

{==258==} {>>pagina-aanduiding<<}

Waarom? .... Maar neen, 't ontstelde brein 
Moog spooksels rond zien dwalen, 
't Gezond verstand zal echter steeds 
Op schimmen zegepralen. 
 
francijntje de boer. 
Febr. 1816. 


Muzijk.

Met leedwezen kondigen wij reeds hiermede het Publiek het einde aan der taak, met de zuiverste en belangeloosste bedoeling door ons vóór weinige maanden aangeslagen, en waarmede wij, naar ons vermogen en het bepaald bestek van dit Maandwerk, aan eene nog onvervulde behoefte poogden te gemoet te komen, ter bevordering van Muzikale volkomenheid, en tevens, waar zulks behoudens de opregtheid kon geschieden, ter handhaving van den Vaderlandschen 10em, te dikwerf ook in dezen bij Buitenlanders, door eenzijdige of verkeerde opgave, te onregte verdonkerd. Dan, hoezeer van den eenen kant door de goedkeuring van deskundigen bemoedigd, hebben wij van de andere zijde al aanstonds zoodanige tegenwerking ondervonden, als ons ten laatste heeft doen besluiten, ondanks den ruimsten overvloed en de meeste verscheidenheid van stoffe (*), dezen arbeid vooralsnog te staken. En wij achten ons, van wege de betoonde belangstelling des welgezinden Publieks, verpligt, openlijk en rondborstig de redenen te vermelden, welke ons, in weerwil van genoemden bijval, bewogen hebben, tot gunstiger gelegenheid, deze Muzijkbeschouwing op te schorten.
Kunt ge het u verbeelden, Lezers, dat deze onze bescheidene, en, zoo wij nederig vertrouwen, niet geheel onoordeelkundige, beschouwingen ons den haat van eene anderzins verdienstelijke Maatschappij tot die mate hebben op den hals gehaald, dat Zij heeft kunnen goedvinden, om (als zuchtte de Vaderlandsche Drukpers nog onder Franschen dwang!) zich

{==259==} {>>pagina-aanduiding<<}
deswege te wenden tot het openbaar Gezag? Kunt ge gelooven, dat men, van den kant des Muzikalen Ligchaams, de laagheid tot het uiterste gedreven heeft, van slechts vooronderstelde Medewerkers openlijk te honen, en, behalve openlijke aanrandingen in andere Tijdschriften (*) en bijzondere vervoegingen tot de Policie, zich te bedienen van intrigue, bespieding en omkooping, de toevlugt te nemen tot bedreigingen van persoonlijke mishandeling, en wat des meer zij? Kunt ge gelooven..... Dan, genoeg; ja te veel reeds voor de Eeuw, die wij beleven, en op verlichting zoo hooge aanspraak maakt! - Inderdaad, zoo alhier het publiek Gezag kon worden ingeroepen, dan waren het geenszins de beoordeelden, maar de beoordeelaars, ten wier behoeve hetzelve zich behoorde, en ook voorzeker zou verklaren.
Doch, even weinig als wij in dezen Deszelfs bijstand en bescherming verzochten of verlangden, hadden wij eenige reden, om hetzelve, of ook eenig bijzonder persoon, te schromen. Of is de Drukpers, na de heilrijke Omwenteling, die ons van het uitheemsche juk onthief, niet vrij, gelijk weleer? En kan alzoo het Bestuur eenig ander gezag op haar oefenen, dan voor zoo verre zij bestond, den Staat, den Godsdienst, de goede Zeden, of ook de zedelijkheid van eenig Individu, opzettelijk aan te randen? - En wat de aangeduide bedreigingen van heimelijke wraakoefening voor ingebeelde beleedigingen betreft, door dezen bullebak, voor het kindsch verstand naauw goed genoeg, zouden wij alvast ons in het geringste niet hebben laten vervaren.
‘Maar, wat heeft dan Ul. eigenlijk bewogen, dezen arbeid te staken?’ meenen wij eenigen te hooren vragen. Dit, Lezers! - Ons erkende doel, zoo belangeloos en, wij durven het zeggen, zoo edel als eenig doel ter wereld zijn kan, was, op den staat van ons Muzijkwezen, zoo mogelijk, ten goede te werken; door gepaste aanmoediging ter eene, door bescheidene, doch tevens openhartige teregtwijzing, ter andere zijde, hetzelve meer en meer te helpen verheffen tot des-
{==260==} {>>pagina-aanduiding<<}
zelfs oorspronkelijke en te vaak miskende verhevenheid en luister; door juiste kenschetsing van echte talenten, door nuttige aanwijzing van algemeene of bijzondere gebreken, met vermelding van de vereischte hulpmiddelen, door heilzame berisping van overdrevene aanmatiging of onbeperkte eigenliefde, enz. enz. mede te werken tot regte waardering van derzelver beoefenaars; en tevens, door gepaste aanduiding van wenschelijke verordeningen en verbeteringen, en wegruiming van nog bestaande vooroordeelen, het onze toe te brengen tot verhooging van den toestand en de achting der zoodanigen, die deze edele kunst ex professo oefenen.
Dan, dit ons doel kan alleen bereikt worden door de vereenigde zamenwerking van allen, die daarbij belang hebben, of daartoe in eenige betrekking staan. Maatschappijen, Meesters, Liefhebbers, allen behooren de handen ineen te slaan. Verbittert men zich, in stede van zich te verbeteren; drijft valsche eerzucht, en, wat nog erger is, vuige eigenbaat steeds boven, ter ondermijning van ware kunst zoo wel, als algemeen belang; heerscht losbandigheid en nijd en afgunst, voor orde en welwillendheid en edelen naijver; wordt alle letterkundige, ja schier alle wetenschappelijke kennis en opleiding verwaarloosd, en eene goede, oordeelkundige praktijk mogelijk geacht, zonder eene grondige theorie, welke eigenlijk de ziel, terwijl gene slechts het ligchaam is, - nimmer, neen nimmer zal, ook in dezen, iet groots of goeds tot stand komen. De genomene proeve schijnt, helaas! ons te bewijzen, dat, onverminderd den regtmatigen lof van een aantal kundige beoefenaars, het Muzijkwezen in ons Vaderland nog bij lange niet rijp is voor eenige, hoezeer gewenschte, hervorming, of zelfs aanmerkelijke verbetering. En waartoe, bij deze treurige overtuiging, onze rust en ons genoegen noodeloos opgeofferd of in de waagschaal gesteld? Billijkerwijze, geachte Lezers, kan wel niemand uwer, in de gegevene omstandigheden, zoodanig offer duurzaam van ons vorderen. Wij besluiten dan, in hoop op gunstiger tijdstip, vooreerst hiermede dezen onzen arbeid; terwijl de goedkeuring der weldenkenden, en inzonderheid de bewustheid van het goede gewild en naar vermogen bevorderd te hebben, ons steeds ter belooning verstrekt.

No. III. Meng. bl. 150. reg. 13. leze men: koolstoffig waterstofgas. No. IV. Meng. bl. 160. reg. 8 van ond. staat zijn, Iees zij.






{==261==} {>>pagina-aanduiding<<}

Mengelwerk.

Aan den Redacteur der Vaderlandsche Letteroefeningen.

Mijn Heer!

Indien gij nevensgaand vertoog voor uw Mengelwerk geschikt mogt rekenen, zoo houde ik te veel van het suum cuique, om den lezer niet te melden, dat ik de opheldering van den tekst verschuldigd ben aan het handschrift van wijlen mijnen waardigen vriend van der kemp; voor welk handschrift (zijnde het slot van zijne Theodicée van Paulus, met de sleutels) ik tot nog toe geenen drukker vond. Deze uitlegging kwam mij eenvoudig en waar voor. Eene kerkelijke redevoering, welke ik over dezen tekst hield, vond bijval; en sommigen verlangden, zich dezelve nog eens te kunnen herinneren. Daartoe kan dit mijn opstel dan ook dienen, hetwelk misschien ook aan anderen niet ongevallig zal zijn. - Ik noem mij met hoogachting

Uwen geh. Dienaar

jo. herm. krom.
Gouda,
den 14 April, 1816.




Des christens ééne, eenvoudige pligt, naar de aanwijzing van Paulus, Rom. XIII:8-10.

God, en Godsdienst, is voor mij van geen, of van het allergrootst belang; ik behoef er mij in het geheel niet naar te rigten, of ik moet dit altijd en in alle gevallen doen. Ik ben door vele omstandigheden en betrekkingen grootelijks gebonden; zoo voel ik dikwijls een verlangen, ja eene geheel andere wet in mij, dan het voor-
{==262==} {>>pagina-aanduiding<<}
schrift van den Godsdienst. Mijne keuze moge daardoor moeijelijk, maar zij kan in het geheel niet twijfelachtig zijn, of ik geef God en Godsdienst voor altijd op.
Ik ben inmiddels door God zelf in die betrekkingen en omstandigheden geplaatst, waardoor ik gebonden ben; in zijn oog is er naauwe zamenhang, en lost zich alles op in eene enkele, eenvoudige pligtsbetrachting. Ik, kortzigtig mensch, kan dien zamenhang niet altijd doorzien. Ik mag dus van mijnen God verlangen, dat Hij mij opheffe en stelle boven alle betrekking, mij daarvan onafhankelijk make, en van de pligten door dezelve ontslag geve. Verder: dat Hij mij zijne wet geve, en van die wet, onder iedere vreemde betrekking, die op mij wil invloeijen, en onder iedere omstandigheid, waarin ik komen kan, eenen gemakkelijken toets. - Maar Hij stelde mij op aarde, en bond mij aan de aarde, door aardsche belangen en werkzaamheden, waaruit een aantal bijzondere verpligtingen geboren zijn: ik mag dan verwachten, dat zijne wet die alle bevatten en vereenigen zal, mijne gehoorzaamheid in en aan dezelve maken tot gehoorzaamheid aan God, al het aardsch belang vereenigen in en tot den éénen, hoogen pligt. En eindelijk, daar Hij mij, kortzigtig, zinnelijk, gevoelig wezen, door den aardschen band in strijd en moeite bragt, en ik mij niet dan door strijd en moeite, van wege dien band, tot zijne gehoorzaamheid verheffen kan, zoo mag ik billijk verlangen, dat Hij mij nu ook borg zij voor de uitkomst, borg voor mijn eindelijk geluk.
Indien ik mij niet bedriege, zoo voelde ook Paulus van deze vorderingen al het billijke, en wijst ons in de hier boven gemelde woorden juist gezegde bijzonderheden:

1.Hooge vrijheid en onafhankelijkheid van het aardsche.

2.Den éénen, eenvoudigen toets van alle mijne pligten.

3.Vereeniging, zuivering, en verhooging, van die alle. En

4.Veiligheid, zalige rust, in God.



{==263==} {>>pagina-aanduiding<<}

I. Hooge vrijheid en onafhankelijkheid.

Onze pligten hangen zeker van onze willekeur niet af; en als men, dit voelende, Paulus doet zeggen: ‘blijft nergens in gebreke in, schiet nergens in te kort dan in den pligt der liefde, want dien kunt gij nimmer geheel vervullen,’ dan denkt men er veel bij, hetgeen de man toch wel niet zegt, en dit voorschrift klinkt vreemd in den mond van eenen Apostel, die anders overal leert, dat men naar volkomenheid streven moet. Maar, als ik ὀϕειλετε in indicativo overzet, vervalt iedere bedenking; dit strookt met het verband, en is geheel in den Apostolischen geest.
Paulus sprak van den pligt van onderwerping aan de burgerlijke overheid; hij grondt denzelven op onze verpligting tot gehoorzaamheid aan God. Het overheidsambt, de Magten, zijn van God; (en deze pligt strekt zich zoo wel tot den harden als tot den goeden Heer uit, hoewel daar hier niet van gesproken wordt) en inderdaad, niet alleen het ambt is van Goddelijken oorsprong, maar God stelt ook bijzondere personen, die dat ambt bekleeden, Koningen en Vorsten, af en aan naar zijn welgevallen. De overheid is Gods dienaresse. Hieruit leidde Paulus den pligt van onderwerping af, om des gewetens wil; en hij had dit nu bijzonder toegepast op den wel eens moeijelijken pligt van het betalen van schatting en tol, en van ontzag en eerbied. Hij komt er nu weder op, dat alles ook hier gehoorzaamheid, onderwerping aan God was. Gij zijt, zegt hij, aan niemand, en derhalve ook aan de overheid niet, iets anders schuldig, dan hetgeen Gods wet beveelt, en omdat het Gods wet beveelt; niets, dan den algemeenen pligt der liefde. Gij zijt niemand iets schuldig, dan elkander lief te hebben; want die den anderen lief heeft, die heeft de wet vervuld. Zoo ontslaat Paulus den Christen in ééns van ieder menschelijk gezag en willekeur; hij zegt: gij zijt alleen aan God en zijne wet gehouden.
De Magten zijn van God; daarom blijft het over-
{==264==} {>>pagina-aanduiding<<}
heidsambt en de ongelijkheid in het burgerlijke op aarde gevestigd. Zij, die het oppergezag bekleeden, staan onder, en zijn in de hand van, God; daarom bleef, bij al de boosheid van menschen, deze ordonnantie van God nog altijd voor het menschdom een zegen; daarom werden, ook bij de hardste en langdurigste regeringen, de goeden en het goede niet van de aarde verbannen, hoe zwaar het den goeden soms ook werd. Het Christendom predikt deze leer overal, in Republieken, Koningrijken, en onder de willekeurigste Alleenheersching; daarom is het onder geenen regeringsvorm gevaarlijk, en ook geen regeringsvorm eigenlijk voor hetzelve gevaarlijk. Het Koningrijk van Jezus, dat niet van deze wereld is, bevestigt overal de aardsche troonen en magten; en echter is de onderdaan van Jezus, juist omdat hij een onderdaan van Jezus is, overal en altijd vrij en onafhankelijk, alleen vrij en onafhankelijk.
De Christen onderwerpt zich; waarom? omdat God het gebiedt; waarin? in hetgeen God gebiedt. Hij wil, en dwingt zelf zijnen wil, hoe hard het hem ook valle, omdat God zoo wil. En dit doet hij ook dán, wanneer geen menschelijk oog hem zien, geene aardsche magt hem dwingen kan. Hij staat dus alleen onder God. Men legge hem op, hetgeen tegen den wil van God strijdt; nu wil hij niet, en geene aardsche magt kan hem dwingen. God meer gehoorzamen dan de menschen, is het Apostolische voorbeeld; niet vreezen de genen, die het ligchaam dooden kunnen, is de les van Jezus.
Trouwens, misbruik van tijdelijke magt, en uitwendig geweld, geeft, aan den onderdaan van het onzigtbaar en eeuwig Rijk, niets dan eene ras voorbijgaande, ligte verdrukking, die nog tot zijn heil medewerkt. Wie zou eene hoogere magt verzaken en tergen om eene ondergeschikte, als hij weet, dat het oog van die hoogere op hem en tevens op die ondergeschikte gevestigd is? terwijl hij voelt, dat zijne aardsche overheid

{==265==} {>>pagina-aanduiding<<}
eens met hem verschijnen zal voor denzelfden onpartijdigen Regter?
De Christen gehoorzaamt, niet uit menschenvrees of belang, maar uit verkiezing; en hij verkiest het, omdat God het wil. Een wijsgeer voelt zich vrij en onafhankelijk; hij onderwerpt alles aan zijne beginselen; hij maakt zichzelven eene wet. De Christen stelt zich onder God: is hij daarom minder onafhankelijk en vrij? Hij doet het, omdat hij zich liever onder God wil zetten, dan onder zijn eigen doorzigt en beginselen. God dwaalt niet; God wil het goede. Hoogere vrijheid, dan alleen onder God te staan, kent en wil hij niet. Het is ook de hoogste; men kan geene volmaaktere denken; niemand, dan een dwaas, kan eene andere vrijheid begeeren. Door God geleerd te worden, onzen wil daarnaar te regelen, dien te buigen onder Gods wil, eenswillend te zijn met het hoogst volkomene Wezen; dit is de éénige vrijheid, die wij verlangen, naar welke wij streven, en die ook geene aardsche magt, met het leven, ons ontnemen kan.
Men erkent dan ook, eert, gehoorzaamt de overheid volkomen met zijnen wil; anders toch zou men God gehoorzaamheid opzeggen; en men voelt bij iedere overheid, zoo als Jezus voor Pilatus: gij zoudt geen magt over mij hebben, zoo het u niet van boven gegeven ware. Zoo is het in ieder opzigt, ook bij den hardsten dienst; wij dienen de menschen niet, maar God. Zoo is het bij iederen pligt; wij kiezen dien, omdat wij alles eeniglijk op Gods bevel doen, en geenen anderen wil verkiezen te hebben, dan den zijnen.
Dit pas ik toe bij iedere aardsche betrekking en omstandigheid, waarin God mij plaatst, en bij iedere bemoeijing, die mij naar Gods beschikking is opgelegd. Hebben wij den regten zin van eenen Christen, dan geven wij aan niets eenigen invloed, dan uit eigene verkiezing; en deze verkiezing wordt door niets geregeld, dan door dit gevoel: het is de wil van God.
Zoo plaatst God den Christen boven alles, en alleen

{==266==} {>>pagina-aanduiding<<}
onder zijne wet; zoo verheft Hij ons boven het tijdelijke en aardsche, en maakt ons daarvan onaf hankelijk. Indien de Zoon ons vrij gemaakt heeft, dan zijn wij waarlijk vrij. Dit is de vrijheid der kinderen Gods.

II. De ééne, eenvoudige toets van alle mijne pligten.

Elkander lief te hebben, is de vervulling der wet; alle pligten zijn in het gebod der liefde begrepen. De Apostel telt de bijzondere pligten op vs. 9, en herhaalt nog eens vs. 10: de liefd is de vervulling der wet.
Bij de optelling plaatst hij: gij zult geen overspel doen, vóór: gij zult niet dooden; gelijk zich de Joden, bij de aanhaling der tien geboden, noch aan de woorden, noch aan de orde bonden. Marc. X:19. Luc. XVIII:20. vinden wij juist deze zelfde proeve. - Hij gaat het: eert uwen vader en moeder, geheel voorbij, en begrijpt dit mede in het algemeene: zoo er eenig ander gebod is. Hij sprak van onderdanigheid aan de overheid; deze pligt is eeniglijk, zegt hij, in onze verpligting tot gehoorzaamheid aan God gegrond; dit Goddelijk bevel is alleen: liefde. Hij somt de geboden op, om te verduidelijken, dat zij alle hiertoe kunnen gebragt worden. In dit verband bepaalt hij zich tot de geboden, die tot de burgerlijke wetgeving behooren, en stapt het vijfde gebod voorbij, als zijnde dit doorgaans, en zoo als het daar ligt, niet aan de bevelen der burgerlijke overheid onderworpen. Hij voegt er het tiende bij, omdat dit hem tot de algemeene uitbreiding: zoo er eenig ander gebod is, den overgang gaf; waaruit tevens blijkt, dat hij geen der geboden uitsluit. Hij spreekt ook van geen der geboden van de eerste tafel: liefde tot God; want hij ontwikkelt den pligt van onderdanigheid aan de burgerlijke overheid, als zijnde eigenlijk gehoorzaamheid aan God; dus kwamen de pligten jegens den naasten, waarop de bevelen der overheid betrekking hebben, hier vooral in aanmerking. En hetgeen. Paulus, in dit verband hier, zoo duidelijk vooronderstelt, als den grondslag van alles, liefde tot God, kan geenszins benadeeld worden door zijne redenering

{==267==} {>>pagina-aanduiding<<}
omtrent den meer betwisten pligt van gehoorzaamheid aan de overheid. Men kan het gezegde ook wel dus opnemen: alles, wat gij uwen naasten schuldig zijt, is in dit voorschrift: gij zult uwen naasten liefhebben als uzelven, als in eene hoofdsom, begrepen; en die den anderen liefheeft, die heeft de wet, in betrekking tot zijnen naasten, vervuld. Maar waarom kan ook in het slot: zoo is dan de liefde de vervulling der wet, en ook in vs. 8, en dus ook in die woorden, vs. 9: indien er eenig ander gebod is, de liefde tot God niet begrepen zijn? Want de liefde tot den naasten, zoo als het N.V. die overal aandringt, sluit de liefde tot God in; zij vloeit uit dezelve voort, en is zonder dezelve onmogelijk. Niet de natuurlijke, dierlijke liefde, of liefde uit belang, en zelfzoeking; maar de Christelijke liefde tot den naasten, als tot enszelven. Niet slechts lieshebben, die ons liefhebben; maar weldoen, zegenen, die ons vloeken en haten. Ik zie niet, wat ons genoegzaam daartoe aanmoedigen en sterken kan, en er ons in kan doen volharden, dan volkomene overgegevenheid aan, vertrouwen op, en alzoo de hartelijkste liefde tot God. Het gezegde van Joannes: ‘zoo iemand zijnen broeder niet liefheeft, dien hij gezien heeft, hoe kan hij God liefhebben, dien hij niet zien kan?’ durf ik ook wel in dezer voege omkeeren: ‘indien iemand God niet liefheeft, dien hij erkent als den hoogst volmaakten en lievenswaardigen, hoe kan hij dan de menschen liefhebben, wier onvolmaaktheid, menigvuldig gebrek en ondeugd hem zoo gedurig hinderen moet?’ Liefde tot God is de bron van liefde tot den naasten; en liefde tot den naasten eindigt wederom in liefde tot God, uit welke zij haren oorsprong nam.
Zoo is dan liefde onze éénige pligt, en zoo hebben wij in iedere betrekking den eenvoudigen en gemakkelijken toets. De éénige vraag is altijd: wat vordert de liefde? en weten wij dit, dan weten wij het welgevallen van God. Men kan geen eenvoudiger voorschrift uitdenken; niets opgeven, dat aanstonds meer in het

{==268==} {>>pagina-aanduiding<<}
oog vallen en zich kenmerken moet. Liefde kennen wij allen, zij is in ons hart gegrift; al kunnen wij haar niet omschrijven of beredeneren, wij voelen toch wat liefde en wat haat is. De vraag: wat is streng regt? wat zou ik kunnen en mogen doen? is wel eens moeijelijk te beantwoorden; maar niet: wat is liefderijk? Daar ligt uw vijand; hij heeft u grof beleedigd, enz. behoeft gij hem wel te helpen? voor het minst, moet gij het dadelijk doen? en zonder verwijtingen? Het is toch menschelijk, dat gij u een oogenblik, zoo al niet aan zijne ellende verkwikt, voor het minst dan hem voelen doet, wat hij verwachten kon. Spijzig hem! roept de liefde. - Men beleedigt u; moet gij dit verdragen? Verdraag zoo veel gij kunt! zegt de liefde. - Zult gij den eersten stap ter verzoening doen? zult gij dien al wederom doen? De liefde geeft het antwoord. - Gij hebt reeds zevenmaal vergeven. Doe het zeventigmaal zevenmaal! zegt de liefde. - Zult gij nogmaals vermanen en waarschuwen? zal het niet weder vruchteloos zijn? gij waagt er haat en schade bij. De liefde geeft ook hier het juiste antwoord. - Wat verlangt de liefde? dit is de vraag, waarop het hart het spoedigst antwoord vindt.
Het is gemakkelijk aan te dringen, omtrent dien pligt, waarmede Paulus begonnen was. Zal ik ook deze overheid nog gehoorzamen en eeren? zij verdient het niet: het is wel waar, God verbiedt nog niets, dat zij vordert, en het kwetst dus mijn geweten nog niet; maar het valt mij zoo hard en zoo moeijelijk! - Gehoorzaam en eer, zoo lang gij het met een goed geweten doen kunt! zegt de wet der liefde.
Dus is de liefde, die de hoofdsom der wet is, tevens de gemakkelijke toetssteen van iedere verpligting. Wij hebben niet veel omhaals noodig bij het onderzoek, hoe wij God zullen behagen; Hij gaf slechts dit ééne gebod, en dat bevat alles in zich. Het is de minst bedriegelijke toetssteen. Waarom deedt gij, hetgeen gij doet of gedaan hebt? Dikwijls weet gij het zelf niet; maar wel, of gij het uit liefde dan uit zelfzoeking, uit

{==269==} {>>pagina-aanduiding<<}
liefde tot uzelven of tot den naasten gedaan hebt; en alzoo, of het waarde heeft bij God.

III. Vereeniging, zuivering, en verhooging, van alle mijne pligten.

Getrouwheid in iedere betrekking moet het gevolg zijn van mijn hooger standpunt, (mijn eeniglijk staan onder de wet van God) en iedere aardsche verpligting moet tot het hooger doel geleid, en door hetzelve veredeld zijn.
Liefde bevat alle de pligten, niet alleen die Paulus hier opsomt, maar alle zonder eenig uitbeding: zoo er eenig ander gebod is. En zoodanig gebod bevat zij dan in deszelfs geheel uitgebreiden, heiligen, zedelijken zin. De Apostel zegt niet: alle pligten zijn opgeheven, afgeschaft, en in derzelver plaats komt nu de liefde; maar hij zegt integendeel: de pligt der liefde bevat die alle in zich. Hij zegt ook niet: bij alle pligten moet de liefde nog komen; geen enkel voorschrift wordt, in het oog van God, zonder liefde goed betracht: maar hij spreekt sterker, en beweert, dat het denkbeeld van liefde, wél ontwikkeld, ons bepaalt bij en tot iederen pligt. Vraagt men, of dan iedere pligt ophoudt pligt te zijn, als hij de liefde kwetst? zoo zou hij antwoorden: hij was nimmer pligt; het was eene dwaling, dat men hem voor pligt hield. Al wat liefde is, of liefde wordt, is altijd eeniglijk pligt.
Liefde is niet enkel gevoel of hartstogt; evenwel, hartstogt behoort er toe; zij is hartstogtelijke zucht, en daardoor ijverige poging voor eens anders belang. Verkeerd begrepen belang wijzigt de liefde ten kwade, en is alzoo de ware, hier aanbevolene, liefde niet. Wat dan eigenlijk pligt is der liefde, hoe de liefde werken moet, wat werkelijk 's naasten belang is, kunnen wij het veiligst, ja, eigenlijk gesproken, eeniglijk van God, en door zijne aanwijzingen, leeren. Hoe zeer de pligt dan één en eenvoudig is, zoo is zij zeer uitgebreid; zij vordert omzigtig nadenken, diepe wijsheid, de werkzaamheid van geheel ons verstand zoo wel, als

{==270==} {>>pagina-aanduiding<<}
de grootste hartelijkheid. Want zij is geen hartstogtelijk gevoel alleen, maar de vervulling van geheel de wet. Evenwel komt de liefde uit het hart, en wel geheel uit het hart. Hetgeen men uit koele redenering doet, doet men niet uit liefde; en vooral doodt iedere berekening van eigen voordeel of genot de liefde, en verbastert iedere pligtsbetrachting. Al gaaft gij al uw goed aan de armen, en uzelven over om verbrand te worden, en gij hadt de liefde niet, zoo waart gij niets. Men kan veel doen, en ook wel overlegd en uit verstandige beginselen, en echter hier nog niets verrigt hebben.
Evenwel moet de liefde, door de Goddelijke aanwijzingen en redelijke ontwikkeling der pligten, geleid en gewijzigd worden. Toegevendheid, genoegen geven, is niet zoodanig eene liefde, die de vervulling der wer is. De liefde doet ook tegenstand, weigert, doet smart aan; maar bij dat alles is het beginsel: zucht voor den naasten, door het vertrouwen op God gewijzigd en geheiligd, en alzoo in liefde tot God gegrond. De vaste overtuiging, dat God liefde is, dat alle de door Hem gegevene voorschriften liefde zijn, en dus uitloopen op het geluk van den naasten, doet ons de liefde, door de stiptste gehoorzaamheid en met de naauwkeurigste zorge, beoefenen.
Koele redenering en schrandere berekening is ook hier weder de liefde niet; zij doet den pligt gaarne beoefenen, met lust en vreugd; hare ziel is zucht voor den naasten, geboren uit zucht voor God. Geene eerzucht of vrees voor schande of schade, neen, in het geheel geene vreemde bedoeling zet ons aan; men doet den pligt, omdat men den naasten liefheeft. Men dwingt zich niet tot liefde; maar liefde dwingt tot de daad.
Hoe diep gaat deze zedeleer, en hoe doordringt zij het hart! zij zuivert en verhoogt iedere pligtsbetrachting; zij komt voort uit een gereinigd hart.
Het gebod is: gij moet den naasten liefhebben als uzelven. ‘Die liefde wordt inderdaad een nog al ge-
{==271==} {>>pagina-aanduiding<<}
makkelijke, en minder verhevene, heilige pligt, als men haar van zichzelven doet uitgaan. Wij zijn onszelven altijd de naasten; en, wij moeten den naasten als onszelven liefhebben, zegt, zoo wel als onszelven, maar niet, evenzeer als onszelven. Zoo kan men den naasten aan zichzelven opofferen, en evenwel den pligt der liefde vervuld hebben.’ Dan, deze is, meen ik, de ware uitlegging niet; door dezelve moet de ware liefde vervallen. Zoo ontaardt de zelfliefde in eigenlievende zelfzoeking. Tusschen zelfliefde en eigenliefde is, in mijn oog, een groot verschil. Die zichzelven liefheeft, offert daarom een' ander' niet op; dit doet de eigenlievende.
Als uzelven, zegt: zoo wel als uzelven, maar ook: evenzeer als uzelven, met dezelfde soort van liefde, en in gelijken trap. Voor het minst komt deze uitlegging beter overeen met den geest en de leer van Jezus, die zijn leven voor ons gaf, en ons leert, dat wij evenzeer verpligt zijn, ons leven voor elkander te stellen. Het belang van den naasten moet het onze, een wezenlijk deel van het onze zijn; wij moeten hen liefhebben, zonder, als 't ware, in aanmerking te nemen, dat de naaste een ander persoon is, dan wij. Liefde heeft het waarachtig belang, steeds meerdere volkomenheid ten doel; dit moeten wij voor onszelven, en voor anderen, bejagen. De liefde zoekt zichzelve niet; niet enkel hetgeen tot zichzelve behoort. Hetgeen tot die volkomenheid behoort, moeten wij evenzeer voor anderen zoeken en bewerken, als voor onszelven.
Nu voel ik, hoe deze liefde mij opheft en verhoogt; hoe alle onze pligten en betrekkingen in dit ééne brandpunt, de liefde, vereenigd zijn, en wij daar staan op eene zedelijke hoogte, tot het reine veredeld. God boven alles bemind, omdat Hij de hoogste volkomenheid is: en de naaste als onszelven, omdat wij te zamen, voor die volkomenheid vatbaar, naar die volkomenheid streven.
Het Christendom ontslaat den mensch van aarde,

{==272==} {>>pagina-aanduiding<<}
door en aan de aarde gebonden, van alle die aardsche betrekkingen en dwang, wat zijne zedelijkheid betreft, en plaatst hem daar eeniglijk onder God; het geeft den éénen, eenvoudigen regel ter toetsing van alle zijne pligten. Die regel bevat dezelve alle, in iedere betrekking, en zuivert en verhoogt ons, door en onder die alle, tot zedelijke grootheid. Zoo staan wij daar eeniglijk onder God, met deze zijne éénige wet, en heffen ons hoe langer hoe hooger in zedelijke volkomenheid, tot de volkomenheid Gods, die de liefde is.
Maar, deze zoo verhevene, bijna bovenmenschelijke, deugd vordert dan toch ook, dat het hoogste Wezen ons borg zij voor de uitkomst.

IV. Veiligheid, zalige rust, in God.

‘De liefde (tot den naasten) doet den naasten geen kwaad;’ wat moet dit toch beteekenen? Liefhebben is geen haten? den naasten liefhebben is, den naasten geen kwaad doen? Ik moet een weinig dieper gaan, om hier eenen gezonden zin aan te hechten. ἡ ἀγαπη τῳ πλησιον; waarom zet men dit niet over: de liefde tot den naasten? zoo krijgen wij eenen goeden zin. En is deze Hebraïsmus zoo geheel vreemd? Maar (men zie het slechts na) de lezing του πλησιον is niet zonder grond. Derhalve zet ik dus over: de liefde des naasten doet geen kwaad, geene schade, is nimmer nadeelig.
Ik voel het moeijelijke der verhevene deugd: liefde geeft, liefde ontbloot; wij berooven onszelven door liefde. De pligt is: alles voor den naasten over te hebben; en neemt men dit weg, zoo neemt men de liefde uit de liefde weg; want juist geven en opofferen is liefde. Kent men eenig ander genoegen in de liefde, dan wordt uwe liefde zelfzoeking, eigenbaat. Het Evangelie vordert eene zich opofferende liefde; men moet, des noods, ook het leven opofferen. Maar het moet altijd opoffering uit liefde zijn; is het om loon, dan wordt het schrandere berekening van den verachtelijken gierigaard.
Zichzelven op te offeren, schijnt echter een onna-
{==273==} {>>pagina-aanduiding<<}
tuurlijke eisch, en zonder dit valt evenwel het edele der liefde weg; en dat wij ons door liefde zalig gevoelen, is juist dán, wanneer wij voor het geliefde voorwerp zeer veel opofferen. Het edele der liefde ligt ook daarin niet, dat wij het tegenwoordige voor het toekomende opofferen, want ook dit kan de zelfzoeker; het is al weder de berekening van den hatelijken gierigaard.
Dan, ook Jezus, volkomen in de liesde, zag op de vergelding des loons. God eischt van ons geene bovenmenschelijke deugd. Die verwachting van Jezus was in God, zijn geloof aan God, eeniglijk gegrond; en zijne zich opofferende liefde had in liefde tot God haren adel en sterkte. Liefde tot God is de steun onzer menschenliefde; zij is het, die dezelve zuivert en verhoogt. Dit is de hoogte, waartoe wij ons kunnen en moeten verheffen in de Christelijke deugd. Pligtsbetrachting uit liefde is, zegt Paulus, nooit nadeelig; dit gelooven wij, en dit ons geloof is op eerbiedige liefde tot God gegrond. De liefde, die het Evangelie gebiedt, is ons nooit nadeelig. Verheffen wij ons gerust, als boven onszelven, tot die zedelijke hoogte; en zijn wij, ten onzen aanzien, dan op de Goddelijke verklaring gerust. Door zuivere liefde worden wij zedelijk volkomen; en dit is ons waar geluk.
Hoogere zedelijkheid en grootere menschelijke waarde, dan Jezus bezat, kan ik mij niet voorstellen. Ook Hij zag op de vergelding des loons. Maar hoe? Hij offerde zich op, omtrent zichzelven in God gerust. Dat gij uwe zaligheid verlangt, is menschelijk, Lezer! maar ga op God af; Hij beveelt u liefde, opoffering uit liefde; zijt gij dan bij die opoffering in God gerust. Zoo blijft uwe liefde liefde; zoo wordt de eigenliefde gedood; eigenbelang is nooit bij u drijfveer of doel. Uw geluk is het zekere gevolg, en gehoorzaamheid aan God de zuivere bron.
Inderdaad, volkomen te zijn in de liefde is het hoogste geluk; dat ééne woord liefde drukt geheel de zalig-
{==274==} {>>pagina-aanduiding<<}
heid van God uit; daarom is de zaligheid des Hemels, die geen oor gehoord heeft, liefde. Daar is haar troon; hier is het oefening, strijd, tot zuivere liefde. Zoo worden wij geschikt voor den Hemel, vatbaar voor hemelsch genot. - Liefde tot den naasten is nimmer nadeelig; liefde is de vervulling der wet.

Iets, over de aderlatingen in de watervrees.

Aan den Redacteur der Vaderl. Letteroefeningen.

Mijn Heer!

In No. XII en XIII voor 1814 van uw geacht Tijdschrift is, in het Mengelwerk, gewag gemaakt van eene merkwaardige genezing der hydrophobie (watervrees) door aderlating. Dezelve is te belangrijk, dan dat daaromtrent niet alles bijeengezameld zoude worden, wat de waardij der aderlatingen in deze zoo gevreesde ziekte verhoogen kan. Uwe Lezers behooren dus, mijns inziens, niet onkundig gelaten te worden, dat, gelijk ik meen dat vóór eenigen tijd zelfs, met een enkel woord, in de publieke nieuwspapieren is vermeld geworden, de beroemde Hoogleeraar hufeland, te Berlijn, uit aanmerking van het hooge belang, dat de menschheid bij dit onderwerp heeft, besloten heeft, een gedeelte van zijn Journal toe te wijden aan de verzameling van alle daadzaken, tot hetzelve betrekking hebbende, om daaruit des te juistere gevolgtrekkingen af te leiden. In October 1814 schreef hij, dat men reeds zoo veel als beslist kan aannemen, dat de aderlating bij de reeds uitgebarsten watervrees nog hulp verleenen kan, maar dat daartoe drie voorwaarden gevorderd worden:

1o.Dat het middel dadelijk, bij de eerste uitbarsting der ziekte, te werk gesteld worde.

2o.Dat hetzelve tot flaauwwordens toe aangewend

{==275==} {>>pagina-aanduiding<<}
worde; welk hoogste punt van verslapping des gestels juist het onontbeerlijkste schijnt.

3o.Dat hetzelve bij iedere terugkeering des gebreks in denzelfden graad herhaald worde.

Wijders schijnt het, volgens ervaringen, als prophylacticum, en bij de voorboden der ziekte, die over het algemeen nog te weinig in aanmerking schijnen genomen te zijn, van eene groote waarde.
Ik ben, enz.
v.d.B.

Over de suiker in den honigpisvloed.

(Annales de Chimie, Sept. 1815.)

De Heer chevreul heeft in de pis van een' lijder aan den honigpisvloed, zoo wel in het begin der ziekte, als vervolgens, eene suiker gevonden, welke in alle opzigten overeenkomt met die de razijnen geven, en die, even als deze, in de gedaante van witte kristallen kon verkregen worden. In 't eerst verschilden de overige bestanddeelen weinig van die van het water eens gezonden; naderhand, echter, leverden zij een bijzonder dierlijk zuur, gedeeltelijk met potasch verzadigd, veel phosphorzure magnesia, een weinig phosphorzuren kalk, zoutzure soda, zwavelzure potasch, piszuur, dat een weinig door het rozenzuur (acide rosanique) gekleurd was, en, na de gisting, ook het ureum.

Nadere bijzonderueden omtrent de stoomvaartuigen.

Men heeft van tijd tot tijd derzelver uitgebreidheid vermeerderd, zoo wel als de kracht der machines, die ze doen bewegen. Men maakt thans, onder andere, een van omtrent honderd voeten lengte op zeventien

{==276==} {>>pagina-aanduiding<<}
breedte, welks vuurmachine met vierentwintig paarden zal gelijk staan, en nog een van dezelfde grootte, maar welks machine dertig paarden zal vervangen.
Men heeft deze stoomschepen, deels begunstigd door het getij, doch anderdeels teruggehouden door eene slechts matige koelte, in twee en een vierde uurs eene reis zien afleggen, waarover de postwagen drie en een half uur rijdt, en die, bij buitengewone gelegenheden, in niet minder dan twee en een half uren wordt volbragt.
In den aanvang maakte de nieuwheid van het voertuig, en de soort van gevaar, waaraan men meende dat het de reizigers blootstelde, het aantal van dezen zoo weinig aanmerkelijk, dat het eenige stoomschip, dat op de rivier de Clyde werd aangelegd, naauwelijks zijne kosten kon goedmaken. Maar deze vooringenomenheden verdwenen welhaast, en werden opgevolgd door zoodanig vertrouwen, dat het getal der passagiers, die thans met deze schepen reizen, ongeloofelijk voorkomt aan hen, die daarvan geene getuigen zijn geweest. Niet alleen is de landweg tusschen Glasgow en Greenock (want van deze Schotsche plaatsen wordt hier bijzonder gesproken) bijna geheel verlaten, maar de gemeenschap tusschen beide is toegenomen in evenredigheid van het gemak en den goedkoop der vervoering. Men heeft dikwijls, wanneer het weêr schoon was, van vijf- tot zeshonderd personen uit Glasgow naar Port Glasgow en Greenock zien vertrekken, en denzelfden dag terugkeeren. Een enkel schip bragt tot tweehonderd- zevenenveertig te gelijk over. Voorheen zag men zelden meer dan vijftig menschen deze reis ondernemen, zelfs bij het schoonste weêr; daarenboven meestal van de geringste klasse: waarbij men vier rijtuigen, elk van zes personen, uit betere standen kan voegen.
Men heeft verscheidene wijzen ontworpen, om de kracht van den damp aan de vaart dienstbaar te maken, en verschillende proeven daarvan genomen; maar de schepen op de Clyde zijn allen naar hetzelfde beginsel ingerigt, (ons uit vroegere beschrijving bekend.)

{==277==} {>>pagina-aanduiding<<}

Ik vond te Bristol krachtige vooringenomenheden tegen deze vaartuigen, uit hoofde dat, hetgeen op de Wye of de Saverne gevaren had, door het bersten van den cilinder of eenig ander gedeelte van den toestel, verwoest was. Het voorval gebeurde niet ver van den wal, zoodat de passagiers juist den tijd hadden om het schip te verlaten, eer het zonk. Dit toeval kan het gevolg geweest zijn van gebrek aan voorzigtigheid of ondervinding; en er is niet aan te twijfelen, of deze schepen zullen niet te minder van het uitgebreidst gebruik worden.
Men zegt, dat het ontwerp bestaat, om er in werking te brengen op den Rijn, en op de Elbe. Ik geloof, dat ze op laatstgenoemde rivier bijzondere voordeelen zouden bezitten. (En zouden zij op den Rijn minder belangrijk zijn? Het tegendeel schijnt ons toe, ten duidelijkste in het oog te loopen. En wij kunnen niet nalaten te wenschen, dat men inderdaad hierop bedacht zij.)
Men heeft overtuigend bewezen, dat de stoomschepen kunnen koers maken tegen wind en stroom, en dat ze zelfs op zee meer veiligheids opleveren dan anderen van gelijke grootte.

Zonderlinge ontsnapping van den heere De la Fayette uit Olmutz, in 1794. (*)

(Uit het Engelsch.)

Onder de vele buitengewone mannen, welke de in gebeurtenissen zoo rijke tijden, in welke wij leven,

{==278==} {>>pagina-aanduiding<<}
der wereld hebben doen kennen, heeft niemand de wisselvalligheden der fortuin in grootere mate ondervonden, dan la fayette. Nu zien wij hem, zich van de betooveringen der ongebondenste Hoven van Europa losrukkende, onder de banieren van washington, voor de zaak der vrijheid, de elementen trotseren; dan, de zaden der vrijheid op vaderlandschen bodem uitstrooijende, aangebeden door een verrukt gemeen, en tot het hoogste bewind over zijne vrijgemaakte landgenooten verheven; dan weder verbannen en vervolgd door die genen zijner vrienden, welke zijne hulp niet meer behoefden, voortvlugtig in een vreemd land, genoodzaakt eene schuilplaats te zoeken bij zijne vijanden, en eindelijk als een verrader gevat, en den Keizer van Oostenrijk overgeleverd, die, hem als een der voornaamste werktuigen beschouwende van de honende vernedering en den daarop gevolgden dood der Koninklijke familie van Frankrijk, hem tot eene enge gevangenis in het kasteel van Olmutz veroordeelde.
Het medelijden met zijn lot deed, bijkans uit alle oorden, verzoekschriften tot zijne verlossing opzenden: dan, de Keizer bleef onverbiddelijk; - toen, nadat la fayette reeds twee droevige jaren in zijnen eenzamen kerker had doorgebragt, een vreemdeling en een uitlander, alleen gedreven door zuiver mededoogen, optraden, om den man van dienst te zijn, die zich voor de zaak der vrijheid zoo uitstekend had onderscheiden. Balman was geboortig uit Hanover, en jong, vurig, ondernemend en schrander. Hij begaf zich alleen en te voet naar Olmutz, ten einde zoodanige narigten in te winnen, door welke hij kon wor-
{==279==} {>>pagina-aanduiding<<}
den in staat gesteld, de beste middelen te beoordeelen, om het doel te bereiken, dat hij zich had voorgesteld, de verlossing namelijk van la fayette uit de magt van Oostenrijk. Hij zag spoedig in, dat, zonder eenen geschikten medehelper, de zwarigheden, welke zich opdeden, onoverkomelijk waren; waarom hij dan ook genoodzaakt was, van zijn voornemen af te zien, tot dat hij gelukkig genoeg zoude zijn, eenen man te vinden, even ijverig als hij voor de zaak der vrijheid, en van genoegzame bekwaamheid, om het gewaagde plan, dat hij gevormd had, ten uitvoer te brengen. Een gelukkig toeval deed hem den man ontmoeten, die, zoo wel door natuur als opvoeding, zoodanige eigenschappen in zich vereenigde, welke hem tot het wél uitvoeren van zulk eene onderneming bij uitstek geschikt maakten. Hij begaf zich, namelijk, te Weenen, in het gezelschap van eenige jonge Amerikanen, onder welke hij, uit hoofde van den eerbied, dien zij la fayette toedroegen, eenen medehelper in zijne onderneming meende te moeten vinden. Spoedig koos hij er eenen uit, aan wien hij, na de noodige behoedzaamheid, zijn geheim ontdekte. Huger trad toe, en omhelsde zijne ontwerpen, met al de koenheid der
jeugd, en die vurige ondernemendheid, welke de bewoners der nieuwe wereld zoo zeer kenschetsen.
Francis huger was de zoon van den Kolonel van dien naam, te Charlestown, in Zuid-Carolina, woonachtig, die op de wallen der stad, in een gevecht tegen de Engelschen, in den dienst van zijn vaderland sneuvelde, toen die stad door den Generaal prevost belegerd werd. Een jaar vóór zijnen dood had hij zich met zijne familie naar een klein eiland, in de baai van Charlestown gelegen, begeven, om de zeebaden te kunnen gebruiken. Eens ontstond er, des avonds, een hevige storm, terwijl op eenen afstand kanonschoten gehoord werden; en daar hij begreep, dat deze van Britsche schepen kwamen, welke in die zeeën kruisten, meende hij geenen schijn te moeten geven, dat het ei-
{==280==} {>>pagina-aanduiding<<}
land bewoond was. Tegen middernacht, echter, werd aan de deur zijner hut geklopt; en Kolonel huger vond zich genoodzaakt, dezelve te openen. Het waren twee personen, die, in eene vreemde taal, hem zeiden, dat, door het geweld des winds, hun schip aan strand was gedreven, en dat het scheepsvolk zich over het eiland verspreid had, om hulp te zoeken. Zij werden gastvrij door hem ontvangen, en van al datgene voorzien, wat zij het meeste schenen noodig te hebben. Toen de vreemdelingen van den rang en de staatkundige beginselen huns gastheers onderrigt waren, maakten zij zich bekend, en zeiden hem het doel hunner reize. Een van hen was de Markies de la fayette, toen omtrent achttien jaren oud; de ander, ouder van jaren, was Ridder van St. Louis, die, als een tweede Mentor, zich aan het lot van den jongen telemachus had verbonden. Zij hadden, zeiden zij, met verontwaardiging de overheersching aangezien, onder welke het Moederland de inwoners van Noord-Amerika deed zuchten; en, door den waren geest der vrijheid bezield, hadden zij besloten, de zaak van het Congres
te omhelzen, en met hen het geluk der vrijheid te smaken, of in de roemrijke poging met hen te vergaan. Kolonel huger verliet met zijne gasten het eiland; en, zich naar het hoofdkwartier begeven hebbende, stelde hij hen den Generaal washington voor, die aan elk eene bevelhebbersplaats onder de landtroepen toevertrouwde. - Toen dit plaats had, was francis huger slechts vier jaren oud; maar het gebeurde had zich diep in zijn geheugen geprent; en, schoon hij la fayette sedert nooit weder had gezien, was hij echter bezield met de grootste gehechtheid aan zijne persoon en de hoogste bewondering voor zijne daden; waarom hij dan ook vurig deelnam in de onderneming van balman, om zijnen geliefkoosden Held te verlossen.
Dus met elkander overeengekomen zijnde, aanvaardden zij hunne onderneming. Het was noodzakelijk, de

{==281==} {>>pagina-aanduiding<<}
grootste behoedzaamheid in acht te nemen; want de Oostenrijksche policie was waakzaam, en zeer gestreng omtrent vreemdelingen. Huger gaf daarom voor, ziek te zijn; en balman zich voor een' Geneesheer uit, die om deze reden met hem reisde. Na drie van de beste paarden, die zij vinden konden, gekocht, en zich van eenen knecht voorzien te hebben, begaven zij zich op reis. Na ettelijke weken gereisd, en eenigen tijd in onderscheidene plaatsen vertoefd te hebben, om hun oogmerk des te beter te verbergen, en het denkbeeld te versterken, dat nieuwsgierigheid alleen de beweegreden hunner reize was, bereikten zij eindelijk Olmutz. Alles in de stad beschouwd hebbende, begaven zij zich naar het kasteel, om de versterking van hetzelve te bezigtigen, maakten kennis met den cipier, en, verlof verzocht hebbende, om den volgenden dag ook het kasteel van binnen te mogen zien, keerden zij naar hun logement terug. Zij herhaalden dikwerf hun bezoek, telkens zich met den cipier gemeenzaam onderhoudende, en hem somtijds kleine geschenken gevende; tot dat zij, na van lieverlede zijn vertrouwen gewonnen te hebben, hem eindelijk als bij toeval vroegen, welke gevangenen hij onder zijne bewaring had. Hij noemde la fayette: zonder eenige verwondering te kennen te geven, toonden zij zich nieuwsgierig te weten, hoe hij zijnen tijd doorbragt, en of men hem met toegevendheid behandelde; waarop zij vernamen, dat hij streng bewaard werd, maar dat het hem echter vrijstond, buiten de wallen, onder behoorlijk toezigt, zich eenige ligchaamsoefening te geven, en hem overigens het gebruik van boeken, pen, inkt en papier was toegestaan. ‘Wij hebben,’ zeiden zij, ‘eenige nieuwe werken bij ons; welligt zoude het iets tot zijn genoegen bijdragen, indien hem dezelve geleend wierden: zou het ons vrijstaan, hem dezelve aan te bieden?’ De cipier antwoordde, dat hij dacht, dat men
daar niets tegen konde hebben, mits aan hem cipier de boeken open wierden overgeleverd, opdat hij zeker van

{==282==} {>>pagina-aanduiding<<}
derzelver inhoud zoude zijn. Zij bewilligden gereedelijk in deze voorzorg, en zonden, nog dien zelfden avond, een boek met een briefje in de Fransche taal, aan het adres van la fayette, aan den cipier, die, hoewel, gelijk naderhand bleek, die taal niet verstaande, echter geen het minste verraad vermoedde, dewijl alles openlijk geschiedde. Het briefje bevatte verontschuldigingen wegens de genomene vrijheid; maar dat zij, wenschende iets tot zijn geluk bij te dragen, hoopten, dat hij het hem toegezondene boek met oplettendheid zoude lezen, en, zoo eenige regels zijne aandacht bijzonder mogten tot zich trekken, verzochten, hun alsdan zijn gevoelen over dezelve mede te deelen. La fayette ontving het briefje; en, vindende dat het niet in den gewonen toon der wellevendheid was opgesteld, begreep hij, dat er meer bedoeld werd, dan voor het oog zigtbaar was. Hij las daarom het boek zorgvuldig door, en vond hier en daar in hetzelve woorden met potlood geschreven, welker zamenvoeging hem bekend maakte met de namen, betrekkingen en oogmerken der schrijvers, en hun verzoek, om zijne meening te mogen weten, eer zij verder in hunne onderneming voortgingen. Hij zond het boek terug, en met hetzelve een open briefje, in hetwelk hij hun zijnen dank betuigde; er bijvoegende, dat hij den inhoud ten hoogste goedkeurde, en uit denzelven veel vermaaks ontleend had.
Dus eene briefwisseling begonnen hebbende, lieten zij maar zelden eenen dag voorbijgaan, zonder elkander wederzijds opene briefjes te doen toekomen, van welke de cipier eenige aan lieden, die dezelve konden verstaan, ter lezing gaf; daar echter niets tot eenige verdenking aanleiding konde geven, werd de briefwisseling toegestaan.
Hun plan eindelijk in orde zijnde, werden de bijzonderheden met limoensap geschreven, terwijl de andere zijde van het papier eenen brief bevatte, in welken zij naar de gezondheid van la fayette vernamen, en

{==283==} {>>pagina-aanduiding<<}
welke met deze woorden eindigde: ‘Quand vous aurez lu ce billet, mettez le au feu,’ (in plaats van dans le feu.) Door het papier voor het vuur te houden, kwamen de letters ten voorschijn; en hij werd op deze wijze onderrigt van alle de schikkingen, welke zij gemaakt hadden.
De volgende dag was bestemd om het plan ten uitvoer te brengen. De stad Olmutz ligt omtrent dertig mijlen van de Silezische grenzen, in het midden eener vlakte, welke, de stad als het middelpunt nemende, zich bijna drie mijlen naar ie dere zijde uitstrekt. De vlakte is door een' rijzenden, met struiken en rotssteenen bedekten, grond omgeven; zoodat iemand, op de wallen staande, naauwkeurig, alwat in de vlakte gebeurt, kan gadeslaan. Hier en daar waren schildwachten op dezelve geplaatst, om, wanneer een of ander gevangene mogt trachten te ontsnappen, alarm te maken; terwijl iedereen verpligt was te hunner achterhaling behulpzaam te zijn, en tevens groote belooningen waren toegezegd aan den genen, die eenen gevangene zoude vatten. Door dit alles werd het welslagen in zulk eene onderneming bij uitstek moeijelijk; dit schrikte echter balman en huger niet af, die daardoor hunne maatregelen slechts met des te meer behoedzaamheids namen.
Onder voorwendsel dat zijne gezondheid het genot der vrije lucht en ligchaamsoefening vereischte, had la fayette verlof verkregen om dagelijks in eene opene cabriolet in de vlakte rond te rijden, vergezeld door eenen Officier en een' gewapenden soldaat, die, als wacht, achterop stond. Gedurende deze uitstapjes, had hij eindelijk het vertrouwen van den Officier in zoo verre weten te winnen, dat zij, als het rijtuig op een' zekeren afstand van de wallen was, afstapten, en te zamen wandelden. Het vastgestelde plan nu was dusdanig: Balman en huger zouden te paard de stad uitrijden, de laatste tevens een derde paard aan den toom medevoerende; en, daar geen van beiden la fayette kende, zoude een onderling bepaald teeken

{==284==} {>>pagina-aanduiding<<}
hem bij de ontmoeting kenbaar maken. La fayette zoude trachten zoo ver mogelijk zich van de stad te verwijderen, als naar gewoonte met den Officier asstijgen, en met denzelven zoo veel doenlijk, zonder argwaan op te wekken, het rijtuig achter zich laten. Dan zouden de twee vrienden naderen, zich, des noods, van den Officier meester maken, la fayette het paard, dat huger leidde, doen beklimmen, en vervolgens met den meesten spoed naar Bautropp rijden, op vijftien mijlen asstands gelegen, waar eene chais en paarden zouden gereed staan, om hen tot Trappaw te brengen, de naaste stad binnen de Pruissische grenzen, op eenen afstand van dertig mijlen van Olmutz, en waar zij niet meer konden vervolgd worden. Des morgens zond huger zijnen vertrouwden dienaar naar het kasteel, om den juisten tijd te weten, op welken la fayette hetzelve had verlaten. Na een vervelend wachten, kwam deze terug met de boodschap, dat het rijtuig zoo even de poort was uitgereden. Met een kloppend hart gingen zij op weg; - op de vlakte gekomen zijnde, zagen zij geen rijtuig: zij reden langzaam voort, tot dat zij het boschachtig gedeelte des oords bereikt hadden, - en nog verscheen er geen rijtuig. Ontrust, dat welligt een of ander onvoorzien toeval aanleiding tot ontdekking mogt gegeven hebben, stonden zij eenigen tijd in twijfel; maar, zich herinnerende dat alle hunne bewegingen van de wallen naauwkeurig konden worden opgemerkt, keerden zij terug, en waren op eenen kleinen afstand de stad genaderd, toen eindelijk het langgewenschte rijtuig verscheen, met twee personen in hetzelve, de een in Oostenrijksch uniform, en een scherpschutter achterop. In het voorbijgaan gaven zij het afgesproken teeken, hetwelk beantwoord zijnde, zij het rijtuig lieten voortgaan. Zij vervolgden hunnen weg naar de stad, keerden
vervolgens terug, en volgden zeer langzaam het rijtuig, ten einde la fayette tijd te geven, om zijn deel der overeenkomst uit te voeren. Weldra zagen zij de twee heeren afstap-
{==285==} {>>pagina-aanduiding<<}
pen, en gearmd zich van hetzelve, al wandelende, verwijderen. Trapswijze naderden zij hen; en, ziende dat la fayette in een druk gesprek was over het zwaard van den Officier, dat hij tevens in zijne hand hield, achtten zij het gunstig oogenblik gekomen, en gaven hunne paarden de sporen. Het gerucht hunner aankomst bragt den Officier in verlegenheid, die, rondziende, en twee mannen te paard in vollen ren ziende naderen, zich haastte weder naar het rijtuig te gaan, la fayette met zich trekkende; deze zich daartegen verzettende, trachtte hij zich van zijn zwaard weder meester te maken, waardoor tusschen hen eene worsteling ontstond. Op dit oogenblik kwam huger aan. ‘Gij zijt vrij,’ riep hij; ‘neem dit paard, en de fortuin zij onze leidsvrouw!’ Naauwelijks had hij dit gezegd, of het paard, verschrikt door de schittering der zon op het zwaard, steigerde, ontworstelde den toom, en vloog met snelheid het veld rond, terwijl balman te vergeefs beproefde hetzelve te vatten. Intusschen hield huger bij la fayette aan met eene kloekmoedigheid en edelaardigheid, zelden geevenaard, nimmer overtrosfen, dat hij zijn paard zoude bestijgen, en met den meestmogelijken spoed zich naar het bepaalde rendezvous zoude begeven: ‘Verlies geen' tijd - het alarm is gegeven - de boeren komen bijeen - red uzelven!’ La fayette besteeg zijn paard, liet huger te voet achter, en was spoedig uit het gezigt. - Balman had te vergeefs het verschrikte paard nagejaagd, en, toen hij zag dat het zijnen weg naar de stad nam, het vervolgen van hetzelve opgegeven, was tot
huger teruggekeerd, die zich achter op zijn paard zettede, en dus met hem in galop wegreed. Zij waren niet verre gevorderd, toen het paard, zulk eenen last ongewoon, struikelde en viel, waardoor balman zoodanig gekneusd werd, dat hij moeite had weder op te staan. De dappere huger hielp zijnen vriend op het paard, en, andermaal allen zelfbehoud vergetende, haalde hij hem over, la fayet-
{==286==} {>>pagina-aanduiding<<}
te te volgen en te helpen, en hemzelven te voet achter te laten; zeggende, dat, daar hij een goede looper was, en zij niet verre meer van het boschachtig gedeelte des wegs waren, hij het wel zoude ontkomen. Balman bewilligde hierin met wederzin.
Bij de nadering der twee heeren te paard, was de soldaat, die bij het rijtuig gebleven was, in stede van tot hulp van den Officier toe te snellen, naar de stad teruggekeerd; maar, lang vóór zijne aankomst, was alles reeds in beweging; al het gebeurde was van de wallen gezien; het kanon werd gelost, en in de omliggende plaatsen was ieder op de been. Balman ontkwam zijne vervolgers gemakkelijk, door te zeggen, zelf ter opsporing te zijn uitgetrokken. Huger was zoo gelukkig niet: hij was door eenige lieden opgemerkt, die hem niet uit het oog verloren; doch zijne achtervolgers, even als hij, te voet zijnde, zoude hij het bosch bereikt hebben, indien zij zich niet met anderen vereenigd hadden, die, nog versch ter been zijnde, hem nader en nader kwamen; en eindelijk, toen hij, geheel uitgeput en ademloos, eene plaats bereikt had, waar hij meende wat te kunnen rusten, zonk hij neder, en werd door eenen boer gevat. Hij bood dezen zijne beurs aan, om hem in zijne vlugt behulpzaam te zijn. De Oostenrijker greep de beurs met de eene en hield huger met de andere hand, zijne makkers te hulp roepende. Alle tegenweer was vruchteloos; en de moedige huger werd in triomf naar Olmutz teruggebragt, zich inwendig troostende met het eervolle denkbeeld, aan geweld en ellende eenen man ontrukt te hebben, dien hij, als een der grootste mannen van zijnen tijd, hoogachtte en bewonderde. Hij werd in eenen kerker van het kasteel, als een staatsgevangene, opgesloten.

(Het vervolg hierna.)


{==287==} {>>pagina-aanduiding<<}

Natuurlijke historie van den ezel.

Eene satyrieke Voorlezing.

(Naar het Hoogduitsch.)

Er bestaat welligt geene grootere dwaasheid dan die, tegen de dwaasheid, de domheid en de zonde met de wapenen der spotternije te velde te trekken. Want, of men daagt de halve wereld uit, wijl de halve wereld de vanen dezer Hooge Geallieerden trouw gezworen heeft, of men is een ware - stemme des roependen in de woestijn. Die genen, tegen welken de prediking gerigt is, zijn doof voor dezelve; die weinigen, daarentegen, welke er naar hooren, hebben de bekeering niet van doen.
Deze overweging heeft het besinit bij mij tot rijpheid gebragt, de satyrieke loopbaan te verlaten, met de gekken, domooren en schavuiten eenen
    wapenstilstand te sluiten, mij enkel en alleen met de beschouwing van de onverminkte werken der natuur bezig te houden, en u mijne overwegingen en ontdekkingen, bijzonder omtrent het dierenrijk, mede te deelen.
Ik begin met de natuurlijke historie van den ezel. Want, billijkerwijze behoort den ezel ook in de natuurlijke historie dezelfde voorrang, die hem niet zelden in de burgerlijke maatschappij wordt toegestaan; en er wordt slechts weinige ezelskunde vereischt, om de ondervinding op te doen, dat hij het is, die in menige vergadering het voorzitterschap, in menig collegie de voordragt, bij menige audientie den rang, en bij menige verkiezing de voorkeur heeft.
Laten wij met eenige weinige algemeene beschouwingen over den ezel beginnen. Het geslacht der van Ezels is een der oudsten en uitgebreidsten in de wereld; want overal bejegent men leden van hetzelve. Zij gedijen in elke hemelstreek; en het is blijkbaar een vooroordeel, wanneer men beweert, dat zij in de noordelijke landen kleiner en onaanzienlijker zijn dan in de zuidelijken. Reeds aristoteles was van de vreemde meening, dat het koude luchtgestel de voortplanting van den ezel hindere, of zijne ontaarding bevordere. Hij beroept zich te dezen op de kleine ezels in

{==288==} {>>pagina-aanduiding<<}
Illyrië, Thracië en Epirus. Had hij een paar duizend jaren later geleefd, dan zou hij, zelfs in ons vaderland, statelijke, aanzienlijke en welgemeste ezels in menigte gevonden hebben, die vijf, ja somtijds zes voeten en daarboven halen.
Even zonderling is het vooroordeel, dat de ezel een verbasterd paard zou zijn. Buffon heeft dat gevoelen zeer grondig en scherpzinnig wederlegd, en de onvervalschte askomst van den ezel met vele warmte tegen allen aanval verdedigd. ‘De ezel - zegt hij in het tweede deel zijner algemeene geschiedenis der natuur - is een ezel, en geen verbasterd paard. Hij is van zuiveren bloede; en, schoon hij ook van minder edelen en beroemden bloede zij dan het paard, hij is echter van even goeden en ouden.’ - Men ziet, de Franschman weet overal, zelfs in eene natuurlijke historie van den ezel, vernuft en scherpzinnigheid met aardigheid en elegantie te verbinden; en de familie des ezels kon zich geenen beteren advocaat wenschen, om de welgeborenheid en ouderdom hares geslachts te verdedigen. Uit dezen hoofde is het zeer te bejammeren, dat de gevierde held van onzen tijd onder alle zijne buffons geenen enkelen buffon had, die zijne ridderlijke afkomst, welke nog door velen betwijfeld wordt, in het helderste zonnelicht zou vermogen te plaatsen.
Andere natuuronderzoekers, in het bijzonder linnaeus, opperen de bewering, dat de ezels in de noordelijke landen van Europa uitgewekenen van het zuiden, en, oorspronkelijk uit Arabië, over Egypte, Griekenland en Italië, herwaarts zouden gekomen zijn. Of dit met de Zweedsche ezels het geval zij, op welken linnaeus voornamelijk doelt, laat ik aan zijne plaatse. Maar, dat er in ons vaderland ezels van overoud (Neder-)Duitsch ras bestaan, kan niemand, zonder zich tegen zijne familie te vergrijpen, in twijfel trekken.
En op deze wijze moeten wij ons de groote vereering begrijpelijk maken, welke den ezel in eenige landen te beurt valt. Buffon verhaalt ons zelfs, dat eene der aanzienlijkste en edelste Casten onder de Indianen dezelven daarom bijzonder vereere, doordien zij van meening zijn, dat de zielen van nobele extractie - wel te verstaan in Indië - in de ligchamen dezer dieren overgaan. Zie het tweede deel zijner algemeene geschiedenis der natuur, hetwelk over deze belangrijke dieren handelt.

{==289==} {>>pagina-aanduiding<<}

Wij behoeven ons, derhalve, zoo zeer niet te verwonderen, wanneer wij bespeuren, dat de verhuizing der ezelszielen tusschenbeiden eenen tegengestelden weg neemt; en wanneer Pater spiridion beweert, dat den ezel door de Spaansche boeren somtijds titels gegeven worden, welke nagenoeg als Hoogwelgeboren luiden, zoo schijnt zich deze manier op een soortgelijk volksgeloof te gronden, dat hier en daar ook bij ons ingang gevonden heeft.
Na deze geslachtkundige beschouwingen, willen wij nu vooreerst de ligchamelijke gesteldheid en de uitwendige karakteristieke kenteekenen deszelven behandelen, en dan tot zijnen inwendigen aanleg, gemoedseigenschappen, deugden en gebreken overgaan.
Bijna alle natuurhistoriçi beschrijven ons den ezel als een viervoetig, met lange ooren begaafd, en gewoonlijk in het grijs gekleed dier. Men behoest, echter, slechts weinig onder de ezels rondgezien te hebben, om overtuigd te zijn, dat noch de vier voeten, (stand en hoogte) hem gegeven, noch de grijze kleur en de lange ooren, kenmerken zijn, welke iederen ezel aanwijzen.
Even zoo weinig voldoende is een ander kenmerk, namelijk het kruis, waarmede de rug van den ezel gemeenlijk is versierd, wijl niemand bestrijden kan, dat zich deze decoratie somtijds ook op des ezels borst bevindt. Zelfs de ster, welke nu en dan op des ezels voorhoofd prijkt, zou, naar de bewering sommiger natuuronderzoekers, wel eens op zijne borst worden aangetroffen.
Anderen willen den ezel aan zijn geschreeuw kennen, dat omtrent als ya luidt. Nu is het wel juist, dat er ezels in menigte zijn, die geene andere stem dan ya of ja hebben, en deswege boertenderwijze jaheeren of jabroérs genoemd worden; doch er zijn ook ezels, die altijd op de oppositiebank zitten, en wier stem te allen tijde als neen, neen! luidt; dezen, nogtans, zou men niet gaarne van de familie uitsluiten.
Met één woord: alle beschouwingen, welke men over dit belangrijke dier heeft te werk gesteld, brengen de overtuiging voort, dat zich omtrent zijne uitwendige kenteekenen niets bepaalds laat vaststellen, doordien het in de verschillendste gestalten rondwandelt, in alle talen spreekt, en allerlei kleuren aanneemt. Zelfs de ligchamelijke houding en het uitwendig

{==290==} {>>pagina-aanduiding<<}
voorkomen doen hem niet altijd kennen. Want, schoon het juist is, dat de meeste ezels met gebogen hoofd en een demoedig gelaat hunne phlegmatieke ezelsschrede meten, zoo zijn er toch ezels genoeg, die den snuit zeer hoog dragen, en zelfs hoogdravend en deftig daarheen stappen, zoo als ik vervolgens toonen zal.
Gaan wij, derhalve, thans tot de gaven des gemoeds, deugden en bekwaamheden van den ezel over.
De ezel wordt ons gewoonlijk als een demoedig, geduldig en ligt vernoegd dier afgeschilderd. Wat de beide eerste eigenschappen betreft, zoo zijn dezelven blijkbaar aan hem te bewonderen. Ezels-demoed en ezels-geduld zijn ten spreekwoord geworden, en behoorden nog voor korten tot zijne meest geprezene en gevierde deugden. Den eersten geeft hij door eene eerbiedige onderdanigheid en devotie jegens zijne drijvers, en het laatste door standvastige verduring der stokslagen, trappen en mishandelingen te kennen, welken de drijver hem rijkelijk toedeelt, en door stoïsch dragen van het juk en de lasten, welken hij hem oplegt. Wanneer hij overmatig belast wordt, verraadt hij zijne mismoedigheid slechts door kop- en oorhangen, en wanneer hij te erg geplaagd wordt, door neusoptrekken, hetgeen hem, gelijk buffon beweert, een zeer spotachtig voorkomen geeft. Pater spiridion beweert zelfs, in eenige oorden van Duitschland (waartoe, gelijk bekend is, ook Holland veelal gerekend wordt) ezels van afkomst gevonden te hebben, die het in het stoïcismus zoo ver gebragt hadden, dat zij de hand van hunnen protektor lekten, en door een onderdanig yanen te kennen gaven, hoezeer zij het geluk wisten te schatten, dat zijne zweep en zijn stok hun beschoren.
Wat de genoegzaamheid van den ezel belangt, zoo is dezelve gewisselijk te prijzen. Want het is bekend, dat hij zich dikwijls met distelen en eene handvol hooi, ja met het slechtste voeder vergenoegt, dat hem van zijnen heer toegeworpen wordt. Doch er zijn ook ongenoegzame ezels, welke een zoo teeder en verwend gehemelte bezitten, dat zij slechts door lekkernijen van allerlei soort, door oesters, fazanten en paauwentongen, kunnen bevredigd worden, en nog daarenboven zoo vraatachtig zijn, dat zij die genen, die met hen aan ééne kribbe staan, het voeder voor den neus wegvreten.
Buffon geeft den ezel ook na, dat hij buitensporig in

{==291==} {>>pagina-aanduiding<<}
de liesde zou zijn. Zoo veel is zeker, dat zijne verliefde natuur hem tot kleine afdwalingen van zijn geslacht verleidt, doordien hij zijne galanterie niet alleen jegens paarden, maar zelfs, zoo men wil, jegens menschen uit. Immers, wie ontkent, dat in menig menschenkind zich de ezels-extractie in zoo hooge mate openbaart, dat er geen twijfel schijnt over te blijven, of de moeder heeft eenen verliefden ezel het oor geleend? - Ook wordt de genegendheid des ezels tot zijne jongen ongemeen geroemd; en inderdaad gaat zij dikwijls zoo ver, dat menige ezel niet eer rust, vóór hij zijn ezeltje, reeds in de wieg, met ambten en waardigheden bekleed ziet. De jongste geschiedenis geeft ons een verheven voorbeeld van deze soort.
Gaan wij thans tot den verstandelijken aanleg des ezels over. Het is eene algemeene klagt, dat de ezel een der domste dieren zij. Zonder den eerbied jegens denzelven te willen te na komen, geef ik toe, dat aan deze beschuldiging iets waars mag zijn. Blijkbaar, nogtans, gaat men in dezelve te ver. Ook in dit opzigt beroep ik mij op buffon's getuigenis, dat de ezel voor eene goede opvoeding vatbaar zij, en tot allerhande kunsten, met goed gevolg, zou zijn af te rigten. De groote natuuronderzoeker voegt er bij, dat de ezel in zijne eerste jeugd vrolijk en aardig zich vertoont; en dit zijn immers louter eigenschappen, welke juist met de domheid niet zamengaan.
Is men met buffon's getuigenis nog niet te vreden, zoo beroep ik mij op hetgeen wij dagelijks zien en hooren. Wij bevinden niet alleen, dat hij het in schoone kunsten, als in het dansen, paardrijden, zingen, declameren en verzenmaken tot eene aanmerkelijke vaardigheid brengen kan; maar wij vinden ook ezels van ongemeene taalkunde, die inzonderheid het Fransch met eene gemakkelijkheid en sierlijkheid spreken, dat wij naauwelijks begrijpen kunnen, hoe ezelshersenen voor zulk eene beschaving, een ezelsorgaan voor zulk eene buigzaamheid vatbaar zij. - Wij vinden arithmetische ezels, die de moeijelijkste rokenkundige opgaven ex tempore ten uitvoer brengen, en dermate in getalen en breuken verdiept zijn, dat zij ten laatste alle hunne medeschepselen als nullen, maar zichzelven als één beschouwen, en van wolkbreuken, arm- en beenbreuken met dezelfde onverschilligheid, als van ¾ of 5/7 breuken, hooren spreken; zoodat hunne arith-
{==292==} {>>pagina-aanduiding<<}
metische zielen zelve tot eene breuk schijnen gereduceerd te zijn. - Wij vinden filozofische ezels, die zeer diepzinnig bewijzen, dat het ding aan zich (op zichzelve) niets meer dan een ding aan zich, ergo noch een ding in zich, noch voor zich, noch door zich, noch met zich, noch bij zich zij; dat zij derhalve, als dingen aan zich beschouwd, niet regt bij zich (zelven), maar van zich zijn. - Wij vinden staatshuishoudkundige ezels, die ons zeer scherpzinnig bewijzen, dat de grootste rijkdom eens lands in lompen bestaat, dewijl uit lompen papier, en uit papier papieren-geld, derhalve geld gesabriceerd wordt; en die, als wijlen Dokter sangrado in Gil Blas van Santillana, aderlaten en waterdrinken als een specificum tegen de volbloedigheid des staatsligchaams, en tegen de, anders onmisbaar te vreezen, beroerte, aanprijzen. - Wij vinden kritische ezels, die ons met veel geleerdheids de perken
afteekenen, buiten welken het genie niet verdwalen mag, om voor den regterstoel hunner ezelskritiek te bestaan. - Wij vinden zelfs sommigen onder hen, die, als sraaije geesten, door eene menigte van andere ezels bewonderd worden; welke bewondering hun, echter, slechts in zoo verre toebehoort, als het in het geheel verwonderlijk is, dat een ezel het, gelijk bileam's ezel, tot eene zekere, menschelijke vaardigheid van tale brengen kan.
Wanneer wij nu, bovendien, eene menigte ezels bespeuren, die asgerigt zijn tot practiseren, tot doceren, tot refereren, tot instrueren, tot inquireren, tot expedieren, tot registreren, tot calculeren, tot controlleren, tot consnleren, tot collecteren, ja zelfs tot presideren, tot dirigeren en commanderen; zoo zullen wij, is te hopen, van ons vooroordeel terugkomen, en van hoogachting voor de zielsvermogens van dit dier doordrongen worden.
(Het vervolg en slot hierna.)

De herberg bij Newmarket.

Op een' voorjaarsmorgen wandelde de Graaf van rochester langs den weg naar Newmarket. Voor hem uit reed zijn reiswagen, en achter volgde een rijtuig met bijpakkaadje. Hij had er zijne aardigheid aan, te voet te gaan, en de reizigers te kwellen, die hem ontmoetten.

{==293==} {>>pagina-aanduiding<<}

De Graaf was langen tijd de lieveling van Koning karel den II geweest, en had zich den hovelingen door zijn vernuft, hunner vrouwen en dochters door zijne vermetelheid geducht gemaakt. Sedert korten, nogtans, was hij in ongenade vervallen, en had de hoofdstad moeten verlaten.
Hij ging vrolijk den weg op; hield nu eens het paard eens dorppredikants tegen, en waarschuwde den vreesachtigen voor roovers; dan eens groette hij met diepe buigingen een' ezel, waarop een van bier en rostbeef opgezwollen pachter reed; dan weer maakte hij den klepper van een landmeisje schuw, zoodat hij uitspatte, en zijnen last afwierp.
Een ruiter draafde den Graaf achterop, en haalde hem spoedig in. Het was de Hertog van buckingham.
‘Vinden wij elkander hier?’ vroeg hij den Graaf.
‘Ik ben gebannen.’
‘Ik ook.’
‘Ik heb eene satire op den Koning gemaakt.’
‘En ik heb een' minnebrief aan zijne maitressen geschreven.’
De beide vrienden besloten nu, bij den anderen te blijven, tot de toorn huns meesters zou bedaard zijn.
Na weinige uren bereikten zij eene herberg, die aan den weg lag. De deuren waren gesloten; maar een briefje boven den ingang berigtte, dat het huis te huur was, en men de voorwaarden, in de naaste stad Newmarket, bij dien en dien kon vernemen.
‘Ik heb daar een' heerlijken inval,’ zeide de Graaf. ‘Wij willen de herberg huren, en de reizigers en alle boeren uit den omtrek voor den gek houden.’
‘Maar bedenk toch,’ zeide de Hertog, ‘binnen eenige maanden is hier de wedloop; dan komt de Koning, en waarschijnlijk is hij gewoon zich in deze herberg op te houden.’
‘Dat beduidt niets. Wij zullen hem wel bedienen.’
De Hertog, die in vrolijke potsen geen minder zin had dan de Graaf, liet het zich welgevallen; de herberg werd gehuurd, en beiden zouden om den anderen, elk eene week, den hospes vertoonen. De Graaf had een' goeden kok bij zich, en de herberg bij Newmarket verkreeg spoedig eenen wijdluftigen roem. De tafel was voortreffelijk; desgelijks de wijn, en de vertering vond iedereen ten uiterste gematigd. De pachters en welgezetene grondeigenaars uit den geheelen

{==294==} {>>pagina-aanduiding<<}
omtrek stroomden met hunne familiën derwaarts, en allen verkondigden den lof der beide waarden. Doch, gelijk er geen licht is zonder schaduw, en geen lof zouder berisping, zoo schuddeden ook hier en daar eenige eerlijke landlieden het hoofd, en waren, in hunne eenvoudigheid, van meening, dat de beleefdheid jegens hunne vrouwen en dochters door die heeren haast al te ver gedreven werd.
Op eenen avond kwam een jong mensch in de herberg, wél gekleed, en van eene gestalte, op welke een knap mersje ligt verlieven kon; doch hij had iets verstoords in zijn anders regt goedhartig gelaat. Hij plaatste zich in eenen hoek, eischte eene flesch poorter, sloeg een paar glazen binnen, en zag nu eens strak naar den grond, sprong dan op, en zag het venster uit, even of hij iemand verwachtte. De Graaf van rochester had juist de dienstweek, en speelde voor kastelein. Hij wilde zich met het jonge mensch in een gesprek inlaten. Doch deze antwoordde slechts met ja en neen. ‘Hm!’ dacht de Graaf, ‘dat is een verliefde; wij willen zien, of hij nog te genezen is.’
Op dit oogenblik hield een wagen voor het huis stil; in dezelve zat een pachter uit het Graafschap Essex, die er uitzag, of hij alle zijne magere geburen reeds verteerd had; tegen hem over - want naast hem was voor zijne schaduw geene ruimte genoeg - troonde zijne wederhelst, welke men het wel aanzien kon, dat zij met haren heer gemaal uit éénen schotel at; en nevens haar breidde zich, op zijn gemak, de twintigjarige vrucht hunner liefde uit, een stevige knaap, van wiens vuisten het gansche kerspel te vertellen wist.
Bij den aanblik van dit gezelschap geraakte het jonge mensch in eene hevige beweging. Hij beet zich in de lippen, en ijlde ter deure uit.
De Graaf ging hem na, minder uit medelijden dan uit nieuwsgierigheid, en vond hem in den tuin, tegen eenen boom leunende.
‘Jong mensch,’ sprak hij hem aan, ‘gij schijnt ongelukkig; vertrouw u aan mij. Misschien kan ik hulpe, of ten minste raad schaffen.’
De jongman wilde van niets hooren. Eindelijk greep hij des Graven hand, met de woorden: ‘Nu zoo verneem mijne geschiedenis; en dan moogt gij oordeelen, of mij nog raad of hulpe kan baten! - Ik heet williams, en ben een

{==295==} {>>pagina-aanduiding<<}
Architect; heb wat goeds geleerd, maar ook mijn vermogen daarbij opgezet. Bij toeval maakte ik kennis met de dochter van den predikant ahasuerus.
Dat is immers de zielenmakelaar van ons kerspel?’ viel hem de Graaf lagchende in de rede.
‘Dezeifde; maar zijne dochter is geenszins zijn evenbeeld. Hare schoonheid is hare geringste voortreffelijkheid; zij bezit geest, aanvalligheid, en zucht voor huisselijkheid. Maar ach, zij is rijk, en haar vader de eerste gierigaard in Oud Engeland. Hij heeft zijne dochter aan den zoon des rijken pachters star verkwanseld. - De edele familie is zoo even in uw logement afgestapt. Gij hebt haar gezien. Morgen heeft het huwelijk plaats. Wilt gij nu nog raden en helpen?’
‘Ik geef niets op,’ antwoordde de Graaf, ‘zoo lang het paartje nog niet in de bruidskamer is. Zeg eens: heeft het meisje moed?’
‘Het ontbreekt mijne jenny niet aan moed. Maar, wat zal het ons baten?’
‘Ik heb een' kostelijken inval. Morgen is jenny uwe vrouw.’
Williams schudde ongeloovig het hoofd.
‘Nu, mijnenthalve van avond nog!’ zeide de Graaf, eenigzins geërgerd. ‘De pachter star heeft gisteren reeds, door eenen bode, een avondeten voor vandaag, en een statelijk bruiloftsmaal op morgen laten bestellen. Hij mag wel van verre gerooken hebben, hoe het met de keuken in de pastorij geschapen staat. Waarschijnlijk zal Jufser jenny heden niet van het eetgezelschap zijn, en gij hebt gelegenheid naar haar toe te sluipen, om haar op hare rol voor te bereiden. Doch komt zij met haren vader herwaarts, welnu, zoo zal dat ons ook niet verlegen maken. Geloof mij,’ voer de Graaf voort, ‘ik ken de menschen niet eerst sedert gisteren. Ook de slimste is te naderen, zoodra men maar opgespoord heeft, waarin zijn aandeel aan de erfzonde bestaat. Deze mijnheer ahasuerus, die vermoedelijk besneden was, alvorens hij zich doopen liet, zou zich voor eene banknoot van tien pond (st.) bij eede verbinden, onzen lieven Heer en den Duivel in één vierendeel uurs te bedriegen, en voor nog tien pond nam hij de zonden van heel Londen op zijn geweten.’

{==296==} {>>pagina-aanduiding<<}

Hij deelde hierop den Architect zijn plan mede, welks gelukken deze meer wenschte dan hoopte.
Des avonds, met de schemering, kwam de pachtersfamilie met den prediker in de herberg bijeen, alwaar reeds tien schotels met de lekkerste geregten, en even zoo vele flesschen kostelijken wijn, zoodanigen geur verspreidden, dat een matroos, die in een' hoek zat, en juist uit een roesje ontwaakte, in den waan geraakte, dat hij zich in de nabijheid bevond der Specerij-eilanden. Juffer jenny was te huis gebleven. Zij had, gelijk zij zeide, tegen den volgenden boet- en tranendag nog zoo veel te bestellen, en - hetgeen zij zeker niet zeide - hare vreugde over den bruidegom en de lieve schoonouders was zoo klein, dat zij van de tien schotels en de tien flesschen afzag, zich op haar kamertje opsloot, en aan iemand dacht, die haar liever was dan al de welriekende geuren der Molukka's.
Zij zat niet lang, of het slaan eens nachtegaals liet zich hooren. Voor de eerste keer schrikte jenny geweldig bij dezen toon, die haar anders zoo liefelijk geklonken had. Met dat al herstelde zij zich, sloop den trap af, en naar de weide achter de pastorij, waar williams op haar wachtte. Aan het ongastvrije dak des eerwaardigen ahasuerus bouwde nooit eene zwaluw zijn nest, en in de nabijheid zong nooit een nachtegaal; maar de beminnenden hadden terstond bij hunne eerste kennismaking dit teeken onder elkander afgesproken. Williams ging het meisje van zijn hart met opene armen tegen - zij wilde de haren ook opheffen, doch liet ze terstond weer zinken, en verborg haar aangezigt. Hij sprak haar troost toe, en zeide met een vertrouwen, dat eerst op dit oogenblik in zijne ziel kwam: ‘Heden nog zijt gij mijne gade, en uw vader zelf legt onze handen ineen.’
Het meisje zag hem aan, als vreesde zij, dat zijn hoofd geleden had. Williams deelde haar het plan des waards mede. Jenny had er zeer veel tegen in te brengen. Doch de jongeling sprak goed, en had eene magtige voorspraak aan jenny zelve. Zij vergeleek de kusjes, welke zij thans ontving, met die, welke haar morgen wachteden, en schikte zich eindelijk naar den wil der liefde. Zij ging op hare kamer, trok een wit linnen huiskleed aan, dat zij in lang niet meer gedragen had, nam een' sluijer, en volgde den beminde naar de herberg bij Newmarket.

{==297==} {>>pagina-aanduiding<<}

Daar was alles reeds lustig aan den gang. De Graaf had den, aan overmaat niet gewonen, prediker eene flesch madera zoo behendig in den weg gesteld, dat deze hare lokkingen onmogelijk kon ontgaan. Zijne levensgeesten bevonden zich in eene, tot op dezen avond nooit ontwaarde, beweging, en het slot zijner lippen werd wonderlijk losgemaakt, hetgeen anders zelden plagt te geschieden, uitgenomen bij ambtsverrigtingen, en wanneer een bedelaar op zijn medelijden wilde aanspraak maken.
Eene kom punch zette het seest de kroon op, tot groot ongeluk van den heden overgelukkigen ahasuerus. Want, naar mate de omloop zijns bloeds bevorderd werd, stremde de omloop zijner gedachten, en, gelijk men pleegt te zeggen, hij wist niet meer, of hij een jongen of een meisje was. In dezen toestand, welke aan de droomen der gemagnetiseerden en der verliefden, naar men meent, gelijk zou zijn, werd hij door den Graaf voor de deur geroepen, en in een zijvertrek gebragt.
‘Daar ontvang ik zoo even,’ begon de Graas, ‘een' koerier uit Londen, van den eersten Kamerheer van Z.M. den Koning. De depeche, weleerwaardige heer, gaat u mede aan.’
‘Mij?’ stamelde ahasuerus, en greep naar zijn hoofd, als verwachtte hij, dat in dit oogenblik eene bisschopsmuts op hetzelve zou nedervallen.
‘Hoor maar!’ voer de Graaf voort. ‘Twee jonge verliefden, uit twee der voornaamste huizen van het rijk, zijn hunne familiën ontvlugt. Er ligt alles aan gelegen, dat de jonge lieden spoedig getrouwd worden. Wilt gij hiertoe besluiten, Domine, dan ziet gij hier uwe belooning.’
Met deze woorden vertoonde hij hem eene banknoot, welker gezigt den heere ahasuerus de tong wederom een weinig losmaakte. Hij beschouwde het papier eene poos, en zijn aangezigt werd helderder en steeds helderder. ‘Zeg mij eens, heer kastelein,’ begon hij eindelijk, ‘zeg mij eens, hoe vele ponden zijn het eigenlijk, die hier staan? Het schemert mij eenigzins voor de oogen, en bovendien is, dunkt mij, de nacht wat donker.’
‘Het is eene banknoot van dertig pond.’
‘Wel, wel! Laat ons thans een glas punch te zamen drinken, op het welzijn der jonge lieden.’

{==298==} {>>pagina-aanduiding<<}

‘Naderhand,’ hernam de Graaf, ‘als gij over het verliefde paar uwen zegen gesproken hebt. Kom! De arme duifjes zitten hier in de naaste kamer.’
‘Bedenk toch, heer kastelein, de punch wordt koud, en ik heb mijn trouwtuig niet bij mij.... Ik meende, mantel, bef en formulierboek.’
‘Waartoe dat alles? Het trouwen zou immers incognito geschieden, en in groote haast. Nog dezen nacht moet het jonge paar de terugreis naar Londen aannemen. Doch de eer van beide familiën vordert, dat zij als man en vrouw daar komen, en niet als teruggevoerde vlugtelingen. In het geheel, Domine, moet gij beloven, tegen geen mensch van dit voorval te spreken. Alles moet het diepste geheim blijven.’
De heer ahasuerus leide met veel deftigheids den vinger op den mond, en zeide: ‘Dat zou ik denken, kastelein! Zoo iets moet bedekter blijven dan de biecht; want de geestelijke geregtigheid kon anders de hand naar mijne banknoot uitstrekken.’
Hij liet zich thans door den Graaf in het vertrek brengen, waar de Hertog van buckingham zich met het jonge paartje bevond. De beide verliefden waren in grooten angst, want zij vreesden herkend te worden. Intusschen hadden zij zich genoeg vermomd. Jenny droeg eenen digten sluijer, welken de blik hares vaders onmogelijk doorboren kon, en williams eene roode pruik, en bovendien had hij zich eenen valschen knevelbaard aangezet en zijne wenkbraauwen geschilderd. De kamer was ook zoo spaarzaam verlicht, dat alle voorwerpen in eene soort van misleidend schemerlicht lagen.
De predikant vroeg jenny naar haren naam. Dat had zij niet verwacht, en zij wist niet, wat zij antwoorden zou. De Graaf kwam terstond tusschenbeiden, en beet den prediker in het oor: ‘Ik heb u immers gezegd, dat de jonge lieden uit twee der edelste huizen afstammen. Juist daarom willen zij hunne namen niet gaarne prijs geven.’
‘Het is bij het trouwen gebruikelijk, naar den naam te vragen,’ antwoordde de heer ahasuerus; ‘maar dit hier komt mij omtrent voor als een nooddoop, en daarom zal ik het kort maken. ‘Kindertjes, wilt gij elkander huwen, uit eigene vrije verkiezing?’ - Het ja volgde van beide zij-
{==299==} {>>pagina-aanduiding<<}
den. - Het ontbrak aan een' trouwring. De Hertog trok eenen schoonen diamant van zijnen vinger, en overreikte hem den predikant, die thans de handen der minnenden in elkander leide, en daarbij zoo wat van liefde en trouw, van rozen en doornen stamelde. Doch eensklaps overviel hem een geweldig gapen, waarmede hij de handeling besloot. De Graaf gaf hem de beloofde banknoot, en verzocht hem het bewijs van de trouw te onderteekenen, dat reeds op eene tafel lag. ‘Het is maar, om de ouders van het bruidspaar gerust te stellen,’ voegde hij er bij. De heer ahasuerus maakte geene zwarigheid, zijn' naam er onder te zetten, zoo goed als het met eene bevende hand gaan wilde, en de Hertog en de Graaf onderteekenden na hem, als getuigen. Hij keerde thans weer terug naar zijn gezelschap, en zuchtte bij zichzelven: ‘Ach, die toch elken dag zulk éene huwelijksplegtigheid voor de vuist te verrigten had!’
Doch de Architect geleidde zijne bruid naar het vaderlijk huis, onbeschrijselijk gelukkig, daar hij zoo onverwacht in het bezit van eenen schat gekomen was, welken hij reeds voor verloren hield. Op jenny's gemoed lag intusschen nog een groot bezwaar. De gedachte beangstigde haar, hoe het zich ontwarren zou, en nog meer het gevoel, haren vader bedrogen te hebben. Williams bemerkte hare onrust, en vroeg bekommerd: ‘Gij vreest immers niets kwaads, mijne jenny?’
‘Ten minste het allerergste niet,’ antwoordde zij. ‘Wij hebben beiden gefeild; ik meer dan gij. Intusschen, het is gebenrd, en mijn noodlot blijft onherroepelijk aan het uwe geketend. Thans goeden nacht!’
Williams wilde nog iets zeggen; maar jenny sloot hem den mond met een' kus, riep hem nog een' goeden nacht toe, en sloop de deur binnen. Williams keerde naat de herberg terug, alwaar de weleerwaarde heer ahasuerus eene tweemaal mislukte proef genomen had om naar huis te gaan. De Graaf liet hem door een paar zijner bedienden in een bed brengen; en even hetzelfde gebeurde met de pachtersfamilie, den bruidegom uitgezonderd, want die lag zoo behagelijk onder de tafel, en de slaap had hem zoo vast gesnoerd, dat men eenstemmig besloot, zijne zoete droomen niet te storen.
Des morgens, in de vroegte, trad de Graaf voor het bed

{==300==} {>>pagina-aanduiding<<}
des heeren ahasuerus, en wekte hem eenigzins onzacht, met de woorden: ‘Spoedig, heer prediker, spoedig uit de veren! Er zijn gewigtige zaken voorgevallen.’
Zijn weleerwaarde wreef zich de oogen, zag den Graaf eene poos aan, en zeide toen, geenwend: ‘Zijt gij het, kastelein? Ach, uwe keuken en kelder hebben mij erg toegesteld!’
‘Daar spreken wij thans niet van,’ antwoordde gene. ‘Schrik niet; ik breng kwade tijding.’
‘Wat zegt gij! - Ik ben gewis bestolen.’
‘Zoo erg is het niet,’ antwoordde de Graaf; ‘maar toch erg genoeg. Juffer jenny en mijnheer star zullen elkander niet huwen.’
‘En waarom niet?’
‘Naardien door eene wet verboden is, dat in Oud-Engeland eene vrouw twee mannen hebbe. Juffer jenny is reeds gehuwd.’
‘Gehuwd? Zonder mijne voorkennis? Dat huwelijk is niet geldig.’
‘Gij hebt ze zelf getrouwd.’
‘Ik? o, Schandelijk leugen!’
‘Gij hebt het trouwbewijs onderschreven, en dertig pond daarvoor in den zak gestoken.’
Nu zat de heer ahasuerus sprakeloos, en maakte allerlei wonderlijke gebaren.
De Graaf stelde hem voor, dat het wijs ware, zich naar een onvermijdelijk noodlot te schikken. ‘Wordt de geschiedenis ruchtbaar,’ zeide hij onder andere, ‘zoo lacht men u uit.’
‘Daaraan stoor ik mij niets,’ bromde de geestelijke heer.
‘En gij verliest tevens uwe plaats,’ voer de Graaf voort. ‘Bovendien blijft het huwelijk gelden, en deed het dit niet, zoo veel te erger voor uwe dochter; het is toch beter, dat jenny de vrouw van den Architect williams, dan vrouw zonder man zij. Voor het overige zal ik door mijne betrekkingen uw' schoonzoon werk verschaffen, waarbij hij eere en geld kan winnen.’
De gronden waren zoo duchtig, dat de heer ahasuerus zich vinden liet, en met weeklagende stem uitriep: ‘De mensch mikt, de Hemel schikt!’
De Graaf prees deze berusting, en nam op zich, het der

{==301==} {>>pagina-aanduiding<<}
pachtersfamilie te verklaren. De vader lachte luid op, en riep: ‘Op mijne eer, de grap is wel eene reis herwaarts waardig, en men zal
    niet zeggen, dat ordentelijke lui in Essex niet weten te leven. Het bruiloftsmaal heb ik nu eenmaal besteld; ik wil het aan het jonge paar geven, en de vreugde zal vandaag naast ons zitten, zoo wel als gisteren.’ - De vrouw was er mede te vreden, want zij kon bij deze gelegenheid toch nog altijd haren opschik ten toon spreiden; en de pachtersjongen toonde eene even groote gelijkmoedigheid. ‘In den grond,’ zeide hij, had ik ze maar genomen, omdat men toch ééne nemen moet; maar zij was mij te schraal, en ik dacht altijd bij mijzelven: gij zult ze gewis eens breken.’
Bij de eerste zamenkomst des heeren ahasuerus met zijne dochter en zijnen schoonzoon zag men nog eenige donkere blikken. Doch, toen beiden hem liefkozend omvatteden, en uit jenny's oogen een paar warme tranen op zijne wangen vielen, overviel hem eene soort van roering en grootmoedigheid; en de laatste ging zoo ver, dat hij der bruid de voor het trouwen ontvangene banknoot ten geschenke gaf. Het bruiloftsmaal bragt thans volkomen de gemoederen tot elkander; en ahasuerus, toen hij, in het naar huis gaan, eenige keeren uit het evenwigt geraakte, en williams hem iedere keer weer in hetzelve hielp, zwoer hoog en duur, dat zijn schoonzoon de braafste kerel in Newmarket was.
De geschiedenis werd spoedig bekend, en de herberg verkreeg daardoor te grooter toeloop. Eenige weken later kwam Koning karel te Newmarket, om den wedloop bij te wonen. Hij hoorde van de beide grappige kasteleins, en liet een' maaltijd bij hen bestellen. Doch, hoe groot was zijne verbazing, toen hem, voor de huisdeur, de Hertog van buckingham en de Graaf van rochester, elk met een servet onder den arm, tegenkwamen! Zij moesten hem, gedurende den eten, alle hunne avonturen vertellen; en de Koning werd daardoor in zoo goede luim gebragt, dat hij hunne verbanning ophief, en hun vergunde, aan het hof terug te komen. In den omtrek, echter, sprak men nog vele jaren van de beide kasteleins. De mans zeiden: men at en dronk voortreffelijk bij hen, en zij waren zoo civiel als men zijn kan. Doch de vrouwen en meisjes zeiden: men at en

{==302==} {>>pagina-aanduiding<<}
dronk voortreffelijk bij hen, en zij waren zoo galant als men zijn kan. (*)

Sicard en Monot.

Onder de tallooze gruweldaden, waardoor de Fransche revolutie Frankrijk onteerde en schandvlekte, overtroffen de beruchte September-tooneelen vast alles, wat men afschuwelijk noemen kan. Destijds was het ook, dat, door be moeijing van den bloeddorstigen billaud-varennes, de beroemde Directeur van het Instituut voor Doofstommen te Parijs, Abt sicard, een der edelste en verdienstelijkste mannen zijner eeuwe, als slagtoffer vallen zou. Hij bevond zich onder het twintigtal, die tot dit einde, na bewerkstelligd huisonderzoek, gevangen genomen, en in vijf fiakers naar de abdij gebragt werden. Zestien van die ongelukkigen trof, terstond na hunne aankomst, dit gruwzame lot des doods. Doch den Heer sicard en zijne drie reisgezellen liet men naar het Committé der Sectiën brengen, wier gezag, tot op de vormelijke instandbrenging van het bloedgerigt, nog werd erkend. Om deze vier offers aan het zwaard der Barbaren te ontrukken, wisten de leden van dat Committé geen ander middel, dan dezelven onder hen oogenblikkelijk te doen plaats nemen, en ze bezigheid met schrijven te verschaffen. Drie zaten reeds aan de schrijftafel, toen de moordenaars binnenstormden, en de uitlevering der vier gevangenen verlangden; maar de Abt sicard stond nog. Men bemerkte hem, en reeds waren alle sabels op zijn hoofd gerigt; nog ééne minuut, en hij was niet meer. Nu sprong de Heer monot, medelid van dat Committé, een edelaardig, moedig man, voor den dag, waagde zijn eigen leven, trad voor den Heer sicard, bedekte hem met zijn ligchaam, en riep den moordenaren toe: ‘Beter is het, dat gij mij opoffert, dan dat gij den vaderlande een' man ontrooft, die hetzelve zoo nuttig is. Het is de verzorger der doofstommen.’ Deze stoute daad bragt de moordenaars wel in

{==303==} {>>pagina-aanduiding<<}
verwarring, doch roerde hen niet: zij ijlden naar buiten, om de drie andere ofsers te zoeken. Dit oogenblik werd gebezigd, om ook den Heer sicard spoedig aan de tafel van het Committé te plaatsen. Hij greep de pen, en liet ze snel over het papier loopen, - in welke stemming, kan men ligt denken; hij wist niet, wat hij schreef. Plotseling hoorde men de moordenaren op nieuw het hoofd dezes verdienstelijken mans vorderen. Het waren anderen. Zij komen, zien rond, doch ontdekken nergens hunne buit. Gelukkig is sicard hun onbekend; en zoo brengt men hen eindelijk onder het voorgeven naar buiten, dat hij zich reeds onder de dooden bevindt. Op deze wijze werd de wakkere sicard gered. En wie was deze edelmoedige monot, die zich aan de zwaarden der beschonkene moordenaars blootstelde? - een vader van vijf kinderen, wier eenige steun hij was.

Treffend voorbeeld van dankbaarheid in eenen hond.

De Heer millar, op zijne reize door een gedeelte van Schotland, eens bij zeer regenachtig weder voor zijn verster staande, zag eenen hond, die, onvermogend om verder te gaan, bewegingloos voor den ingang van het huis nederzeeg. De Heer millar bragt hem binnen, en wist den hospes, die er veel tegen had, dat men dergelijk morsig tuig in zij ne woning bragt, over te halen, hem slechts eenige weinige dagen, tot deszelfs herstelling noodig, te houden, hebbende hij een oog verloren en zijn been gebroken.
De Heer millar zette het been, zuiverde het oog, en had het genoegen, hem spoedig zoo ver hersteld te zien, dat hij op het been reeds tamelijk wel voorthinkte. De hospes beriep zich nu op de gedane belofte, voorgevende dat hij het huis morsig maakte en de gasten hinderlijk was; maar inderdaad verlangde hij de herhaling van het krachtig werkend middel, waardoor hij te voren was overgehaald, tot welks aanwending echter de Heer millar thans geenen lust gevoelde, vooral daar hij, voornemens zijnde zijne reis te vervolgen, geen bijzonder verlangen gevoelde, eenen afzigtigen en gemeenen hond tot zijn' medgezel te hebben, en beval dus den knecht, dat hij hem zoude wegjagen. Het dier bleef echter rustig voor de deur liggen, vanwaar de hospes hem,

{==304==} {>>pagina-aanduiding<<}
brommende tegen overlast en hondendokters, spoedig met een duchtig pak slagen verjoeg.
De Heer millar werd vervolgens nog veertien dagen door bezigheden opgehouden, waarna hij zijne reize voortzettede. Laat in den avond eene heide overgaande, brak het rijtuig; hij klom af, en bemerkte nu, dat hij door zijne viervoetige kennis gevolgd werd. Geene woning in de nabijheid zijnde, werd hij door den postiljon geraden, de heide over te steken, een nachtverblijf te zoeken, en vervolgens met hulp terug te keeren, om het rijtuig, dat hij vreesde zwaar beschadigd te zijn, te herstellen; terwijl hijzelf bij de paarden zoude blijven. De Heer millar deed zulks, en beloofde met het aanbreken van den dag terug te keeren; hij stak de heide regt over, en ontdekte weldra een licht, dat hij bevond in eene geringe herberg te zijn, op een' kleinen afstand gelegen van het pad, dat zij, na van den grooten weg te zijn afgedwaald, hadden ingeslagen. Hij klopte aan, waarop een oud man een venster opende, en hem vroeg, wat hij wilde, en of hij alleen was, hetgeen door den Heer millar beantwoord zijnde, de deur geopend werd, echter niet zonder eenige bedenkingen, daar de oude zeide, dat er in den omtrek vele dieven waren, en hij geheel alleen was, zijn zoon uit zijnde wegens bezigheden, en zijne meid hem daags te voren verlaten hebbende, om in het huwelijk te treden.
De hond van den Heer millar bleef steeds digt bij hem, en, na eenige ververschingen gebruikt te hebben, bood de oude hem het bed der meid aan, om een of twee uren rust te nemen, belovende hem vroegtijdig te zullen wekken, en vervolgens in het herstellen van het rijtuig behulpzaam te zijn. Men bragt hem in een klein bedkamertje, steeds door zijnen hond gevolgd. ‘De hond kan beneden slapen,’ zeide de hospes. Dan, deze drong zich zoo digt aan de zijde van zijnen heer, dat hij niet van hem was af te scheiden; zoodat de Heer millar ten laatste zeide, dat, indien de hond mogt begrijpen op het bed te komen, hij er hem wel zoude afjagen; dat hij overigens voor ditmaal zijn' zin eens mogt hebben, en hij hem bij zich wilde houden. ‘Ik meen, dat deze hond eens de mijne was,’ zeide de hospes. ‘Dat is niet zeer waarschijnlijk,’ antwoordde millar, en verhaalde nu, hoe dezelve zijn eigendom geworden was.

{==305==} {>>pagina-aanduiding<<}

De Heer millar, door den oude verlaten zijnde, ontkleedde zich, en wilde te bed gaan, toen de hond zich voor hem nederwierp en hem zulks belettede. Hij keerde zich om naar de andere zijde; maar het dier, dat hem steeds volgde, vatte zijn hemd, en hield het zoo vast, dat de Heer millar genoodzaakt was, het andermaal op te geven. Niets kon meer sprekende en nadukkelijk zijn, dan de gebaren van dezen hond; en de Heer millar, na nog eenige vruchtelooze pogingen aangewend te hebben om in bed te komen, begreep, het beest zijne rol te moeten laten uitspelen, zoo als hij zulks uitdrukte, kleedde zich derhalve weder aan, en zette zich neder, in diep gepeins over het vreemde gedrag van dezen hond. Door de buitensporige vreugde, die het dier te kennen gaf, toen het hem zijne kleederen wederom zag aantrekken, moest bij den Heer millar natuurlijk de gedachte opkomen, of men welligt ook iets kwaads met hem mogt voorhebben. Des hospes voorkomen, nogtans, had geene de minste verdenking bij hem te weeg gebragt; en, daar hij gelukkig zijne pistolen medegenomen had, die in goede orde waren, besloot hij, rustig den uitslag af te wachten, en, in geval van nood, zijne huid zoo duur mogelijk te verkoopen.
Reeds was meer dan een uur verloopen, toen hij, tot zijne verbazing, het bed, zonder eenig geraas, door eene valdeur, zag naar beneden zakken; en hij begreep nu duidelijk, dat hij door den schelmschen hospes bestemd was, een lot te ondergaan, dat waarschijnlijk reeds vele slagtoffers dezer helsche handelwijze was ten deel gevallen.
De Heer millar, zich herinnerende, dat de hospes gezegd had, alleen te zijn, oordeelde, dat, indien hij zich dit oogenblik ten nutte maakte, hij welligt nog konde ontkomen. Een pistool in elke hand, en door zijnen hond vergezeld, ging hij naar beneden, en ontmoette den hospes onder aan den trap, die, met een groot mes in zijne hand, in eene dreigende houding op den Heer millar aankwam, maar door den getrouwen hond dadelijk bij de keel gegrepen werd. Daar het hem onbewust was, of welligt nog meer schurken in de nabijheid waren, gaf hij terstond op den ouden ellendeling vuur, verliet hem, wentelend in zijn bloed, vloog het huis, steeds door zijnen viervoetigen redder gevolgd, uit, stak de heide over naar de plaats, waar

{==306==} {>>pagina-aanduiding<<}
hij den postiljon verlaten had, en beval dezen, op staanden voet, met hem te paard te stijgen, en naar de naastbijgelegene stad te rennen, waar zij, met den getrouwen hond, behouden aankwamen.
De Heer millar gaf dadelijk van het gebeurde aan de regering kennis, welke eenen policie-officier met een gedeelte der bezetting naar het bewuste huis afzond. Zij kwamen tijdig genoeg, om zich van des hospes zoon en nog twee andere deugnieten meester te maken, die gereed waren te ontvlugten. Bij het verhoor bleek, dat zij reeds eenigen tijd de reizigers, die zij naar hunne woning hadden kunnen lokken, op deze wijze vermoord en uitgeschud hadden. Zij werden alle drie ter dood veroordeeld; en het zal niet noodig zijn er bij te voegen, dat de Heer millar onafscheidelijk aan zijnen viervoetigen vriend verbonden was.





Na het hooren voorlezen eener lofrede op een berucht Romeinsch veldheer.


Zegt mij, sprekers! in wier taal 
Holland weer de zegepraal, 
Na het doorgestaan verdriet, 
Van zijn landspraak schittren ziet; 
 
Zegt mij, gij, die treft en roert, 
Die ons soms onszelv' ontvoert, 
En, terwijl gij 't hart ontgloeit, 
Alles aan uw klanken boeit; 
 
Redenaren! waarom toch 
Ons begoocheld door bedrog? 
Waarom 't wanbedrijf verguld, 
En in 't kleed der deugd gehuld? 
 
Waarom, als ge uw kracht beproeft, 
Voor ons oog 't Romeinsch geboeft' 
(Tot het eerloost volk gedaald) 
Uit hun schandgraf opgehaald? 
 
Is de kracht, van eer ontbloot, 
Is 't geweld, dat schittert, groot? 
Dekt geen vloek het eerloos hoofd, 
Dat met dolheid moordt en rooft? 

{==307==} {>>pagina-aanduiding<<}

Wrevel, weemoed, diepe smart 
Treft en schokt mijn Hollandsch hart, 
Als ik, in der kunsten koor, 
Nog den lof dier snoodaards hoor. 
 
Wat toch was dat woest gebroed, 
Als de borst, die 't heeft gevoed, 
Aller volken afschuw waard', 
En van echten wolven-aard. 
 
Vraagt de welvaart, die, vernield, 
Vraagt de volken, die, ontzield, 
Vraagt den bloedstroom, die, gestort, 
Nog ons tot verwensching port! 
 
Alles, wat hun muil verslond, 
Alles, waar hun standaard stond, 
Waar hun dolheid heeft gewoed, 
Vloekte Romes euvelmoed. 
 
Wat was woeste Brutus deugd? 
Vraagt het aan de onthalsde jeugd, 
En veracht hem, hoe geroemd, 
Die zijn kroost ten moordbijl doemt. 
 
Spanjes welvaart ligt versmoord; 
Spanjes grond is uitgemoord; 
Al zijn steên zijn omgekeerd, 
En het volk in 't stof verneêrd. 
 
Roemt der beulen grootheid dáár; 
Kroont den slimmen moordenaar, 
Die, hoe de ontucht ook gewend, 
De ongerepte bruid niet schendt! 
 
Al die deugd'is loos beleid; 
't Is verfijnde beestlijkheid, 
Die de trouw en onschuld blindt, 
En door list haar doelwit vindt. 
 
Wie toch roemt den storm, die woedt; 
Wie toch dankt d'ontembren vloed, 
Wijl hij, in zijn dolle vaart, 
Alles sloopt, maar 't rietje spaart? 
 
't Zijn, hoe zinloos soms geroemd, 
Adders, schuilende in 't gebloemt'. 

{==308==} {>>pagina-aanduiding<<}

Groot slechts door hun dol geschreeuw .... 
't Zijn de Franschen van hunne eeuw. 
 
Weg dan met dat roovren-rot! 
Weg met 's aardrijks vloek en spot, 
Dat geen trouw ooit heeft geacht, 
Maar 't heelal tot wanhoop bragt! 
 
Redenaren! neen, uw hand, 
Als uw hart van geestdrift brandt, 
Maal' ons, voor 't verachtlijk kaf, 
Neêrlands oude grootheid af; 
 
Schets' ons Hollands eerste jeugd; 
Schilder' ons der vadren deugd; 
Maal' de wondren, door hun kracht, 
Door hun geestdrift voortgebragt; 
 
Toon' ons, hoe hun vrije ziel, 
Wat ook om hen stond of viel, 
Hoe geprangd, bestreên, gedrukt, 
Voor geen dwingland heeft gebukt; 
 
Schets' ons, hoe hunne eerlijkheid, 
Tot aan 't eind der aard' verspreid, 
Als een reine parel blonk, 
En hun 's aardrijks schatten schonk; 
 
Schilder' ons hun worstelstrijd; 
Schilder' ons, hoe, wijd en zijd, 
Elk zijn laatste goed en kracht 
Voor de vrijheid te offer bragt! 
 
Stort zoo veerkracht in ons bloed! 
Zet zoo hart en borst in gloed! 
Vormt zoo 't heilig heldental, 
Dat geen dwang weer dulden zal; 
 
Dat, zoo ooit weer 't vaderland 
Door 't geweld worde aangerand, 
Eer 't ten prooi des dwangs zich geeft, 
Op den laatsten puinhoop sneeft! 
 
Als gij zóó den boezem treft, 
En ons gloeijend hart verheft, 
En 't voor Hollands heil doet slaan, 
Dan biedt elk u de eerkroon aan. 
 
m.h. klijn. 
April, 1815. 






{==309==} {>>pagina-aanduiding<<}

Mengelwerk.

De koophandel.


Geen dwang boeit meer den geest; de dwingland is bezweken; 
De tong mag thans weêr vrij de taal van 't harte spreken, 
De taal van 't Hollandsch hart, weleer zoo wreed gesmoord, 
Of, waar zij klinken mogt, luidsnikkende aangehoord: 
Die gruweltijd heeft uit; de nacht is weggevaren; 
De dichter is weêr vrij, en vrij zijn toon en snaren; 
Hij durft weêr denken, durft weêr spreken, en zijn zang 
Klinkt thans weêr fier en stout, en spot met vreemden dwang. 
Neen: 't is geen misdrijf meer, voor 't vaderland te zingen, 
Voor Neêrland's ouden roem de omkranste snaar te dwingen; 
Geen kerker wacht den Bard, die, nooit door vrees verkloekt, 
Een' dwingland doemen durft, de dwinglandij vervloekt; 
Geen moordbijl, woest gezwaaid, is thans den held beschoren, 
Die aan 't vertrapte volk zijn regten fier doet hooren: 
Neen: taal en hart zijn vrij, door 't kwaad niet meer besmet; 
Geen dwang boeit meer den geest; de dwingland is verplet. 
 
Welaan dan, zangster! zing, maar vrij, maar onbedwongen; 
Verhef des Handels lof; zijn luister zij bezongen; 
Geen stof is 't Holiandsch hart meêr dierbaar, meerder waard: 
Door handel werd dit volk het achtbaarst volk der aard'; 
Maar, toen 't gevloekt geweld dit volk dien schat deed derven, 
Werd heel het ligchaam krank, en scheen reeds weg te sterven; 
Toen waarde een ak'lig spook langs Neêrland's eenzaam strand, 
En spelde 't wis verderf van 't zinkend vaderland. 
 
Wee hem, die 't wagen dorst zijn' weemoed luid te klagen, 
Toen 't weldaad heeten moest des dwinglands boei te dragen; 
Toen 't zwijgen misdrijf werd, ja 't zuchten hoogverraad; 
Toen 't all' werd neêrgestormd in d'afgrond van het kwaad; 
Toen Satan zelf, in 't hart des woesten beuls gevaren, 
Hem spoorde, Bato's erf te schenken aan de baren. 

{==310==} {>>pagina-aanduiding<<}

En Ruiter's grafgesteent' te dekken door den vloed, 
Weleer het grootsch tooneel van 's helds onwinb'ren moed! 
 
Maar neen: het monster viel; de dwingland werd verslagen; 
De deugd, hoe bang verdrukt, mag thans weêr de eerkroon dragen; 
Ons Holland is weêr vrij, weêr vrij, ten tweeden maal, 
En handhaast d'ouden roem door Nassau's heldenstaal. 
 
Wat kracht kan nu 't gevoel, daar 't zich ontlast, bedwingen? 
De dichter is weêr vrij, hij kan, hij mag weêr zingen; 
Wat wanklank was in 't oor der vreemde dwinglandij, 
Klinkt thans harmonisch en vol kracht en melodij. 
o Gij, die u weleer in 't ijz'ren juk zaagt prangen, 
Ontvang den wierookgeur en de offers van mijn zangen! 
Uw tempels zijn hersticht, uw eerdienst is hersteld, 
En gij, gij zegepraalt op heerschzucht en geweld. 
 
Waar schenkt beschaving, waar verlichting al haar gunsten? 
Waar' praalt het gad'loos schoon vanwetenschap en kunsten? 
Waar smaakt de vrije mensch de reinste levensvreugd? 
Waar huwt zich 't volksgeluk aan uijverheid en deugd? 
Aan pligt en orde en wet?... In Barka's dorre zanden? 
Nieuw-Holland! op uw grond? Taïthi! aan uw stranden? 
Neen: - waar de Handel bloeit, dáár klimt dit heil ten top; 
Dáár schiet het god'lijk zaad van deugd en kunsten op. 
Dáár brengt natuur den mensch het edelst' van haar gaven; 
Hij spoort haar rijkdom op, in 's aardrijks schoot begraven, 
Ja dwingt, van pool tot pool, der wereld schatting af; 
Maar schenkt aan 't Noorden weêr, wat hem het Oosten gaf. 
 
Verbeelding, voer mijn' geest terug naar vroeger jaren! 
Zie, hier rijst Tirus, hier Corinthus, uit de baren; 
De Handel sticht de stad, waar Plato spreken zal, 
En grondvest zich een' troon in Dido's grootschen wal: 
Daar vordert hij den tol van Delta's vruchtb're streken, 
Wat Pers en Indiaan en Arabier mogt kweeken: 
De honig van Hymett' drupt langs den Indusvloed; 
En op het Grieksch altaar blaakt Ganges wierookgloed. - 
o, Zeevaart! hadt gij toen dien glans reeds uitgeschoten, 
Die tot aan 's aardrijks eind uw' luister blijft vergrooten; 

{==311==} {>>pagina-aanduiding<<}

Had toen een Gama zich het stoutst ontwerp gemaald; 
Columbus toen gedacht en 't zeil in top gehaald; 
Ja, had slechts Hannibal op Rome zich gewroken, - 
De heildag, voor heel de aard', waar vroeger aangebroken; 
De Handel had reeds toen zijn tempelen volbouwd, 
En Tirus Quito's schat en Cuba's vrucht aanschouwd. 
 
Maar neen: eerst blonk die dag na jaren nachtlijk duister, 
Gelijk de dagtoorts blinkt met onverdoofb'ren luister: 
Hoe? Tirus ligt in puin! de stad van Dido zwicht! 
Maar 't grootsch Venedig rijst, Karthago is hersticht! 
Neen, menschheid! treur niet meer; gij maait de vrucht der hope. 
Zie, in Venedig's bloei, den bloei van heel Europe; 
De wereld wordt, in 't eind, door hooger licht bestraald; 
Zingt, volken! zingt triomf - de Handel zegepraalt. 
'k Aanschouw den mensch niet meer, in holen en spelonken, 
Aan 't red'loos dier gelijk, of lager nog gezonken; 
Neen: Hun, Wandaal en Goth ontvalt het moordgeweer, 
En Gauler en Germaan zijn geen barbaren meer. 
De Handel zegepraalt: de scheidsmuur is gevallen; 
Wat de aarde biedt en schenkt, wordt thans het deel van allen; 
Der volken rijkdom wast; de welvaart teelt de pracht, 
En straks ontwaakt de kunst van uit haar doodschen nacht. 
De geest des Handels spreekt, en domheid is geweken; 
Geleerdheid durst het hoosd weêr moedig opwaarts steken. 
o Tijden! door 't geluk des Handels grootsch vermaard, 
Gij hebt Petrarchaas, gij hebt Raphaëls gebaard. 
 
Rijs hooger nog, mijn zang! maal nieuwe zegepralen, 
Waar Cesar's roem voor zwicht en 't hoosd moet onderhalen. 
Schoon was de morgenstond, maar schooner nog de dag. 
Triomf! het Oosten staart, voor 't eerst, op Gama's vlag. 
Columbus wendt het roer naar nooitbezochte stranden, 
En 't vierde werelddeel ziet Spanje's vloten landen. 
Held Houtman, Holland's roem, dringt nacht en stormen door, 
En vindt, op Java's kust, het eind van 't roemrijk spoor. - 
De geest, die 't menschdom leidt, heeft thans zijn doel gevonden; 
Door handel land en volk aan land en volk verbonden; 
Beschaving wijd verspreid; de kunst ten top gevoerd; 
En 't all', door één belang, weldadig zaamgesnoerd. 

{==312==} {>>pagina-aanduiding<<}

Maar hoe? de menschheid weent; zij ziet haar heilzon tanen, 
En zoo veel goeds en groots bevlekt met bloed en tranen. 
Rampzalig Mexiko! verwoest en uitgemoord, 
Zinkt ge in een' afgrond neêr van gruw'len, nooit gehoord. 
Was dit de zegepraal, o Handel! u beschoren? 
Moest hierom Pern's kroost Pizarro's donder hooren? 
Doemwaarde zegepraal! het puin van Quito's wal 
Is 't brandmerk van uw schand' voor 't aanzien van 't heelal. 
 
Neen, Handel! neen; die schand' moet nimmer u besmetten: 
De dweepzucht kon alleen der moord'ren dolken wetten; 
Een onverzaadb're dorst naar rijkdom, rang en eer, 
Joeg, tegen 't weerloos volk, den Spanjaard in 't geweer. 
Geen zucht tot handel, maar tot plonderen en rooven, 
Kon bij den Kastieljaan de vonk der menschheid dooven. 
Een valsche godsdienstleer, door vrekheid uitgedacht, 
Schonk aan der priest'ren list eene onweêrstaanb're kracht: 
Vanhier die woeste drift, die snoodheid, al die plagen; 
Vanhier 't onduldbaar wee dier schrikb're gruweldagen. 
Door dweep- en heerschzucht werd, in dien stikdonk'ren nacht, 
Ginds een Pizarro, hier een Alva voortgebragt. - 
Neen, Handel! neen; die smet moet nimmer op u kleven; 
Steeds was uw strekking grootsch, uw doel altoos verheven; 
't Geluk der volken, hun volmaking, was uw lust, 
En 't deel, hun toebereid, de welvaart, vrede en rust. 
 
Waar ben ik? 't Eenzaam spoor voert mij langs waterplassen; 
Een dikke nevel stijgt uit poelen en moerassen: 
Ginds rijst een statig woud, aan Wodan toegewijd, 
En tart der stormen kracht en 't woeden van den Tijd. 
Bij stroom en watervliet zie ik, in stille dalen, 
Naast ros en runderdier, de teed're hinde dwalen; 
'k Ontdek slechts ginds en hier eene enk'le jagershut, 
Door twijgen zaamgehecht, door 't hout eens olms gestut. 
't Volk, op deez' grond geteeld, schijnt voor den krijg geschapen; 
Naast zicht en kouter blinkt het vreeslijk oorlogswapen, 
En bijl en legerknods, met reuzenkracht gezwaaid, 
Wanneer op 't bloedig veld de dood zijne oogsten maait. 
De knaap verzelt, met vreugd, den vader op zijn jagten, 
En proeft aan 't everzwijn de maat van zijne krachten; 

{==313==} {>>pagina-aanduiding<<}

Hij acht een leven niet, dat zorg'loos henensnelt: 
En - zwicht hij in den strijd, hij sneuvelt als een held. 
 
'k Herken u, Bato's kroost! bevolkers dezer landen! 
Vergeefs dreigt u 't geweld met Rome's slaafsche banden; 
Vergeefs het zoet gevlei van Cesar's listig hof; 
Gij bliksemt met het staal zijne ad'laars in het stof. 
'k Vereer dien heldenmoed, 'k ben hem mijne offers schuldig; 
Maar wacht niet, dapper volk! dat ik uw woestheid huldig. 
Door ingeschapen drift die woestheid nooit ontwend, 
Was u beschaving en verlichting onbekend. 
Geen kalme levensvreugd kon 't sier gemoed bekoren, 
Gewoon naar wapenklank en krijgsgeschrei te hooren; 
Neen: woest, gelijk het oord, dat eens u had gebaard, 
Waart gij, mijn voorgeslacht! door krijgsdeugd slechts vermaard. 
De geest des Handeis spreekt. Ras wordt zijn stem vernomen: 
Nu suist een zachte wind door 't rits'lend loof der boomen; 
De storm heeft uitgewoed; het ak'lig duister zwicht; 
De morgenstond genaakt, en spelt een' dag van licht. 
Hij spreekt - barbaarschheid wijkt met al haar ijss'lijkheden; 
Hij spreekt - Civilis kroost vormt zich naar zachter zeden; 
De fiere heldengeest voegt zich tot stille vreugd, 
En in 't onbuigzaam hart ontkiemt het zaad der deugd. 
 
Wat smaak ik, als mijn oog uw lagchende landouwen, 
Mijn dierbaar vaderland! gevoelvol mag aanschouwen? 
Mijn God! is dit een grond, ontwoekerd aan den vloed, 
Ontweldigd aan de zee met nooitbezweken moed? 
Ontembaar element! hier moet uw kracht bezwijken; 
Vergeefs beproeft gij haar op Neêrland's vaste dijken. 
Ruk vrij die sluizen op, aan Katwijk's strand gesticht! 
Ruk op, zoo gij 't vermoogt! neen: deins terug, en zwicht! 
Wat wond'ren zien mijn oog; wat wond'ren mag ik wachten! 
Bedwingt dan hier de mensch de schepping door zijn krachten? 
Ginds klonk, in vroeger eeuw, het statig golfgeklots; 
Thans weidt hier 't jeugdig rund en 't brieschend oorlogsros. 
'k Zie geen woestijnen meer, die 't angstig hart doen ijzen; 
Neen: dorpen doen alom hun torenspitsen rijzen: 
De kunst heeft hier gewrocht, wat haar natuur ontnam, 
En uit moerassen rees het magtig Amsterdam. 

{==314==} {>>pagina-aanduiding<<}

Vanwaar die grootheid, magt, en die verheven waarde, 
Die 't deel werd van een volk, gering in 't oog der aarde? 
Vanwaar die held're dag; dat onbeperkt verschiet; 
Die wond'ren, schaars aanschouwd; die schepping als uit niet; 
Die luister, dien geen glans kan dooven noch doen tanen; 
Die rijkdom, niet gekocht voor schuld'loos bloed en tranen? 
Vanwaar dat volksgeluk; de ontwikk'ling van die kracht? 
Dit, Handel! was uw werk, de taak door u volbragt. 
Ja, Handel was 't alleen, die Neêrland's heil deed dagen; 
Hij blijft de vaste steun, die Neêrland's roem zal schragen. 
Zoo lang zijn zetel staat op Holland's dierb'ren grond, 
Klinkt Holland's grootsche naam den kreits der wereld rond. 
 
Wanneer de lente naakt, dan wijken 's winters plagen, 
Dan wordt geheel natuur uit de enge boei ontslagen; 
Waar 't barre jaargetij slechts sneeuw en hagel bood, 
Ontkiemt, door zachter lucht, het zaad in 's aardrijks schoot. 
Dan zwelt de boezem zacht; dan mag het oog genieten, 
Als 't jeugdig groen ontluikt bij stroom en watervlieten; 
Wanneer in veld en woud de schepping vrolijk lacht, 
En ons vergoeding schenkt voor 's winters doodschen nacht. - 
De menschheid mogt, verrukt, op blijder lente staren, 
Die, zwanger van geluk, haar niets dan heil zou baren: 
De Handel trad hervoort, en op zijn' wenk alleen 
Zonk domheid in haar nacht, de bastaardij verdween: 
Europa zag zijn' grond door 't heerlijkst licht bestralen, 
En 's Handels naam en roem weêrklonk langs berg en dalen: 
De kracht der volken werd ontwikkeld, en hun magt 
Werd bronwel van geluk voor later nageslacht. 
Mogt de eeuw van Hannibal slechts op Carthago staren, 
Thans rijzen heinde en verr' Carthagoos uit de baren. 
't Was Handel, die den geest van Peter heeft verlicht, 
Toen hij zijn Petersburg zoo roemrijk heeft gesticht. 
't Was Handel, altijd mild in grootsche gunstbewijzen, 
Die 't heerlijk Lissabon uit puin en asch deed rijzen; 
De Britten Londen schonk, en Gijsbrecht's stad en wal 
Een wonder worden deed voor de oogen van 't heelal. 
 
Wat toeft gij, vreemdeling! treed Amstel's vesten binnen: 
De luister, waar ge op staart, treffe uw verrukte zinnen; 

{==315==} {>>pagina-aanduiding<<}

Maar die gestichten, die paleizen, die ge aanschouwt, 
Zijn uit den overvloed des Handels grootsch volbouwd. 
Treed in dit heiligdom, waar elk verdiensten huldigt, 
Waar elk zijne offers brengt, der wetenschap verschuldigd; 
Aanschouw het, vreemdeling! zie vrij verbaasd in 't rond; 
Haast wordt nu ieder woord een lofspraak in uw' mond: 
Maar weet het; al de pracht der weidsche tempelzalen, 
De rijkdom van de kunst, die gij alom ziet pralen, 
Is 't werk des Handels; ja, hem zijn wij 't all' verpligt: 
Door Handel werd alleen dit tempelkoor gesticht. 
 
Wie is bij, die het hart van wellust niet voelt blaken? 
De Handel kan alleen der volken heil volmaken: 
Waar hij zijn wetten geeft, bloeit kennis, kunst en deugd; 
Daar is 't Palladium van volksgeluk en vreugd; 
Daar voelt des menschen geest de grootheid van zijn krachten; 
Daar welt in 't vrij gemoed een springvloed van gedachten; 
Daar denkt de ziel eerst groot; daar weegt zij haar waardij; 
Daar kent zij boei noch dwang; daar is zij waarlijk vrij. 
Ja, daar is veerkracht en verheffing en vermogen; 
Daar loont der kunsten schoon des menschen roemrijk pogen; 
Daar kiest een Newton 't spoor verr' boven maan en zon; 
Daar denkt een Lavoisier, een Leibnitz, een Buffon, 
Een Boerhave, een de Groot; daar klinken Milton's zangen; 
Daar wordt de ridderband een' Rubbens omgehangen; 
Daar dringt een Kepler fier tot in den melkweg door, 
Bespiedt het poolgestarnte en meet Orion's spoor; 
Daar wordt de ziel geroerd, verrukt en opgetogen; 
Daar zwicht zij voor de kracht van Hayden's kunstvermogen 
Daar smaakt de mensch het zoet van 't eenig, ware schoon, 
En schenkt aan wetenschap en kunst de lauwerkroon. 
 
Wat helgeest spoorde u aan, verdrukker dezer landen! 
Den handel van dit volk te kluist'ren in uw banden? 
Waartoe hebt ge ons, barbaar! ons, wreed door u verdrukt, 
De laatste hoop ontroofd, den Handel ons ontrukt? 
Hoe! moest dan Bato's kroost, geheel het volk en de ed'len, 
In 't eind bij u, tiran! het brood der schande bed'len? 
Gij bloost: (kan 't mog'lijk zijn?) neen: nimmer bloost de hel. 
't Verdelgen van dit volk was u een kinderspel; 

{==316==} {>>pagina-aanduiding<<}

Gij wilt iets groots bestaan; 't moet alles voor u bukken; 
Gij juicht: Europa beeft en - ziet uw doel gelukken: 
Gij plant uwe adelaars aan Taag en Weichselboord; 
Plukt lauw ren aan den Nijl, en zegepraalt in 't Noord'. 
Neen: niets weêrhoudt u meer, uw gruwelrijk te stichten; 
't Moet alles voor uw magt, als voor een Godheid, zwichten: 
Wee 't volk, dat u weêrstaat! Gij schiet uw' bliksem neêr; 
Hij treft - en naam en taal en vlag bestaan niet meer. 
 
Helaas! mijn vaderland, niets kon uw wonden heelen; 
'k Zag u, na zoo veel smart, in zoo veel schande deelen: 
Het monster wil - hij wenkt - en kiest u tot zijn buit; 
Uw handel is verdelgd, uw scheepvaart is gestuit; 
De kusten zijn ontvolkt, de havens zijn verlaten, 
De reeën onbezocht; 't gebrek zweeft langs de straten, 
En op den bouwval der paleizen van arduin 
Zinkt vroeger grootheid weg tot nietig stof en puin. 
De schorre dondertoon van 's dwing'lands gruwelwetten 
Vervangt het feestmuzijk der schelle scheepstrompetten: 
'k Bezwijk van smart en rouw aan Holland's eenzaam strand; 
Geen schip genaakt de ree, geen hulkje steekt van land: 
De stilte van het graf zweest op de Noordzee-golven; 
't Geluk van vroeger eeuw schijnt in dien vloed bedolven: 
Wat rest ons, bij 't gezigt der toekomst zonder troost? 
Wat rest mijn vaderland en zijn rampzalig kroost? - 
Is dit mijn vaderstad? zijn dit mijn landgenooten? 
Spreekt, Maas en Amstel, spreekt! waar toeven toch uw vloten? 
Waar is uw handel? waar de welvaart van 't voorheen? 
Ach! alles antwoordt mij, luidsnikkend: ‘zij verdween!’ 
Mijn God! is dit het kroost der Ruiters, Kortenaren, 
Betemmers van de zee en meesters van de baren? 
o, Diepgezonken volk! o, tijden vol van schand'! 
Zwijg, zangster! ja, verstom! en bloos om 't vaderland. 
 
Europa! vastgekneld in 's dwing'lands ijz'ren kluister, 
Hebt ge ooit een'nacht aanschouwd, zoo ganschberoofdvanluister? 
Voert ons de hand des tijds naar die schrikwekkende eeuw, 
Toen 't aardrijk luid weêrklonk van 't dav'rend krijgsgeschreeuw; 
Toen 't zwaard der Attilaas nooit in de scheê verroestte, 
En plond'ring, moord en brand het lagchendst oord verwoestte? 

{==317==} {>>pagina-aanduiding<<}

Daalt dan het heerlijk licht, dat eens zoo statig klom? 
Sloopt dan 't gevloektst geweld Minerva's heiligdom? 
Moet dan de welvaart in een' poel van jammer zinken? 
Haar luister uitgedoofd, om nimmer weêr te blinken? 
En stort Europa, daar 't geluk zijn' grond verlaat, 
Voor 't aanzien van 't heelal, in d'afgrond van het kwaad? 
 
Neen, dwing'land! neen; die nachtzal nooit Euroop verduist'ren: 
Den Handel was 't bewaard, de volkeren te ontkluist'ren: 
't Bukke alles voor uw magt en schrikb're dwing'landij; 
Het éénig Albion is van die schande vrij. 
De Handel schonk dat volk een veerkracht, een vermogen, 
Die uw geweld trotseert en spot met al uw pogen. 
Eer stort uw troon in puin, eer ge Albion bedwingt, 
En op den Teems het lied der overwinning zingt. 
Op! poog het vrij, tiran! verlaat uw doodsche stranden! 
Maar zie uw schrikb're vloot verov'ren of verbranden. 
Beef, dwing'land! Nelson komt! hij vliegt door vuur en staal, 
En 't krijtgebergt' weêrgalmt der Britten zegepraal. - 
o, Handeldrijvend volk! gevoedsterd op de baren, 
't Heelal zag op uw' strijd; 't mag op uw zege staren: 
De dwing'land zinkt, in 't eind, aan uwe voeten neêr, 
En gij schenkt aan Euroop 't geluk des Handels weêr. 
Door voorbeeld, veerkracht, moed, door onuitputb're schatten. 
Spoort gij de volken aan, het wraakzwaard op te vatten; 
De Handel spreekt door u - de laatste strijd begint: 
De volksverdelger zwicht - de menschheid overwint! 
 
Komt, broeders! zingt triomf! het Iö aangeheven! 
Wij zien op Neêrland's grond den Handel weêr herleven; 
Hij zwaait hier weêr zijn' staf, bevrijd van 's dwing'lands juk; 
Hij roept ons tot zijn' dienst, en voert ons tot geluk: 
Zijn hand zal al ons leed, zal onze wonden heelen, 
En Neêrland, als weleer, in al zijn schatten deelen: 
Hij schenkt ons 't leven weêr, het leven uit den dood; 
En Holland, waarlijk vrij, wordt weêr, door handel, groot. 
 
De Handel zegepraalt. - Juicht, volken! juicht, geslachten! 
Van zulk een zegepraal mag de aarde heil verwachten: 
De nacht heeft uitgewoed; de schoonste dag brak aan; 
Voelt, broeders! voelt uw hart van liefde en wellust slaan; 

{==318==} {>>pagina-aanduiding<<}

Staart, met verrukten blik, op zoo veel gunstbewijzen; 
Ziet weêr, aan Maas en IJ, dat woud van masten rijzen; 
Die zeilen, zonder tal, zich spieg'len in den vloed: 
De donder van 't geschut, die 't strand weêrgalmen doet, 
Klinkt nu harmonisch, wordt weêr juichtoon in uwe ooren; 
't Is de oude welkomgroet, dien 't voorgeslacht mogt hooren. 
o, Gad'loos voorgeslacht! zie zeg'nend op ons neêr! 
Wij zijn uwe afkomst waard', wij zijn uw telgen weêr. - 
Wat wellust! Neêrlands kroost mag weêr de zeeën bouwen; 
Ons oog mag weêr de vrucht van 't avondland aanschouwen: 
Geen banvloek eens tirans rooft ons den dierb'ren schat, 
Dien Peru heeft gekweekt, dien China heeft omvat: 
Ons is weêr Banda's oogst; de rijkdom der Molukken; 
De teelt, die de Indiaan aan Java's kust mag plukken: 
En wat de wereld kweekt, wanneer slechts Neêrland wenkt, 
Wat kan haar dierbaar zijn, dat ze aan ons kroost niet schenkt? 
De aloude glorievlag mag weêr aan d'Indus waaijen; 
Het Vuurland ziet ons weêr d'ontzagb'ren libaard zwaaijen; 
De naam van Holland klinkt in 't Zuiden en in 't Noord, 
Aan Teems en Bosforus en Oronoke's boord. 
 
Wie zal, o Handel! ooit uw' lof naar waarde roemen? 
Wie schetst uw gad'loos schoon; wie kan uw wond'ren noemen? 
Gij zijt een Godsgeschenk, den milden Gever waard; 
De bron van 't aardsch geluk, waarop de sterv'ling staart; 
De zon, die altoos blinkt aan onbewolkte transen, 
Van Zuid- tot Noord-pool straalt met koesterende glansen; 
De ware levensboom, wiens altijd groeijend ooft 
Steeds rijke vruchten geeft, en rijker nog belooft. 
 
Heil u, mijn vaderland! gij moogt weêr ademhalen; 
Uw Handel zonk in 't niet, om grootscher weêr te pralen: 
Door hem, door hem-alleen wordt gij, wat ge eenmaal waart; 
De parel van Euroop, het pronkjuweel der aard'. 
Triomf! nog eens, triomf! mijn broeders! landgenooten! 
Ik heb mijn hart ontlast, mijn' boezem uitgegoten: 
'k Heb u mijn lied gebragt; mijn wenschen zijn voldaan: 
Versmaadt mijn zangen niet; neen, neemt mijne offers aan! 
 
w.h. warnsinck, bernsz. 






{==319==} {>>pagina-aanduiding<<}

Waarnemingen, betrekkelijk de koepokinenting, bij reeds met kinderziekte besmette voorwerpen. Door M.W. Luber, Med. Doct. te Amsterdam.

Zoo er eenig gedeelte der Geneeskunst bestaat, hetwelk boven andere de aandacht en getrouwe waarneming der Geneesheeren vordert, dan voorzeker mag men, in onze dagen, dien voorrang veilig aan de Koepokinenting toekennen. Want, hoezeer ook derzelver nuttigheid en voortreffelijkheid reeds voorlang tegen den laster en twijfel van hare tegenstanders voldongen is, blijft echter iedere bijdrage tot hare nadere kennis, iedere waarschuwing tegen hare mogelijke verbastering, ieder bewijs voor hare beveiligende kracht, zoo wel den Geneeskundigen, als allen leden der Maatschappij, belangrijk en welkom.
Hoezeer dan ook anders de eerste jaren op de geneeskundige loopbaan meer geschikt achtende om vlijtige waarnemingen op te zamelen, de gedachten van anderen naauwkeurig te onderzoeken, proefnemingen te herhalen, dan wel om zelf de pen op te vatten, en als schrijver op te treden; zoo staat het echter, naar mijn inzien, iederen leeftijd vrij, waarnemingen in het licht te zenden, die het kenmerk van waarheid met zich voeren, en geenszins door gewaagde vooronderstellingen overschaduwd en ontluisterd worden. Met betrekking tot de Koepokinenting vooral wordt dit heilige pligt; daar in onze dagen zoo velen den dwang berispen, die door de Overheid, misschien nog wel te zwak, tot verbreiding dezer heilzame bewerking gebezigd wordt. En daar mij de volgende waarnemingen niet geheel onbelangrijk tot nadere kennis der Koepokken toeschenen, zoo volgen dezelve hier, zonder tusschengevoegde aanmerkingen; ten slotte alleen datgene kortelijk wil-
{==320==} {>>pagina-aanduiding<<}
lende aanstippen, wat, zonder omslagtige of vergezochte beredenering, onmiddellijk uit dezelve voortvloeit.

Eerste Waarneming.

Op den 12den van Wijnmaand des jaars 1814 werd ik geroepen bij maria margaretha g., een meisje, elf jaren oud, en zeer gezond van gestel. Ik vond haar in eenen ligten aanval van koorts, klagende over walging en buikpijnen. In dezelfde kamer, waar zij gelegen was, zag ik een' harer broeders, henricus bonifacius g., met natuurlijke Kinderziekte, voor wien men, ofschoon de ziekte reeds in het tijdperk der rijpwording gevorderd was, daar hij overigens geene teekenen van ongesteldheid gehad had, tot nu toe geene hulp had ingeroepen. Op het berigt, dat ook zij nimmer Kinderziekte gehad had, of met de Koepokstof was ingeënt geworden, en dat zij reeds sinds den 8sten, vier dagen geleden, over dezelfde ongesteldheid als heden geklaagd had, vond ik het niet onwaarschijnlijk, dat zich ook hier Kinderziekte zou beginnen te vertoonen. Ik was begeerig te weten, of ook hier nog de Koepokinenting iets ten voordeele zoude kunnen bewerken; en, juist van goede stof voorzien, entte ik dit meisje dadelijk in, en gaf haar een zacht diaphoreticum.
Ondanks deze bewerking, hield de Kinderziekte haren geregelden loop: na eene ongesteldheid van vier dagen, openbaarde zich de uitbotting; de rijpwording beperkte zich binnen denzefden tijd, gelijk ook de opdrooging. En toen ik haar den 7den November verliet, waren bijna al de pokken afgevallen, hoezeer zij de ziekte in eenen zeer hevigen graad gehad had, zijnde hare oogen gedurende drie dagen geheel gesloten geweest. Van de Koepokken was er geene opgekomen.

Tweede Waarneming.

In dezelfde woning vaccineerde ik, op genoemden

{==321==} {>>pagina-aanduiding<<}
12den October, met dezelfde stof, een' jongen, genaamd antonius g., oud acht jaren, den broeder van bovengenoemd meisje. Even min vertoonden zich bij hem de Koepokken; doch, van de Kinderziekte tot den 17den October verschoond blijvende, herhaalde ik, met andere stof, de inenting, echter met denzelfden ongunstigen uitslag. Ik herhaalde zulks andermaal op den 26sten October, niet zoo als te voren de stoffe tusschen glaasjes medebrengende, maar dezelve dadelijk uit de Koepok nemende van zijnen jongeren broeder, die toen, op den negenden dag na de inenting, in hare volle rijpheid aanwezig was, en waarvan in de vierde Waarneming gesproken wordt. Deze laatste poging werd even min met eenig gevolg bekroond; en, hoowel tot heden toe, en ook vervolgens, met zijne broeders en zusters bestendig omgaande, bleef hij desniettemin ook van de Kinderziekte verschoond.
Het kind, ofschoon meest gezond, was zeer mager, had eene donkerbruine, stugge, ruwe huid, zwart haar, en diep in het hoofd staande oogen. De eerste inenting geschiedde op de gewone plaats; vervolgens verrigtte ik dezelve aan de binnenzijde des onderarms, waar de huid minder ruw was.
Zijne ouders verhaalden mij, wel is waar, dat zij in den waan verkeerden, dat hij in vroegere dagen Kinderziekte gehad had; maar hetzelfde was ook hunne meening omtrent de meisjes, waarover in de vorige Waarneming gesproken is, en in de volgende over gehandeld zal worden. Daarenboven strookten de mij opgenoemde verschijnselen, even min als de tijd, waarin die ongesteldheid verloopen was, weinig met de natuurlijke pokken.

Derde Waarneming.

Desgelijks werd met dezelfde Koepokstof, ter zelfder plaatse, op den 12den October, met vier steekjes, ingeënt geertruida adriana g., een gezond meisje van ongeveer zes jaren, hetwelk tot heden geene

{==322==} {>>pagina-aanduiding<<}
Kinderziekte gehad had, en, ofschoon zich in dezelfde woning bevindende, tot nu toe geheel gezond scheen.
Den daaraan volgenden dag begon zij over walging en ligte buikpijn te klagen, welke ook nog op den 14den voortduurden, zonder dat zich eenig uitslag vertoonde.
Op den derden dag der ongesteldheid vertoonden zich zeer kleine pokjes; de ongesteldheid bleef dezelfde; doch paarde zich daarbij eene zeer droevige geestgesteldheid; daarenboven bemerkte ik, ter plaatse der inenting, ligte sporen, dat zij gevat had.
Den vierden dag der ziekte, den tweeden der uitbotting, waren de pokjes in getal vermeerderd, de toevallen verdwenen, het kind vrolijk en opgeruimd. De Koepokken voelde ik als kleine puistjes, welke in de opperhuid vastzitten.
Den vijfden dag der ziekte waren de pokken in zeer groot getal aanwezig, zeer klein en ineenvloeijende. Behalve eene ligte oogontsteking, was de gezondheid redelijk. Het was de vijfde dag der Koepokinenting, waarvan twee aanwezig waren.
Den zesden dag der ziekte zijn de pokken zeer menigvuldig, hebben in grootte weinig gewonnen, maar staan niettemin meer op zichzelve; er zijn volstrekt geene toevallen aanwezig. Heden is de zesde dag der Koepokken; zij zijn van eenen genoegzamen omtrek, hebben ligte sporen van den umbilicus, doch schijnen geene stof te bevatten.
Den zevenden dag der ziekte, den eersten der rijpwording, zijn de pokken bijna in nog grooter getal, dan in de eerste Waarneming gemeld is, aanwezig, voornamelijk het aangezigt bedekkende, waar zij ook min of meer zamenvloeijen: zij bevatten eene kleine hoeveelheid heldere stof. De Koepokken staan als gewoonlijk op den zevenden dag; alleen is de umbilicus van eene zeer donkerblaauwe kleur, even als de huid gewoonlijk na eene zeer sterke uitwendige beleediging wordt waargenomen.
Den achtsten dag der ziekte zijn de pokken meer gevuld. Het was tevens de achtste dag na de Koepokinen-
{==323==} {>>pagina-aanduiding<<}
ting; de umbilicus bleef van dezelfde kleur als gisteren; in den rand bevatten zij eene heldere, doorschijnende vloeistof, welke ik voor een gedeelte heb weggenomen en bewaard.
De negenden dag der ziekte zijn de pokken zeer gevuld, vooral in het aangezigt geheel ineengevloeid en als 't ware één geheel vormende, zoo zelfs dat beide oogen geheel gesloten worden aangetroffen. Intusschen zijn er volstrekt geene ziekte-toevallen aanwezig. De Koepokken zijn op den negenden dag gevorderd; de umbilicus is minder gekleurd; de bevatte vloeistofschijnt dikker en ondoorzigtiger geworden te zijn; eene ligte roode kleur begint dezelve te omgeven. Koepok en Kinderpok, in grootte toenemende, naderen elkander zoodanig, dat ééne derzelven met de Kinderpokken als 't ware slechts één ligchaam schijnt te vormen.
Den tienden dag der ziekte staan de Kinderpokken als den vorigen dag; gedurende den afgeloopen nacht was er koorts geweest, met eenige benaauwdheid en eenen lastigen hoest vergezeld, waartegen een eenvoudig Dec. Pect. door mij werd voorgeschreven. De Koepokken schijnen drooger te worden; overigens als gisteren.
Den elfden dag der ziekte, hoezeer den eersten der opdrooging, vertoonen zich nog nergens eenige Kinderpokken, die beginnen droog te worden; de gezondheid schijnt als voren hersteld, en de toevallen van gisteren geweken. Het is insgelijks de elfde dag der Koepokken, welke meer en meer opdroogen, en geen spoor meer van den rooden rand vertoonen.
Den twaalfden dag der ziekte begonnen de pokken in het gezigt, hoewel zeer weinig, droog te worden: des nachts had het meisje verscheidene dunne ontlastingen gehad, en de hoest zich in eenen vrij hevigen graad vertoond. Daar zij zich heden intusschen verligt en beter gevoelde, en volstrekt geen koorts aanwezig was, liet ik met hetzelfde Dec. Pect. voortvaren. De Koepokken kregen eene grootere drooge korst.
Den dertienden dag der ziekte werden de pokken droo-
{==324==} {>>pagina-aanduiding<<}
ger in het gezigt, geenszins echter op de borst, handen of overige deelen des ligchaams. De oogen blijven nog gesloten; zij bevindt zich minder wel, koortst een weinig, klaagt over pijn door al de leden, en is eenigzins zwakker. Ik schreef haar eene ligte Infus. van de flor. Arnic. voor. De Koepokken beginnen meer en meer droog te worden.
Den veertienden dag der ziekte, den vierden der opdrooging, welke met zoo langzame schreden voortgaat, dat men op sommige plaatsen des ligchaams er geene sporen van aantreft, heeft zij minder blijken van ongesteldheid, en de vorige vrolijkheid keert terug; ook kunnen zich thans de oogen wederom openen. De Koepokken, op den veertienden dag gevorderd, worden al drooger, maar loopen met de digt daarbij staande en opgedroogde pokken zoodanig ineen, dat men ter naauwernood meer hare form kan onderscheiden, en beide als 't ware ééne korst vormen.
Den vijftienden dag der ziekte zijn nog niet overal de pokken droog geworden. Het meisje bevindt zich vrij wel. De Koepokken vormen eene drooge korst.
Den zestienden dag der ziekte, den eersten der herstelling, beginnen de korsten hier en daar af te vallen, en overal staan de pokken droog. Zij bevindt zich volmaakt wel.
Den 29sten October vallen de korsten al meer af; het is de zeventiende dag der Koepokken, van welke ééne korst afgevallen is.
Op den 30sten, en alzoo den achttienden dag, vallen de pokken meer en meer af, gelijk ook de andere Koepok. Zij gaat voort in beterschap, en is binnen kort geheel hersteld.

Vierde Waarneming.

Dezelfde Koepokstof werd, in dezelfde woning, en ook op den 12den October, door mij gebruikt voor gerardus g., een jongen van bijna één jaar oud, zeer gezond, en ook nu nog geene teekenen van onge-
{==325==} {>>pagina-aanduiding<<}
steldheid hebbende. Den 15den daaraanvolgende scheen het mij toe, of de steekjes gevat hadden; hoezeer ik op den vijfden dag na de inenting ontdekte, hierin gedwaald te hebben. Ik was voorzien van andere stof, en herhaalde dus de inenting.
Op den 19den bespeurde ik ligte, roode vlekjes op de plaats der inenting, en één dag later, dus op den derden dag na de herhaalde bewerking, de eerste sporen van uitbotting, welke zich op den 21sten nog duidelijker vertoonden.
Den zesden dag begon ik den umbilicus te zien.
Op den zevenden kwamen de Koepokken meer ten voorschijn, en bevatteden eene kleine hoeveelheid heldere stof.
Op den achtsten dag hadden zij de gewone form, maar waren eenigzins achterlijk, en bevatteden nog maar zeer weinig vloeistof. Tot op heden was het kind volmaakt gezond gebleven, maar werd nu eenigzins onrustig, en scheen ongesteld; doch waren de teekenen zoo twijfelachtig, dat men dezelve ook aan de tandwording zou hebben kunnen toeschrijven.
Op den negenden dag bevatteden de Koepokken nog maar zeer weinig stof, welke echter zeer helder was, en gebezigd werd om de Vaccinatie bij antonius g. te herhalen, gelijk zulks in de tweede Waarneming gezegd is. Overigens hadden zij den gewonen vorm, doch waren met een harder huidje bedekt, dan gewoonlijk plaats heeft. De teekenen van ongesteldheid duurden voort, en ik bemerkte hier en daar op het aangezigt kleine puistjes.
Op den tienden dag stonden de Koepokken als gisteren. Het was de tweede dag der uitbotting van de natuurlijke Kinderziekte. De puistjes vertoonden zich in grooter aantal op het gezigt, en kwamen op de borst en overige deelen des ligchaams ook ten voorschijn.
Op den elfden dag scheen de stof der Koepokken te verdikken; om dezelve ontwaarde ik noch eenige hardheid, noch sporen van den rooden kring. De derde

{==326==} {>>pagina-aanduiding<<}
dag der uitbotting zijnde, waren de Kinderpokjes over het geheele ligchaam in getal toegenomen, desgelijks in grootte op het aangezigt. Er waren geene teekenen van ongesteldheid overigens meer aanwezig.
Op den twaalfden dag begonnen de Koepokken in het midden eene korst te vertoonen; noch hardheid, noch areola waren aanwezig. De pokjes zijn niet in getal vermeerderd, maar worden hier en daar, vooral in het aangezigt, goed gevormd gevonden, en hebben op hunne spits eenen ligten indruk.
Op den dertienden dag der Koepokken, den eersten der rijpwording van de Kinderpokken, worden de Koepokken al meer en meer droog, zonder eenen kring te vertoonen. De Kinderpokjes staan ieder op zichzelve, uitgezonderd op de billen; derzelver getal, intusschen, is niet zeer menigvuldig; sommige derzelven zijn zeer opgekomen, rond, en bevatten eene geringe hoeveelheid heldere, doorschijnende vloeistof.
Op den veertienden dag der Koepokken, den tweeden der rijpwording van de Kinderpokjes, worden deze laatsten al meer gevuld, terwijl de eersten zich als gisteren vertoonen.
Op den vijftien den dag der Koepokken, den derden der rijpwording van de Kinderpokjes, begint zich de korst der eersten al meer te vormen; ook hebben zij in den omtrek eene, hoewel bijna onmerkbare, hardheid, zonder eenig teeken van den rooden kring. De laatsten worden allengs meer gevuld.
Op den zestienden dag der Koepokken valt de korst van eene der Koepokken af. Hier en daar beginnen de Kinderpokken, vooral in het aangezigt en op de billen, te droogen.
Op den eersten dag der opdrooging van de Kinderpokken beginnen deze hier en daar drooger te worden.
Op den een-en-twintigsten dag der Koepokken, den twaalfden na de uitbotting der Kinderziekte, was de eene korst der Koepokken nog aanwezig. De pokjes waren overal opgedroogd, en vielen af; ik ver-
{==327==} {>>pagina-aanduiding<<}
liet het kind volmaakt wel, gelijk ook de overigen, waarvan vroeger gesproken is.

(Het vervolg en slot hierna.)

Zonderlinge ontsnapping van den heere De la Fayette uit olmutz, in 1794.

(Vervolg van bl. 286.)

La fayette sloeg den weg in, die hem was aangewezen, en bereikte, zonder eenige verhindering, eene kleine stad, omtrent tien (Eng.?) mijlen van Olmutz gelegen; hier verdeelde zich de weg - die, welke naar Trappaw leidde, lag aan de regterhand, en ongelukkig sloeg hij den weg in, die zich aan zijne linkerhand bevond. Nog niet verre van de stad verwijderd zijnde, vermoedde hij reeds den verkeerden weg te zijn ingeslagen, dewijl dezelve te veel links af liep; zoodat hij aan iemand, dien hij ontmoette, vroeg, of dit de weg was naar Bautropp. Deze man, hem met een' nieuwsgierigen blik opnemende, zeide hem vervolgens, dat hij zich in den weg vergist had, en wees hem een' anderen aan, die hij zeide dat hem spoedig te regt zoude brengen. Het voorkomen van la fayette, zijn schuimend paard, vreemde tongval, en zijne onzekerheid van den weg, deden dien man vermoeden, dat hij een voortvlugtig gevangene was; hij wees hem daarom eenen weg aan, die langs eenen omweg naar de stad terugvoerde, en ijlde zelf naar de stadsregering, aan welke hij zijn vermoeden te kennen gaf; zoodat, toen la fayette meende den weg te hebben gevonden, aan welks eindpaal hij zijn behoud te gemoet zag, hij eensklaps omringd werd door eene wacht gewapende lieden, die, onaangezien zijne tegenkantingen, hem naar den Magistraat voerde. Hij had zich echter genoegzaam hersteld, om op de vragen, die hem gedaan werden, de meest gepaste antwoorden te kunnen geven: hij zei-
{==328==} {>>pagina-aanduiding<<}
de, dat hij een landsbeambte van Trappaw was, en dat hij, vrienden te Olmutz hebbende, deze was gaan bezoeken; dat hij aldaar door ongesteldheid langer was opgehouden, dan hij eerst voornemens was geweest; en dat, zijn verloftijd nu ten einde zijnde, hij verzocht, dat men hem niet zoude ophouden, vreezende, indien zijne afwezigheid mogt worden opgemerkt, zijnen post te
verliezen. De Magistraat was door dit verhaal zoo zeer te zijnen voordeele ingenomen, dat hij volkomen voldaan scheen, en op het punt was hem te ontslaan, toen de deur eener binnenkamer geopend werd, en een jong mensch binnentrad, met eenige papieren ter onderteekeninge. Terwijl dit geschiedde, zag deze jongeling la fayette aan, en fluisterde terstond een' der regeringsleden iets in 't oor; deze hernam: ‘Wie meent gij, dat hij is?’ - De Generaal la fayette. - ‘Vanwaar kent gij hem?’ - ‘Ik was tegenwoordig, toen de Generaal door de Pruisen aan de Oostenrijkers te *** werd overgeleverd: hij is het zeker; ik kan mij niet bedriegen.’
La fayette smeekte om gehoord te mogen worden. De Magistraat zeide hem, dat geene woordenwisseling hem meer konde baten; dat hij zich moest laten welgevallen, terstond naar Olmutz gebragt te worden, en dat hij aldaar zijne belangen kon doen gelden. Verbijsterd en ter neêrgeslagen, onderwierp hij zich aan zijn ongelukkig lot, werd naar Olmutz teruggevoerd, en dezelfde dag, die voor hem was opgegaan met de heerlijkste vooruitzigten van geluk en vrijheid, zag hem, op deszelfs einde, ter neêrgedompeld in al de ellenden eener teleurgestelde hoop en veel engere gevangenis!
Balman, de nasporing zijner vervolgers ontweken zijnde, kwam op de plaats, waar het rijtuig besteld was, om hunne komst af te wachten, aan. Hetzelve nog aldaar vindende, en geen schijn van la fayette, vermoedde hij eenig ongeval. Met al het geduld, van hetwelk hij meester was, wachtte hij den avond af, alle hoop van den gelukkigen uitslag hunner onder-
{==329==} {>>pagina-aanduiding<<}
neming nog niet opgevende. Hij zond echter het rijtuig weg, en reisde langs groote omwegen in den omtrek rond, in de hoop dat zijne vrienden langs eenen anderen weg mogten ontsnapt zijn; maar hij kon geen narigt hoegenaamd omtrent hen inwinnen, tot dat eindelijk, op den derden dag, een gerucht van het vatten van den voortvlugtigen la fayette zijne hoop deed zinken, en hij, ongeduldig om de waarheid te vernemen, naar Olmutz op weg ging. Spoedig werd bij van het treurig voorval onderrigt, alsmede dat zijn vriend huger een gelijk lot ondergaan had. Wanhopig de eerste oorzaak zijns ongeluks geweest te zijn, en besloten hebbende het met hem te deelen, gaf hij zich vrijwillig aan, en werd als een gevangene naar het kasteel opgezonden.
Op deze wijze werd, door eene reeks van noodlottige omstandigheden, welke geene wijsheid voorzien of verhoeden kon, een plan verijdeld, dat zoo lang voorbereid en met zoo veel overlegs ontworpen was. De aandacht des Lezers moet zich nu voornamelijk bepalen bij huger, met de bijzonderheden van wiens lijden de Schrijver beter bekend is, dan met dat van balman, daar hij dezelve uit den mond van huger zelv' heeft mogen vernemen.
Den dag na zijne aankomst in het kasteel, werd huger door den cipier verwittigd, dat hij zich had voor te bereiden tot een geregtelijk verhoor voor den eersten Magistraatspersoon der stad. Daar hij zich geene misdaad van eenig aanbelang bewust was, vreesde hij voor zijn leven niet, maar verwachtte, dat, nadat hij zijne geschiedenis verhaald, en de beweegredenen zijner handelingen ontwikkeld zoude hebben, zijn regter hem alsdan tot eene ligte straf, welligt tot eene kortstondige gevangenis, zoude verwijzen: hoe groot was dus zijne verbazing, toen hij zich hoorde beschuldigen van in eene zamenzwering getreden te zijn tegen het Oostenrijksch Gouvernement!

{==330==} {>>pagina-aanduiding<<}

Het verhoor had plaats met behulp van eenen tolk, een' jongeling van een goedhartig voorkomen, die in zijnen toestand scheen deel te nemen, en die, wanneer hij zoodanige antwoorden gaf, welke deze meende dat hem in zijne zaak nadeelig konden zijn, hem dezelve liet herhalen, derzelver inhoud verzachtende; hem verzekerende, dat hij zich overtuigd hield, dat hij zijne meening niet in de juiste bewoordingen had geuit, en hem verzoekende zich te bedenken, of hij zich niet op deze of dergelijke wijze bedoelde uit te drukken. Huger zag zijne goede oogmerken in, en besloot zich op zijn oordeel te verlaten, voornamelijk nadat hij hem zacht had hooren zeggen: ‘Weet, dat ik uw vriend ben!’ Na deze en nog vele volgende ondervragingen, zeide hem de Magistraat, dat hij zich op geene vergiffenis moest verlaten, maar raadde hem, zich tot het ergste voor te bereiden. Deze waarschuwing, dikwijls herhaald, begon hem eindelijk op zijn lot oplettend te maken; en, in aanmerking nemende, dat hij in de magt was van eenen oppermagtigen Vorst, wiens wil boven de wet verheven was, kon hij zich ten laatste van een treurig voorgevoel niet ontdoen. De plaats zijner gevangenis was een afzigtelijke kerker, zonder licht; het gemeenste voedsel was zijn deel, en gedurende den nacht werd hij aan den vloer vastgeketend; zijne eigene kleederen waren hem afgenomen, en in derzelver plaats andere gegeven, die reeds door menig ander gevangene gedragen waren. Op deze wijze bragt hij de drie eerste maanden zijner gevangenisse door; na welken tijd hij naar eene betere kamer werd overgebragt, waarin het zwakke schijnsel van een geleend licht nederdaalde; hij ontving gezonder voedsel en betere kleederen, en zijne omstandigheden werden in ieder opzigt dragelijker. Maar steeds bleef hij onzeker van zijn lot, en de cipier was het éénig menschelijk wezen, dat hem bezocht; toen hij, zeer onverwacht, verrast werd door een bezoek van zijnen jongen vriend,

{==331==} {>>pagina-aanduiding<<}
den tolk, den Heer w*** (*). Zijne vreugde was ten top gestegen, nu het hem gebeuren mogt, weder eenmaal een vriendelijk menschelijk aangezigt te aanschouwen. Deze onderrigtte huger, dat het Hof van Oostenrijk gemeend had, dat de geheele bezetting van Olmutz in de zamenzwering had deel genomen; dat vele lieden op het enkele vermoeden gevat waren: want dat men niet had kunnen gelooven, dat twee zoo jonge merschen, als hij en balman, zonder de medewerking van anderen, zulk een stout plan hadden kunnen vormen en uitvoeren; maar dat, daar men verder geene bewijzen had kunnen vinden, men besloten had, hun eerlang een proces aan te doen, en dat te dien einde Advocaten van Weenen zouden gezonden worden, om den Magistraat der stad behulpzaam te zijn. Nu eerst vernam huger de gansche mislukking huns ontwerps, en lat balman met hem onder één dak was; en, hoe droevig de bedenking ook mogt zijn, dat het lijden zijns vriends het zijne evenaarde, kon hij echter de vreugde niet bedwingen, die hij gevoelde, zoo nabij hem te zijn. Kort daarna ontdekte hij, dat deze de kamer boven hem bewoonde. Van nu af aan was ook de behandeling, welke hij ondervond, veel zachter; zelfs de cipier, die zoo onlangs nog het diepste stilzwijgen had in acht genomen, verminderde zijne omzigtigheid, en kwam hem dikwijls bezoeken; en, schoon hij een man was van weinig onderhouds, was zijne verschijning hem altijd bij uitstek aangenaam, als de nare eenzaamheid wegnemende, aan welke hij steeds was overgelaten. Vele waren de proeven, welke hij bewerkstelligde, om eene gemeenschap met balman te openen; en eindelijk, ook dit gelukte.
Hij bemerkte, dat het venster, hetwelk een geleend licht in zijne kluis doorliet, dit tevens deed in die van

{==332==} {>>pagina-aanduiding<<}
balman. Hij nam een stukje kalk van den muur, en krabde met hetzelve eenige weinige woorden op een' zwart-zijden doek, dien hij om den hals droeg (*). Vervolgens, denzelven op een' stok stekende, klauterde hij langs den muur van de kamer op, en hield den stok zoo nabij aan het gemeene venster als mogelijk was, tot dat dezelve de oplettendheid van balman had tot zich getrokken, die, na vele pogingen, zich van denzelven meester maakte, en op dezelfde wijze een antwoord deed toekomen. Verrukt deze zwarigheid overwonnen te hebben, ging er geen dag voorbij, dat zij elkander niet het een of ander mededeelden. Aan w*** hadden zij de middelen te danken, door welke hun toestand nog dragelijker werd, - het in hun belang trekken, namelijk, van de vrouw des cipiers: eenige weinige geschenken, en nu en dan een stukje gelds, hadden haar overgehaald, hun heimelijk boeken, spijze, wijn en warmer kleederen te brengen, en eindelijk ook den twee vrienden eene ontmoeting te verschasfen - in het eerst, wel is waar, eene zeer korte, maar ten laatste, stouter geworden, stond men hun toe, een gedeelte van den dag met elkander door te brengen.
Het volgende is een uittreksel uit eenen brief, door huger aan een' bijzonderen vriend en bloedverwant geschreven, die, daar hij in denzelven zijnen toestand en zijne gewaarwordingen op eene krachtige wijze heeft geschetst, wel verdient te worden medegedeeld:
‘Ik ben evenzeer onbewust van de wijze, op welke deze zaak is voorgesteld geworden, als van hetgeen in deze dagen van eene poging ter bevrijding van den Heer la fayette gedacht wordt. De beweegredenen, echter, die mij bewogen dezelve te ondernemen, kunnen

{==333==} {>>pagina-aanduiding<<}
niet beoordeeld worden door die genen, welke alle dergelijke ondernemingen toetsen aan het wél of kwalijk slagen derzelven. Geloof mij, de onderneming was even min zonder verstand begonnen als oldriftig uitgevoerd; maar zij mislukte door toevallen, die geene wijsheid konde voorzien.
Bij het verdriet eener mislukking werden gevoegd al de ellenden eener gevangenis, welke in Oostenrijk alles van dien aard in Engeland overtreft. In een eng verblijf, even ruim genoeg voor mijn bed van stroo, met acht stuivers (Eng.) daags voor mijn onderhoud, des nachts aan den grond vastgeketend, en zonder boeken of licht, bragt ik de eerste drie maanden mijner gevangenschap door. Na dien tijd werd mijn toestand trapswijze beter; evenwel, aan mijne vrienden mogt ik niet schrijven, van mijne ketens niet verlost worden, en geene de minste gemeenschap hebben met de wereld - dit alles werd mij eerst toegestaan veertien dagen vóór mijne verlossing.
In zulk eenen toestand kon de bewustheid alleen, van niets oneerlijks of schandelijks bedreven te hebben, mij die inwendige voldoening verschaffen en dat onwrikbare geduld inboezemen, zoo noodzakelijk om met kalmte zulk eene schielijke en harde wenteling der fortuin te verdragen; en inderdaad, ik werd overtuigd, dat een gemoed, met zichzelven in vrede, in geenen toestand kan ongelukkig zijn. De onaangename gewaarwordingen, opgewekt door, ons ongewone, afzigtelijke voorwerpen, werden mede door de dagelijksche gewoonte meer en meer weggenomen; en de ziel, door geen vermogen te onderdrukken, vindt altijd troost in de hoop, en haar ontbreekt zelden eenig voorwerp, om zich werkzaam mede bezig te houden. Mijn vriend en lotgenoot balman bevond zich in hetzelfde huis; en onze pogingen, om eenige gemeenschap daar te stellen, of elkander een oogenblik te zien, leverden eene oefening op voor den vindingrijken geest; en, was de moeijelijkheid van de vervulling onzer wenschen groot, de

{==334==} {>>pagina-aanduiding<<}
kleinste welgelukte poging beloonde dan ook dagen, doorgebragt in ontwerpen en verwachting. Eenmaal mogt het mij gelukken, mij van mijne ketenen te ontdoen; en ik gevoelde hierover eene aandoening, nimmer door woorden te beschrijven. De slaaf, door de goedheid zijns meesters bevrijd, ondervindt niets, dat hiermede te vergelijken is; hij gevoelt verpligting voor eene ontvangene weldaad; maar een mensch, die eertijds het genot der vrijheid smaakte, de ketens der dwingelandij en der onderdrukking verbrekende, heeft het dubbele genot van zijnen vijand overwonnen en zijne vrijheid door eigene pogingen herkregen te hebben. De mijne was slechts denkbeeldig, want ik bleef omgeven van muren en schildwachten; maar het was een voorval, mij zoo belangrijk toeschijnende, dat ik der wezenlijkheid niet toestond, het geluk, dat het mij verschafte, te verstoren; en ik gevoelde waarschijnlijk in dat oogenblik meer vreugde, dan de helft des menschdoms, in het bezit van vrijheid, rijkdom en vrienden, in den loop van een geheel leven. Mijne langdurige gevangenis heeft mij dus niet geheel ongelukkig gemaakt; maar veeleer mogt ik, ook gevangen, nog eenig genoegen ondervinden.’
Eindelijk, na zeven maanden, werden zij onderrigt, dat de Advocaten van het Hof waren aangekomen. Het Gouvernement was te dier tijd reeds overtuigd, dat de poging, om la fayette te bevrijden, geheel alleen door twee vreemdelingen was gevormd, en dat het geene door de geheime agenten van Frankrijk bewerkte zamenzwering was, in welke men meende, dat ten minste de bezetting van Olmutz deel had, zoo dezelve zich al niet verder uitstrekte; en bij hun verhoor werden zij ook alleen beschuldigd, beproefd te hebben een' staatsgevangene te verlossen.
De daad bewezen zijnde, werden zij naar hunne gevangenis teruggezonden, om het vonnis af te wachten, dat door den oppersten Magistraatspersoon tegen hen zou worden uitgesproken. Alles, echter, behalve hun-
{==335==} {>>pagina-aanduiding<<}
ne vrijheid, werd hun nu toegestaan. Eenige dagen verliepen, eer zij iets van w*** vernamen; en, toen hij kwam, waren zij niet weinig ontsteld en verbaasd, van hem te vernemen, dat hunne straf eene gevangenis voor hun leven zoude zijn! Hij troostte hen echter, door aan te merken, dat, indien zij door eenig middel aan geld wisten te komen, dit vonnis in een veel ligter konde veranderd worden; daar het van den Magistraat afhing, dát vonnis te vellen, hetgeen hij zoude goedvinden, en zelfs hen geheel in vrijheid te stellen. Balman had geene fortuin, en, daar huger in Oostenrijk geen credit had, kon er zeer veel tijds verloopen, eer hij eene remise uit Londen konde erlangen. W***, hun beschermengel, beloofde, alwat mogelijk was, voor hen te zullen doen.

(Het vervolg en slot hierna.)

Natuurlijke historie van den ezel.

Eene satyrieke Voorlezing.

(Vervolg en slot van bl. 292.)

Het is hier de plaats, den ezel ook ten opzigte zijner nuttigheid te waardigen. Van alle zijden wordt hij ons als een ongemeen nuttig dier afgeschilderd. Niet alleen zijn dienst, maar ook alles wat aan en in hem is, zou kunnen genuttigd worden; behalve alleen zijn vleesch, hetwelk reeds galenus, niet alleen als onsmakelijk, maar zelfs als schadelijk, in een' kwaden reuk bragt. Zoo veel is bekend, dat de ezelsmelk als een voortreffelijk geneesmiddel tegen de tering gebruikt wordt, en naar de meening der ouden zou ook het bloed, de urin, het hart en de lever dezes diers rijk zijn aan medicinale deugden. Hetzelfde zegt men van de hersenen, welke buiten dat wel nergens toe deugen mogen. Dat de ezelshuid in het Oosten tot vervaardiging van het segrijn, door de Oosterlingen sagri genoemd, wordt gebezigd, kan men uit thevenot's Reizen zien; en dat ook parkement,

{==336==} {>>pagina-aanduiding<<}
zeven, schoenen en trommels van dezelve gemaakt worden, is bekend.
Er zijn, echter, ook ezels in menigte, bijzonder van de phlegmatieke en weekelijke soort, die zelfs de nuttigheid niet bezitten, dat hunne huid tot parkement en segrijn kan gebruikt worden; ten minste heeft men tot hiertoe nog geene proef genomen om ze tot dit oogmerk toe te bereiden, en uit hunne dikhuidigheid laat zich bijna opmaken, dat deze proef mislukken zou, bijaldien soms een dier financiers, welke maar al te gaarne riemen van de huid hunner medemenschen snijden, zulks op het tapijt mogt brengen. Daarentegen liet zich deze huid tot trommelvellen en schoenen ligt wel verarbeiden, en dit ware de proef zeer waardig, inzonderheid in eenen tijd, dat zoo vele menschen hunne huid voor de ezels ten beste moeten geven.
Naar het getuigenis van buffon, maakten de ouden ook fluiten uit de beenen van den ezel, waarin zij meer toon vonden, dan in de beenderen van andere dieren. Vele ezels hebben, nogtans, zoo weinig toonzin, dat zelfs hunne beenen niet eens tot muzijk zouden deugen.
Wat de diensten des ezels betreft, zoo is het bekend genoeg, dat hij tot trekken, tot lastdragen en tot rijden met groot nut gebruikt wordt. Een groot aantal ezels is intusschen door gewoonte zoo traag geworden en vertroeteld, dat zij zich liever door hunne medeëzels trekken en dragen laten, dan dat zij hun gebeente daartoe zouden leenen.
Men heeft, uit dien hoofde, grootelijks onregt, wanneer men de ezels, zonder uitzondering, wegens de slechte behandeling beklaagt, welke hun van allen kant zou wedervaren, naardien zij aan de plompheid en boosaardigheid van onwaardige knapen en slechtgezinde boeren zouden zijn blootgesteld. Immers ik maak mij sterk, te bewijzen, dat het aantal dier ezels, welke van boeren en knechten mishandeld worden, niet grooter is dan dier genen, welke, voor de hun geslacht wedervarene mishandelingen, het regt van wedervergelding op den rug der boeren en knechten oefenen.
Naardien wij nu den ezel in het algemeen beschouwd hebben, willen wij nog eenige bijzondere soorten van denzelven, aan welken, zoo veel ik weet, nog geen natuuronderzoeker dacht, nader beproeven.
Onder dezen onderscheiden zich inzonderheid de lompe

{==337==} {>>pagina-aanduiding<<}
ezels. Men vindt wel onder iedere hemelstreek lompe ezels, maar het eigenlijke vaderland derzelven schijnt toch Duitschland te zijn; ten minste stoot men daar te lande bij iedere schrede op eenen van deze soort. Zij doen zich door een plomp uitvarend bestaan kennen, daar zij tegen elkeen aanloopen, een' ieder op den voet treden, elk in het gezigt snuiven, en overal met hunne ezelachtigheden voor den dag springen. De lompste ezels zijn eene soort van dienst- en pak-ezels, die men niet zelden op de bureaus, in de antichambres der grooten, in de wachtkamers, post-, accijs- en tol-kantoren, en zelfs in winkels, aantreft. Intusschen zijn er ook lompe ezels van hoogere distinctie, en de beschaafdste opvoeding is dikwijls niet in staat de ezelsnatuur van hun uit te drijven.
Eene tweede soort zijn de trotsche of hoogdravende ezels, welke ik reeds boven vermeldde. Deze vervallen in onderscheidene wijzigingen of bastaardsoorten. Eenigen verheffen zich op de hoogheid en den ouderdom huns geslachts, en dragen den kop hoog, om hunne familiewapens ten toon te spreiden; dit zijn de adel-trotsche ezels. Anderen scheuren den smoel open, om hunne wijsheidstanden te toonen; dit zijn de schrander-trotsche of geleerd-trotsche ezels, (in het Hollandsch ook wijsneuzen en pedanten genaamd.) Anderen blazen zich op, om de geldzakken te toonen, waarmede zij beladen zijn; dit zijn de geld-trotsche ezels. Nog anderen dragen de borst hoog op hunne ezelsgestalte; dit zijn de pronkende of kokette ezels. En nog anderen steken den neus op en snoeven, om te toonen, dat zij haar op de tanden hebben; dit zijn de brammen of helden-trotsche ezels, welken ik bij uitstekendheid muilezels mogt noemen.
Onder deze allen schijnen mij de adel-trotschen nog de dragelijksten. Hun hoogmoed valt veel minder lastig dan die der anderen. Dezelve uit zich meer in een trotsch nederzien, en in eene grootsche afzondering van hunne niet-adelijke medeëzelen, met welken zij wanen zich te encanaileren, dan in dat lastige opdringen, waarmede genen ons als 't ware dwingen willen, hunne ingebeelde voorregten te erkennen en te bewonderen. Zij gelijken, alzoo, eenigermate naar de opgeblazene paters in eene hoenderkweekerij, welke, hunner hoogheid zich bewust, eenzaam omwandelen, en op het lage Plebejervolk, dat daar om hun heen kakelt en kraait, met trotschen

{==338==} {>>pagina-aanduiding<<}
blik nederzien. Wanneer wij ze, alzoo, met onpartijdige oogen beschouwen, leveren zij meer stoffe op tot lagchen dan tot ergernis.
Lastiger zijn de schrander- en geleerd-trotsche ezels. Men kan dezelven niet ontwijken; zij treden ons overal in den weg, om hunne geleerdheidsblazen te ontlasten. Hun geschreeuw klinkt altijd als ego - ego! en ergo - ergo! Alle wijsheid gaat van hun uit; elke onderneming dreigt eene slechte uitkomst, dewijl men met hun niet te rade ging; iedere inrigting in den staat is onverstandig, dewijl hun ezelsvernuft het denkbeeld daartoe niet ingaf; iedere staatsregeling draagt de kiem des doods bij zich, dewijl het plan der constitutie niet uit hun ezelsbrein voortkwam; en iedere financiéle of krijgskundige operatie moet mank gaan, dewijl zij noch het ministerie, noch den krijgsraad presideerden; ja, de Hemel zelf heeft eene fout begaan, dewijl Hij hen bij de schepping niet raadpleegde; anders toch ware dit en dat beter geslaagd, en de ezels waren niet tot gehoorzamen, maar tot regeren geschapen!
De brammende of brommende ezels zijn datgene in dadenwaan, wat genen in wijsheidswaan zijn. Karel de groote, alexander en frederik, Prins eugenius, blucher en wellington zijn maar korporaals tegen hen; en slechts wat zij in hunnen aardappeloorlog verbazends, ongehoords en ongeloofelijks uitvoerden, verdient door de geschiedpen vereeuwigd te worden. Zij gelijken eenigermate den ouden heidenschen God püstrich, die eenen geweldigen zwaveldamp uit zijne holle, metalen kinnebakken blies, wanneer hij in het vuur gebragt werd; schoon men beweert, dat zij gewoon zijn de kinnebakken in te trekken, wanneer het in het vuur gaat.
Doch de belagchelijkste en ondragelijkste ezels zijn de geldtrotsche ezels; niet alleen, omdat zij zich met de geldzakken, welke zij dragen, onder alle ezels het breedste maken, maar ook, omdat deze geldzakken, onder alle voorregten, waarop een ezel zich iets pleegt in te beelden, de toevalligste zijn, en even zoo ligt weer van hunnen rug genomen kunnen worden, als zij daarop gepakt werden; in welk geval niets meer dan de naakte, kale ezel overblijft.
Eene derde soort der ezels zijn de ernsthaftigen. De ezel is in het algemeen een ernsthaftig beest, en in zoo ver-
{==339==} {>>pagina-aanduiding<<}
re vindt schlegel's omschrijving van den mensch ook bij hem hare toepasfing. Vele ezels dragen, intusschen, hunne zakken met eene zoo ernsthaftige ambtsmine naar den molen, en gaan met eene zoo deftige ambtswaardigheid om de bron, dat men ligtelijk zou kunnen verleid worden, hen voor iets meer dan gemeene trek- of pak-ezels te houden, inzonderheid wanneer zij, in plaats van den zak, een pak acten dragen, of met eene pruik op het hoofd, eene pen achter het oor en eenen bril op den snuit versierd zijn. Deze ernst is hun zoo tot tweede natuur geworden, dat dezelve slechts door de lucht eener schoone ezelin verzacht worden, en in eene soort van vermakelijk grijnzen veranderd worden kan; want het lagchen achten zij beneden hunne ezelswaardigheid, en zij zouden zelfs dán niet medelagchen, schoon ook, om met shakespeare te spreken, een cato zweren mogt, dat de grap des lagchens waardig was. In hunnen ernsthaftigen ezelswaan, zien zij, derhalve, ieder, die lacht, voor een' dwaas, en een' ieder, die het lagchen bevordert, voor een' goochelaar aan, zonder te bedenken, dat juist zij het zijn, die den lachzuchtigen de meeste stof tot lagchen verschaffen.
Eene vierde soort zijn de bedenkelijke ezels. Er zijn er, die, uit louter bedenken, omzigtigheden en voorzigtigheden, geheel overzigtig zijn, en naauwelijks eene schrede wagen voorwaarts te doen. De sophistische ezel, die met zijne bedenkelijkheid tusschen twee hoopen hooi weifelde, en niet tot besluit kon komen, welken van beiden hij het eerst vreten zou, is inderdaad slechts een voorbeeld van duizend andere ezels dezer soort.
Eene vijfde soort zijn de gevoelige of sentimentéle ezels. Deze zijn, hetgeen men bij deze dieren naauwelijks verwachten zou, met een zoo prikkelbaar zenuwgestel begaafd, dat een vrouwelijke triller hun wellustige vertrekkingen, een trompetgeschal of een trommelslag, daarentegen, flaauwten veroorzaakt. Men heeft dagelijks gelegenheid, dergelijke gevoelige of overgevoelige ezels in concerten en schouwburgen waar te nemen. Hier inzonderheid is het, dat iedere krachtige gedachte of iedere luimige inval, die bij anderen de lever weldadig schudt, als een wanklank op hunne zenuwen werkt. Dan schreeuwen zij over kwetsing der rede en der zedelijk-
{==340==} {>>pagina-aanduiding<<}
heid, van welken zij, in den grond, verder verwijderd zijn, dan de ezel van het luitspelen.
De verreweg talrijkste soort der ezels zijn de phlegmatieke, ongevoelige en dikhuidige ezels. Dat de meeste ezels voor slagen en mishandelingen van allerlei aard ongevoelig zijn, heb ik reeds boven aangemerkt. Het is, derhalve, nog veel minder te verwachten, dat de slagen, welke den rug hunner medeschepselen treffen, hen in hunne phlegmatieke gemoedsrust zouden storen. Zijn het te gelijk domme ezels, zoo als dat meest het geval is, zoo bestaan er inderdaad geene benijdenswaardiger schepselen dan zij, inzonderheid wanneer zij tot over de ooren in het voeder zitten. Want, eensdeels dient hun hunne ondoordringbare ezelshuid als tot een harnas, waarop alle zuchten en weeklagten, alle pijlen des medelijdens afstuiten; anderdeels veroorzaakt hun het bovenmatige denken geene hoofdpijn; ook hebben zij, als rijke ezels, noch te denken, noch te arbeiden, noch te zweeten. Inderdaad, wanneer men het behagelijk aanwezen dezer phlegmatieke, weelderige en domme ezels beschouwt, en hetzelve met het geplaagde, kommervolle bestaan van tallooze andere schepselen vergelijkt, die naast hun gebrek lijden, zoo zou men bijna in verzoeking komen om te denken, dat de wereld alleen voor hun, en alle andere schepsels tot hunne lastdieren geschapen waren. Met één woord: zij alleen zijn de ware lievelingen van het geluk te noemen.
Dezen, mijne Heeren, zijn zoo omtrent de hoofdsoorten van den ezel. Er bestaan nog wel eene menigte afwijkingen; maar alle ezels de monstering te laten ondergaan, daartoe ware naauwelijks een gansche zomerdag toereikend, en denkelijk hebt gij aan dezen reeds ten volle genoeg. Ik besluit dan deze voorlezing met den opregten wensch, dat de menschen spoedig de volkomen overhand over de ezels mogen krijgen!

Afrikaansche roofstaten.

(Uittreksel uit eenen brief eens jongen Bremers, van eene zeer geachte familie, die, aan boord van een Deensch schip, in Mei des verleden jaars, door een Tripolitaansch fregat opgebragt, doch gelukkigerwijze, spoedig daarop, door bemiddeling des Britschen Vice-Consuls, ontslagen werd.)
Den 20sten Mei (zoo leest men in dien brief) werden wij,

{==341==} {>>pagina-aanduiding<<}
ongeveer op de hoogte van Lissabon, door een Tripolitaansch fregat van 48 stukken genomen, en moesten ons met onze bezittingen aan boord van hetzelve begeven, waar wij door omtrent 300 Turken met een ijsselijk vreugdegeschrei ontvangen werden. De sregatskapitein, een Engelsche Renegaat, liet onze bagaadje terstond in zijne kajuit brengen, en wees ons, om te slapen, eene kleine ruimte in het onderste gedeelte van het schip aan. Een nur daarna bragt hij reeds een tweede schip op, en acht dagen later wederom twee. Thans kruiste hij eenige dagen met ons voor de Marokkaansche kust, en passeerde vervolgens de straat van Gibraltar, alwaar hij nog twee schepen nam. Des daags daarop ontmoetten wij drie Algiersche fregatten, die, naardemaal zij zelve met Denemarken vrede hadden, en dus ook aan de regtmatigheid van onze opbrenging niet geloofden, den kapitein dwongen, hen naar Algiers te volgen. Hier bleven wij twee dagen voor anker, en kwamen eindelijk den 15den Junij te Tripoli aan. Gedurende ons meer dan drie weken lang verblijs aan boord van het fregat, behandelde men ons met zoo gruwzame wreedheid, dat mij thans nog, bij de herinnering aan deze ongelukkige dagen, eene koude rilling overloopt. Ik zal hier slechts eenige trekken aanhalen, bij welke iedere overdrijving op het zorgvuldigste vermeden is.
Wij kregen tweemaal daags wat grutten, in water gekookt, te eten; en, schoon de Turken wijn, bier, brandewijn enz. op onze schepen vonden, moesten wij ons echter met vuil water, dat ons in kleine rations toegemeten werd, te vreden houden. Het water was, daar de kapitein zich reeds lang in zee bevond, zoo bedorven, dat het ons, bij het openen van eene kruik, verscheidene schreden tegenwasemde, en zonder vermenging met azijn, dien men ons echter maar zelden gaf, volstrekt niet te gebruiken was. In de kleine ruimte, welke men ons in het benedenste gedeelte van het schip om te slapen had aangewezen, konden ten hoogste twintig menschen ordentelijk liggen; nogtans liet de onmensch, telkens als hij een schip opbragt, het volk in hetzelfde ruim brengen, zoo dat wij eindelijk als haringen zaamgepakt lagen. Daar wij slechts een klein luchtgat hadden, lagen wij, vooral bij eenigzins stil weder, altijd als in zweet gebaad. Bovendien werden wij van ongedierte van allerlei soort op het verschrikkelijkste gefolterd, en doorwaakten dus het grootste deel dier

{==342==} {>>pagina-aanduiding<<}
ijsselijke nachten. Schoon de kapitein ons het vrij gebruik van ons linnengoed beloofd had, zoo sloeg hij toch onderscheidenen het verzoek om een schoon hemd, onder de laagste scheldwoorden, af. De meesten deden dus de geheele ongeluksreize, in het hoogst onreine en van ongedierte wemelende fregat, zonder verschoonen. - Mijne gezondheid begon te wankelen; ik werd reeds na een veertiendaagsch verblijf op het fregat zoo zwak, dat ik slechts met de uiterste inspanning uit ons ruim naar het dek kon klimmen, en had eene zoodanige behandeling gewis niet lang meer uitgehouden. Een namelooze angst over mijn toekomstig noodlot kwelde mij bestendig; ik beefde bij de gedachte aan slavernij; zij schokte het binnenste van mijn bestaan. Ik kan zeggen, dat ik al het physieke ongemak, schoon het schrikkelijk was en mijne gezondheid ondermijnde, met stille berusting droeg; doch, wanneer ik aan de mij wachtende slaafsche ketenen dacht, zoo was alle moed weg, en eene duistere zwaarmoedigheid vermeesterde mij.
Wij liepen dan den 15den Junij Tripoli binnen, en hadden terstond in de haven een voor ons hoogst treurig gezigt, daar onmiddellijk bij onze aankomst een slavenopziener met omtrent twintig Christen-slaven aan boord van ons fregat kwam; mij kookte het bloed in de aderen, als ik zag, hoe de Turk deze bleeke, uitgeteerde, menschelijke geraamten met stokslagen tot den arbeid dreef, en de gedachte: ‘morgen zijt gij welligt ook een dezer ongelukkigen!’ was verschrikkelijk. Een uur daarna werden wij naar den Pacha gebragt. Aan den oever hadden zich eene groote menigte Turken, mannen, vrouwen en kinderen, verzameld, die ons met hoongejuich ontvingen. Wij gingen door verscheidene enge straten, in welke zich de Muzelmannen bij hoopen geschaard hadden, om ons te begapen. Daar de Pacha reeds omtrent mijne geboorteplaats onderrigt was, werd ik, met de meeste anderen, van zijn paleis, naar de bewaarplaats der slaven gebragt. Bijna bewusteloos ging ik deze plaats der verschrikking binnen, waar wij bij onze intrede omstreeks 200 arme, ongelukkige Christen-slaven te zien kregen, door honger, hartzeer en arbeid uitgeteerd en met weinige lappen behangen, hier een onbeschrijfelijk ellendig leven wegjammerende. Het waren meest Italianen. Verscheidene stokouden onder hen, wier grijze schedel mij medelijdenden eerbied inboezem-
{==343==} {>>pagina-aanduiding<<}
de, waren, door den last huns ongeluks overmand, zinneloos geworden, en dienden eenige onmenschelijke slavenwachters als doelwit van spotternij. Andere ongelukkige koortsigen lagen, zonder geneeskundige hulp, op de vochtige, koude steenen dezer helsche gevangenis; onder hen waren twee door schorpioenen gestokenen, die kermende hunne spoedige ontbinding tegenzagen. De wanden wemelden van allerlei ongedierte, vooral van eene tallooze menigte weegluizen. Ik leunde half onmagtig tegen eenen pilaar, en het gezigt van
alle deze gruwelen ontwrong mij voor het eerst tranen. Twee jonge Genuezen van goede familie zochten mij te troosten; zij dwongen mij, bijna tegen mijnen wil, hun ellendig slavenbrood met hen te deelen. Den nacht bragt ik slapeloos, en in eene verschrikkelijke stemming, door. Tegen vijf ure des morgens werden wij allen op eene opene plaats gebragt, en vandaar troepswijze tot den arbeid; ik moest, met een' jong' mensch uit Lissabon en een' uit Triëst geboortigen Supercargo, het hout uit het magazijn dragen, waarin men onze eigene waren brengen wilde. Reeds na een' arbeid van drie uren hadden wij opene handen, en gevoelden ons geheel uitgeput. Een medelijdende Jood, de Secretaris van den Pacha, bevrijdde ons eindelijk van den arbeid, en ik bragt nu verscheidene dagen, in eene verschrikkelijke gemoedsgesteldheid, in de gevangenis door, naar den dood als eene weldaad wenschende, en het zigtbare verdwijnen mijner gezondheid met vreugde opmerkende. De 28ste Junij, eindelijk, was de dag mijner verlossing, en den 3den Julij verliet ik Tripoli. -

(Uit een echt stuk van 1814.)

Wie niet weet, wat slavernij is, en derzelver verschrikke. lijkheden in Algiers niet gezien heeft, die kan zich van den laagsten trap der menschelijke ontadeling en ellende even zoo min, als van de verslapping en uitputting der verstandsvermogens, waartoe het ongeluk de menschen brengen kan, een denkbeeld vormen. Er waren destijds (korteling) ruim 1600 slaven in Algiers, en van dezen stierven jaarlijks vast 100 als slagtoffers des hartzeers, der vertwijfeling, der bovenmatige inspanning van krachten, of der wreede straffen. In eene badplaats opgesloten, liggen zij des nachts op den vlakken grond,

{==344==} {>>pagina-aanduiding<<}
aan wind en regen blootgesteld. Bij het aanbreken van den dag worden de ongelukkige gevangenen door onbarmhartige slagen gewekt en aan hun rampzalig dagwerk gebragt, hetwelk zonder ophouden tot in den nacht voortduurt. Eenigen arbeiden in het arsenaal, waar zij om den geringsten misslag op het gruwelijkst mishandeld worden - eene hunner straffen is b.v. vijfhonderd stokslagen op de voetzolen. Anderen zijn veroordeeld, om, als lastdieren, zware, van de bergen losgescheurde, stukken rots voort te wentelen of te dragen - dezen bezwijken dikwijls voor de zwaarte, en worden dood gekneusd. Verscheidenen dezer ongelukkigen zag ik verminkt, en met bloed bedekt, naar de stad terugkeeren; verscheidenen in de straten nedervallen, en, door zweepslagen, als de gemeenste dieten der schepping, gedwongen, weer opstaan; terwijl anderen deze foltering geduldig verdroegen, en zonder beweging liggen bleven, wachtende en zuchtende naar den dood, die alleen hen van hunne martelingen verlossen kan. Het voedsel dezer arme schepsels bestaat in twee kleine brooden daags, zwart als pik en bitter als gal; één krijgen zij des morgens, en één des avonds. Der diepste ellende ter prooije gegeven, van allen troost, alle hoop afgesneden, zien zij zich bovendien aan verachting, hoon en beestachtige mishandeling van het gansche Mooren- en Turken-ras overgelaten. Ja, vóór Spanje eene kleine strook lands kocht, om ze te bestoppen, verkregen de ligchamen der Christenen zelfs geen graf, maar werden op den openbaren weg daarheen geworpen, den honden ten buit!
- De tegenwoordige Despoot van dezen roofstaat, nadchi-ali-pacha, die hen sinds zes jaren regeert, is het gruwelijkste monster, dat immer Algiers beheerschte. - Het volk waagt het niet, het wanschepsel in het gezigt te zien; maar het werpt zich voor hem ter aarde, en roept, terwijl hij voorbijgaat: Salamaleh! Hij beroemt zich, dat zijn staat een hol van zeeschuimers en roovers is. Bij zekere gelegenheid beklaagde hij zich tegen de Engelschen, dat zij een zijner roofschepen genomen hadden, en sprak hen dus aan: ‘Gij hebt onregt gedaan; wij niet. Wanneer wij iets dergelijks doen, zoo geschiedt dit, dewijl wij zeeschuimers zijn van beroep, en ik de eer heb het hoofd dezer rooverbende te wezen.’
Tijdens mijn verblijf te Algiers, woonde ik in het landhuis

{==345==} {>>pagina-aanduiding<<}
des Engelschen Consuls. Echter ging ik elken morgen naar de stad, om mijne ongelukkige reisgenooten, de Heeren terrens, van Livorno, te bezoeken; twee broeders, de een een achtenswaardig koopman, de ander een treffelijk schilder. Zij waren beiden slaven te Algiers, maar, door eene bijzondere begunstiging, van allen openbaren arbeid bevrijd. Ik mogt hen altijd slechts een' korten tijd zien; maar nimmer verliet ik deze vreesselijke stad, zonder dat mij het opgemerkte met innig afgrijzen had vervuld. Men gevoelt binnen de ringmuren van Algiers eenen onwillekeurigen angst, eene verlamming der zintuigen, alsof het ademhalen zelve in dit land der verschrikking en der dwingelandij verboden zij. De aanblik van tirannen en slaven, van onbeschofte Barbaren en diep gekrenkte gevangenen; de tegenstelling van onregtvaardige aanmatiging en moedelooze onderwerping, van gewelddadigheid en schroomvalligheid; het bestendig gevaar van op bloot vermoeden, of de luim eens grimmigen en bloeddorstigen tirans, gehoond, geslagen, gekerkerd en omgebragt te worden, - dit alles vereenigt zich, om onwillekeurigen angst en vreeze te verwekken, en, als 't ware, alle zielskracht te verlammen en op te schorten.

Aanmerkingen en proeven, rakende het gaslicht.

Aan den Heer Redacteur der Letteroefeningen.

Mijn Heer!

Onlangs in UEd. geacht Maandwerk de verlichtingswijze door middel van Gas uit steenkolen gestookt, te Londen in gebruik, gelezen hebbende, scheen het mij toe, dat dit Gas niets anders konde zijn, dan een met brandige olie en brandig zuur verontreinigd koolstoffig waterstofgas, door het kalkwater gedeeltelijk gezuiverd. Om nu dit Gas, op eene veel minder omslagtige wijze, geheel zuiver te verkrijgen, kwam mij niet moeijelijk voor. Te dien einde eene zekere hoeveelheid ijzervijlsel met eenig kolenpoeder vermengd hebbende, goot ik daarop in eene vrij groote Woulfsche flesch (welker eenen hals ik met eene lange, op het eind gebogene, en met eene naauwe opening uitloopende glazen buis voorzien had) drie deelen water en één deel sterk zwavelzuur; vervolgens

{==346==} {>>pagina-aanduiding<<}
den tweeden hals luchtdigt sluitende, ontstak ik, na den toestel voorzigtig geschud te hebben, het aan 't eind der buis uitstroomend Gas; doch, tegen mijne verwachting, was de vlam, even als van het enkele waterstofgas, roodachtig en weinig lichtgevende. Bij eene tweede proefneming, op dezelfde wijze te werk gaande, vermengde ik potlood met het ijzervijlsel; doch met geen' beteren uitslag.
Daar nu de verhouding der vlam mij overtuigde, dat het waterstofgas in geene der beide proeven koolstof-oxyde had opgelost, vermits van alle Gassoorten, welke, uit de gewoonlijk ter verlichting gebruikt wordende ligchamen, gedurende de branding ontwikkeld worden en de vlam daarstellen, het koolstoffig waterstofgas de meeste lichtstof uit het zuurstofgas des dampkrings ontwikkelt, en dus ook de helderste vlam geeft; zoo moest hieruit volgen, dat het koolstof-oxyde in de beide aangewende ligchamen te vast verbonden was, om gedurende deze bewerking door het waterstofgas te worden opgelost; weshalve er eenige andere zelfstandigheid mos worden aangewend, waarin hetzelve zoo vast niet was vereenigd. Hiertoe nu bood zich het zwavelzuur zelve aan, 't welk gedurende de bereiding des aethers met koolstof-oxyde bezwangerd wordt, en mij, na eenig beraad, het geschiktste middel scheen. Derhalve (*) tien oncen zwavelzuur, waarmede tweemalen aether gestookt was, nemende, vermengde ik hetzelve in eene Woulfsche flesch, ingerigt als voren, met twintig oncen water, waarin eene genoegzame hoeveelheid ijzervijlsel, en verkreeg, op de voorgaande wijze handelende, de helderste vlam, welke men zich kan voorstellen, waarvoor het beste kaarslicht verre moest zwichten, en welke tevens geen' den minsten zweem van rook opleverde, zoo dat een pijpenkop, in het brandpunt gehouden, geheel wit bleef. Men moet hierbij in het
oog houden, vooreerst, dat men op deze wijze, in het klein werkende, geene gelijkmatige drukking heeft, maar dat het Gas, naar mate van deszelfs ontwikkeling drukkende, eerst langzaam, vervolgens toenemende, ein-
{==347==} {>>pagina-aanduiding<<}
delijk in volle kracht uitstroomt, en ook weder op dezelfde wijze langzamerhand afneemt; gevolgelijk is de vlam eerst klein en flaauw, wordt daarna grooter en helderder, tot dat zij, hare grootste uitgebreidheid verkregen hebbende, eindelijk weder op gelijke wijze verflaauwt; - ten tweede, dat de laatste Gasdeelen, geene genoegzame drukking ondergaande, niet met de vereischte kracht, welke tot het onderhouden der verbranding noodig is, kunnen uitstroomen, en dus, langzaam vervliegende, verloren gaan; 't welk beide voorgekomen wordt, wanneer men, in het groot werkende, eene gelijkmatige drukking te weeg brengt.
Men neme b.v. een vat, luchtdigt gekuipt, voorzien met een insgelijks luchtdigt sluitend deksel, waarin twee openingen, de eene geschikt om er de ingrediënten in te storten, en als voren gesloten, de andere, ten einde door middel van een' daarop geschroefden hals, met eene kraan gesloten, en eene daarin passende buis, gemeenschap te hebben met een' zeer eenvoudigen luchtweger, (Gazometer) die, naar mijne gedachten, slechts behoefde te bestaan uit een koperen vat, van ten naastenbij twee voeten middellijn en vier voeten hoogte, welks inwendige oppervlakte gelijk geslepen en volmaakt evenwijdig is, voorzien met een zwaar vlak deksel van het zelfde metaal, in de binnenzijde van het vat volmaakt sluitende, en zich daarin op- en nederwaarts gemakkelijk bewegende, welks rand breed, en op dezelfde wijze met leder moet zijn voorzien, als de stamper van eene luchtpomp; dit deksel kan door eene genoegzame hoeveelheid lood verzwaard worden, en moet aan de bovenzijde, juist in het midden, waar ook het zwaartepunt moet zijn, met eenen ring voorzien worden, aan welken een koord, over eene katrol loopende, is vastgemaakt, welks ander einde een tegenwigt draagt, naar mate van de meerdere of mindere vereischt wordende drukking te verligten of te verzwaren. Onder in den bodem van dit werktuig, 't welk op steunsels ter hoogte van een voet rusten moet, worden twee openingen vereischt, waarvan de eene dient om de aanvoeringsbuis van het vat, waarin de bewerking geschiedt, te ontvangen, en van een' omgebogenen hals met eene kraan moet voorzien zijn, de andere om de hoofdbuis, ter afvoering geschikt, in te plaatsen, insgelijks met eene kraan voorzien, waaraan zoo vele kleinere buizen met kranen gevoegd kunnen worden als men noodig

{==348==} {>>pagina-aanduiding<<}
oordeelt. Alles dus ingerigt zijnde, doet men de stoffen, ter ontwikkeling van het Gas geschikt, in het vat, dezelve met een' stok ondereenroerende, gedurende welken tijd de dampkringslucht uit het vat wordt gedreven, waarna men hetzelve terstond luchtdigt sluit, en, de kranen der aanvoeringsbuis openende, tevens het gewigt, aan het koord over de katrol hangende, zoo veel verzwaart, dat hetzelve met het deksel des luchtwegers in evenwigt geraakt; alsdan zal het door de aanvoeringsbuis intredend Gas hetzelve opheffen tot aan het boveneinde, waar een op het vat geschroefde rand de verdere rijzing moet beletten; alsdan sluit men de kranen der aanvoeringsbuis, en, het gewigt naar mate van de drukking, welke men aan het Gas wil geven, verminderende, opent men de hoosdbuis ter afvoering, en naar willekeur eene of meer der kleine buizen, welke naar goedvinden langer of korter, en aan derzelver uiteinden met fraaije lampen versierd kunnen zijn. De aanraking met eenig brandend ligchaam is genoegzaam om het Gas oogenblikkelijk te doen ontvlammen, en de ontvlamming zal niet ophouden voordat de kranen gesloten worden, of de luchtweger ledig is, wanneer namelijk de buizen niet lek zijn. De Gazometer gevuld zijnde, kan men de gemeenschapsbuis wegnemen, en het overig ontwikkeld wordend Gas, door eene slangswijze gebogene buis, welke in den hals van het vat sluit, op den waterluchttoestel verzamelen. Om hetzelve op te vangen, kan men zich weder bedienen van een luchtdigt vat, welks eene bodem twee openingen heeft, waarvan de eene met eene koperen, tinnen of looden pijp, binnenwaarts tot op een vierde duim afstands van den anderen bodem doorgaande, voorzien is, de andere met een' koperen rand en daarin schroevenden hals met eene kraan, in welke de aanvoeringsbuis des luchtwegers past. Dit vat geheel met water
gevuld zijnde, sluit men de eerste opening met eene stop, de andere met de kraan, en, hetzelve met de openingen naar beneden gekeerd op den waterluchtbak geplaatst hebbende, schroeft men den hals onder water af, en brengt de slangswijze buis van het vat, waarin het Gas ontwikkeld wordt, in de opening; waarna men, de kraan openende, het Gas laat uitstroomen, 't welk, in het vat opklimmende, het water, door de tusschenruimte, welke tusschen de buis en den rand der opening is, uitdrijft. Het vat kan in eene of meer bewerkingen gevuld wor-
{==349==} {>>pagina-aanduiding<<}
den, naar mate van de hoeveelheid der, ter vorming van het Gas, aangewende stoffen; maar men moet zorg dragen, dat het water ter hoogte van een duim in het vat blijft staan, waartoe het veiligst is, den koperen rand der opening een duim binnenwaarts in het vat te laten uitsteken, wanneer het water belet wordt verder uit te vloeijen, en men gemakkelijk ontdekken kan, of het vat gevuld is, als er eenige luchtbellen aan de oppervlakte van het water in den bak verschijnen. Alsdan neemt men de buis weg, en sluit de kraan van het vat, waarin het Gas ontwikkeld wordt; waarna men, onder water den hals in de opening van het gevulde vat geschroefd hebbende, hetzelve van den waterluchtbak afneemt, en, met de kraan naar boven regtstandig nederzettende, door middel van de aanvoeringsbuis met den Gazometer in verbinding brengt. Nu kan men veilig de stop van de tweede opening afnemen, vermits het in 't vat gebleven water, den mond der pip sluitende, het Gas belet uit te stroomen; vervolgens de kranen openende, giet men door een' in de pijp geplaatsten trechter het vat vol water, waardoor het Gas verplaatst, en in den Gazometer wordt gedreven, waarbij men dezelfde voorzorg wegens het verzwaren van 't gewigt moet gebruiken. Eén zoodanig ingerigt vat zal
voldoende zijn; doch gemakshalve kan men zich twee of meer aanschaffen.
Het koolstoffig waterstofgas op deze wijze bereid zijnde, schijnt mij toe, zoo wel uit hoofde van deszelfs zuiverheid, als wegens de mindere omslagtigheid der bewerking, de voorkeur boven de Engelsche manier, om hetzelve uit de steenkool te stoken, te verdienen; en wat de kosten der ingrediënten belangt, deze zouden bijna door de opbrengst van het gedurende de bewerking gevormd ijzervitriool kunnen worden bestreden. Wanneer men, namelijk, bij de overblijvende loog, eene, ter oplossing der gevormde kristallen, genoegzame hoeveelheid kokend water voegt, de oplossing eenigen tijd op het vuur laat verdampen, en vervolgens door ongelijmd papier laat loopen, verkrijgt men, na de verkoeling der loog, het zuiverste ijzervitriool, hetwelk zoo wel tot geneeskundig gebruik als voor de fabrijken geschikt is. Hierbij moet men opmerken, dat het zwavelzuur, reeds tweemalen ter bereiding des aethers gediend hebbende, veel van deszelfs waarde heeft verloren, en dus tegen veel minder prijs te bekomen is; zoodat men, voornamelijk in fabrijken, waar-
{==350==} {>>pagina-aanduiding<<}
in het ijzervitriool wordt gebruikt, volgens eene ruwe berekening, de eerste onkosten over den tijd van tien jaren verdeelende, gedurende dien tijd, tegen den prijs van gewoon lamplicht, en na verloop van denzelven dit Gaslicht bijna geheel kosteloos zoude kunnen branden.
Wanneer mijne omstandigheden de eerste uitgave toelieten, en ik goede gelegenheid wist om het ijzervitriool te debitéren, zoude ik zeker de proef met zoodanig eene Gaslamp voor eigen gebruik nemen; doch, zulks geen plaats hebbende, heb ik gedacht, zoodanige liefhebbers der Natuur en Scheikunde, welke hiertoe beter in staat, of in Genootschappen vereenigd zijn, geenen ondienst te doen, met dit stukje ter plaatsing in UEd. Maandwerk aan te bieden.
Ik heb de eer met alle achting te zijn, enz.

Harlingen.
J.A.V.B.

Tweetal mythen.

Eva sliep elken nacht onder eenen rozestruik. Toenmaals bloeiden nog alle rozen wit, en hadden geene doornen. In den nacht na hare eerste zonde lag zij voor de eerste maal slapeloos tot in den morgenstond. Na eenen kortstondigen angstigen droom ontwaakte zij - en zie! de jeugdige blos harer wangen was in de bladeren der rozen overgegaan. Deze droegen thans de kleur der schaamte; maar eva was bleek, en hare borst van doornen gewond.

Jezus lag in den Hof Gethsemané op zijn aangezigte, met matte en geslotene oogen. Zie! daar aanschouwde zijne verbeelding Engelen, in zwart floers gehuld, eenen last met zich voerende - ach! zijn ligchaam, met bebloed lijnwaad bedekt. Het lijk werd gevolgd van vele andere Engelen, allen werktuigen des spots en der martelinge dragende - geesels, purperen mantel, doornkroon, speer en kruis. Alle deze Engelen weenden. De Sluimerende schrikte, sidderde, en bad: Vader! zoo 't mogelijk zij, ga deze ure mij voorbij! - De treurige optogt betrad statig eenen hoogen drempel. Daar sprongen eensklaps de deuren eens majestueu-
{==351==} {>>pagina-aanduiding<<}
zen Tempels open. Een lichtstroom straalde hervoort in den middernacht. Thans schittert, in eene onaanschouwbare glorie, het kruis, met alle de wapenen des Doods. Het ligchaam verheft zich, strekt den arm, eene golvende zegevaan zwaaijende, hemelwaarts, en verdwijnt in eene zee van stralen. Nog weergalmden de hooge triomfliederen des Hemels in het oor des Weifelmoedigen, als Hij gesterkt oprees, en op vasten toon sprak: Niet mijn wil, de Uwe geschiede!

Iets uit het werk van den heer De Pradt.

Lang voordat hij (buonaparte) Keizer werd, vertoonde zich in hem het aangeborene streven naar onbeperkte heerschappij; hij droomde altijd slechts van politieke catastrophen. Reeds in 1794 zeide hij: ‘Er bestaan twee wankelende troonen, welke ik schragen wil; dien van Konstantinopel, en den Perzischen.’ De Maarschalk duroc verhaalde mij, dat, toen buonaparte in 1796 onvoorziens bij de armee van Italië aankwam, hij zijne Generaals op denzelfden eerbiedigen afstand hield, als tien jaar later in de Louvre. Kort na zijnen eersten intogt in het Milanesche, en na den slag bij Lodi, stelde men hem de mogelijkheid voor, om Lombardijen voor zich te verkrijgen; waarop hij antwoordde: ‘Ik ken eenen schooneren troon, die vacant is!’ In September 1804 zeide hij mij: ‘Sedert tweehonderd jaar valt in Europa niets meer te beginnen; slechts in het Oosten kan men nog in het groot werken.’ Honderdmaal klaagde hij over de palen, welke de beschaving van Europa aan zijn veroverend genie stelde. Dezelfde manier van denken dreef hem in zijn verderf, naar Rusland. In 1811 had hij met mij een lang gesprek. ‘In vijf jaar,’ dit waren zijne woorden, ‘zal ik Heer der wereld zijn. Rusland alleen is over, maar ik zal het verpletten; Parijs moet dan tot aan St. Cloud worden voortgebouwd; vijftien lienieschepen jaarlijks, en die mogen niet uitloopen, tot ik honderdvijftig bijeen heb; dan zal ik zoo wel ter zee als te lande meester zijn, en de handel door mijne handen moeten gaan.’


{==352==} {>>pagina-aanduiding<<}

Michael Schuppach, bijgenaamd De Bergdokter.

Vermaard en zeer in den smaak, hoewel geenszins een man van de groote wereld, was in de afgeloopen eeuw michael schuppach, van Langenau, in Emmenthal, een Heelmeester. Er was een tijd, dat inzonderheid aanzienlijken en rijken, uit Frankrijk en Duitschland, en zelfs uit nog afgelegener gewesten, naar hem eene bedevaart deden; en ontelbaar zijn de genezingen, welke hij aan wanhopige kranken van allerlei aard verrigtte. Dat hem wondercuren gelukten met lieden, wier ziektestof overdaad en lediggang was, en wie hij dagelijks een paar uren bergklimmens en zijnen eenvoudigen Zwitser-kost voorschreef, is geen wonder; desgelijks niet, dat men zijnen raad zoo trouw opvolgde, want - hij was in de mode: maar, dat hij niet slechts narren uit de groote wereld, maar ook bezetenen uit lagere kringen wél wist te behandelen, moge het volgende echte voorval staven.
Een rijke Zwitsersche pachter geloofde, dat hij van den Duivel bezeten was, en er niet minder dan zeven in zijn lijf had. Vruchteloos hadden reeds eenige geestelijke Heeren van Freyburg, en zelfs de Kapucijners te N***, hun geestelijk goochelspel aan hem beproefd. Eindelijk bragten hem zijne nabestaanden naar michael schuppach. Deze nam, na eenig beraad, op zich, den lijder te genezen. Hij maakte allerlei vreemde voorbereidingen, schreef den kranken eene bepaalde dieet voor, en beloofde, wanneer hij na verloop van zeven dagen, des middags op klokslag 12 ure, voor hem zou henentreden, en de regterhand, na vooraf een kruis te hebben gemaakt, op een zilveren krucifix, dat hij hem vertoonde, leggen, dat dan een Duivel zou worden uitgedreven. De bezetene bleef niet in gebreke te vasten en zich alzoo ligchamelijk voor te bereiden. Ten bestemden dage en uur verscheen hij, deed alwat de Arts zeide, en raakte het krucifix aan. Eensklaps ontving hij een' heftigen schok, die hem door merg en been drong; en michael schuppach riep: ‘Daar gaat er één!’ Hij onderrigtte zijnen patient zeer ernstig, dat thans een Duivel van hem was uitgevaren; waarop deze met ongemeene blijdschap antwoordde: ‘Dat heb ik wel gevoeld, Dokter!’ - Des anderen daags werd hetzelfde ee-
{==353==} {>>pagina-aanduiding<<}
remonieel in acht genomen, en, toen de bezetene het kruis wederom aanroerde, ontving hij andermaal eenen slag, eenigzins sterker dan gisteren; en schuppach zeide met bedaarde tevredenheid: ‘Passeert No. 2.’ - Zoo ging het zes dagen achtereen. Wanneer de zesde Duivel verdreven was, verklaarde de Wonderdokter, dat hij het met dezen gemakkelijk had kunnen klaren, wijl het slechts kleine en ondergeschikte Duiveltjes waren geweest; maar de zevende, die nog bij hem huisde, was beëlzebub,
de Overste der Duivelen, en die zat heel vast. Op het vleijend smeeken des kranken en zijner vrienden, dat hij zijne tot heden zoo gelukkige cuur toch
    nu niet zou staken, hernam schuppach: ‘Ik vrees maar, gij zult het niet kunnen doorstaan, wanneer beelzebub, merkende dat hij weg moet, zijnen toorn en woede tegen u loslaat.’ De kranke zeide, liever alles te willen uitharden, dan den ergsten van allen, dien hij maar al te wel in zich voelde, langer te behouden.’ Schuppach beval hem derhalve, nog eene week elken morgen te vasten; en op den zevenden dag wilde hij dan beproeven, of het gaan zou. De zevende dag kwam; de bezetene verscheen, en zeide, dat de Duivel er reeds de lucht van scheen te hebben, dat hij er aan moest, en verschrikkelijk in hem spookte. ‘Nu, de ketter moet evenwel voort!’ sprak schuppach: ‘Grijp slechts in Gods naam het krucifix regt geloovig aan!’ De bezetene deed zulks met inspanning van al zijnen moed, en kreeg een' slag door al zijne ledematen, dat hij ter aarde stortte. Tot zichzelven komende, zeide schuppach: ‘Goddank, dat gij nog leeft! Thans zijt ge vrij van alle Duivelen.’ - ‘Ja, Goddank! ik gevoel het,’ hernam de kranke: ‘Gij zijt een echte Wonderman.’ - Van dit oogenblik geloofde zich de pachter van alle booze Geesten verlost, en - was het inderdaad!
Op welk eene wijze michael schuppach de zeven Demons uitdreef, heeft ongetwijfeld de opmerkzame Lezer reeds gegist. Met het zilveren krucifix, namelijk, had hij den geleider eener electriseermachine in verband gebragt; en, om den zevenden en laatsten Duivel zeker te verdrijven, vond de zielkundige Boerendokter geraden, eene veel versterkte lading aan te wenden.

Eens bevond zich in michael schuppach's Laborato-
{==354==} {>>pagina-aanduiding<<}
rium een groot getal, meerendeels zeer aanzienlijke lieden, uit onderscheidene wereldstreken, dezen om zijn Gezondheidsorakel te raadplegen, genen uit nieuwsgierigheid, enz. Onder andere waren er ettelijke Fransche Heeren en Dames, alsmede een Russisch Vorst en zijne dochter, tegenwoordig, welker schoonheid elks regtmatige bewondering tot zich trok. Een jong Fransch Markies wilde, ten koste des Wonderdokters en ten vermake der Dames, zijn vernuft laten werken; doch deze, ofschoon de Fransche spraak niet geheel meester, antwoordde hem zulkerwijze, dat hij, in stede van den Markies, de lagchers weldra op zijne zijde kreeg.
Gedurende dit onderhoud, trad een oude, slechtgekleede boer binnen, een der geburen van schuppach, met een' zilverwitten baard. Schuppach keerde zich terstond van zijn aanzienlijk gezelschap tot den ouden buurman, en, hoorende dat zijne vrouw ziek was, maakte hij zich gereed, om voor dezelve allereerst het noodige te bezorgen, zonder zich aan zijne aanzienlijke bezoekers te bekreunen, wier belangen hij min dringend scheen te achten. Den Markies was alzoo eene aanleiding tot zijne zoutelooze schertserijen benomen; hij maakte daarom den grijsaard tot het voorwerp derzelve, die bleef wachten, tot buurman michiel hem iets voor zijne oude marij bereid had. Na eenige ellendige aardigheden over den langen, witten baard, wilde hij eene weddenschap aangaan van twaalf Louis-d'or, dat geene der Dames den ouden, leelijken grijskop durfde kussen. De Russische Vorstin gaf, op dit gezegde, haren bediende eenen wenk. Deze bragt een bord. De Prinses leide er twaalf Louis-d'or op, en deed het daarop den Heer Markies aanbieden, die thans wel genoodzaakt was, ook zijne twaalf Louis-d'or op te dokken. Hierop trad het schoone meisje naar den ouden boer met zijnen langen, grijzen baard, en sprak: ‘Vergun mij, eerbiedwaardige man, dat ik u naar de gewoonte van mijn land begroete!’ En nu omarmde zij hem, en gaf hem een' hartelijken kus. Vervolgens reikte zij hem, op de bevalligste wijze, het goud op het bord toe, met de woorden: ‘Neem dit, goede oude man, tot een aandenken van mij, en ten bewijze, dat de Russische meisjes het voor een' heiligen pligt houden, den ouderdom te eeren!’


{==355==} {>>pagina-aanduiding<<}

Bij het herdenken aan mijn' vader.


Wanneer een ouder daalt in 't graf, 
Dan weet een zoon er soms niet af, 
Want met het sluiten van de kist 
Vergeet hij ligt hetgeen hij mist, 
En acht zich van den dwang bevrijd; 
Maar als hij eens, in rijper tijd, 
Herdenkt aan 't geen dat hij genoot 
En 't geen hem de ouderliefde bood, 
De kusjes, die hem moeder schonk, 
En 't goud, dat in zijn' spaarpot blonk, 
Zijn uurwerk, iedre kleinigheid, 
Uit vadermin hem toegeleid, 
En hij, door de eerste zorg benard, 
Geen heul vindt voor de minste smart, 
En, met het prangen van 't berouw, 
Vergeefs naar de oogen zoekt der vrouw, 
Die, al was vader eens wat straf, 
Hem ongevergd haar voorspraak gaf, 
Terwijl haar vaak een traan ontschoot, 
Als vaders wil haar weêrstand bood; 
Of als hij aan dien vader denkt, 
En weemoed diep hem 't harte krenkt, 
Hoe dat hij 's ouden wijzen raad 
Nooit in zijn gangen nam te baat, 
Maar, als een ongehoorzaam kind, 
En les en beê sloeg in den wind; 
Of als hij zedig zich gedraagt, 
Een reine maagd tot weêrhelft vraagt, 
En deez', zijn hoogste liefde en lust, 
Als echtevrouw en moeder kust, 
En zelf gevoelt, wat dat het zegt, 
Als vaderzorg op 't harte legt, 
En hij, met dat geluk bedeeld, 
Dan met zijn lieve kinders speelt, 
En denkt: eens was ik ook zoo groot; 
Maar och, die vader is reeds dood, 
Die mij zijn teedre liefde schonk, 
Wiens oog als 't mijn' van tranen blonk, 

{==356==} {>>pagina-aanduiding<<}

Toen moeder hem den eerstling gaf.... 
En ook die moeder ligt in 't graf! 
o! Leefden beiden nu nog maar, 
Hoe zorgde ik dan voor hem en haar; 
Hoe deelden zij dan in mijn vreugd; 
Hoe waar' dan heel mijn hart verheugd; 
Hoe volgde ik dan hunn' raad en zin, 
En loonde dus hun kindermin, 
En vroeg berouwvol, tot mijn straf, 
Een boete voor elk misdrijf af, 
Voor ieder woord, mijn tong ontslipt, 
Voor iedren blik, mijn oog ontglipt, 
Voor iedre stugge of dwaze daad, 
Die thans nog 't hart met wroeging slaat! 
 
Zoo zucht gij menigwerf, o zonen! 
Als wroeging u 't geweten knaagt, 
En, om 't gedrag, dat hen dorst honen, 
U schaamte een blos op 't aanzigt jaagt. 
Doch, welke vreugd u moog weêrvaren, 
Wat rampspoed u deze aard' moog baren, 
Dan is, helaas! 't berouw te laat. 
Toont dus aan hen, aan wien ge 't leven 
En alles dankt, wat ooit de teêrste min kan geven, 
Uw' eerbied en uw deugd, zoo lang hun hartaâr slaat! 
 
h.k....., gz. 


Nationaal karakter.

Een Franschman zeide tot een' Engelschman, dat, zoo bij hen het geheim was uitgevonden van op en onder het water te wandelen, zij daarentegen de kunst hadden aan het licht gebragt van door de lucht te zweven. Ja, hernam de Engelschman droogweg, wij zijn grondig, en gijlieden luchtig.

Elk zijn pligt.

Toen barbé-marbois, Minister van Justitie te Parijs, het berigt van lavalette's ontsnapping inleverde bij den Koning, zou deze gezegd hebben: ‘Men kan niet ontkennen, of Mevrouw lavalette en ik hebben onzen pligt gedaan. Gave God, dat ik van de overigen hetzelfde kon zeggen!’






{==357==} {>>pagina-aanduiding<<}

Mengelwerk.

Redevoering, over de gunstige vooruitzigten, welke onze tegenwoordige staatsgesteldheid geeft, voor den bloei der kunsten en wetenschappen.

Door Mr. A. Siewertsz van Reesema, Advocaat te Rotterdam (*).

Geëerde Hoorders!

Hoe aangenaam het mij te meermalen geweest zij, in uw midden te mogen optreden, en een toegevend gehoor te vinden voor het onderhoud, waarmede ik het waagde u te naderen, heden echter overtreft de gelegenheid, welke mij daartoe is aangeboden, alles, wat ik daarvan immer gevoeld heb, door de statelijkheid dezer feestviering, door de uitnemendheid mijner take, door de gunstige stemming zelve, waarmede gij allen, G.H.! mij omringt. Eene vreugdevolle zielsverheffing bezielt deze talrijke vergadering, en wordt niet minder gevoed door de opgeruimdheid der harten, dan zij door de welluidende klanken van de voedster der blijdschap is opgewekt. Een nieuw jaar heeft aangevangen zijne dagen uit te storten in den stroom der eeuwen: wederom is de loopkring des vorigen gesloten; zijne uren zijn als vlugtende golven verdwenen, om nimmer weder te keeren: daar staan wij nu aan den dam, achter welken zij henensnelden: daar zien wij weder eenen nieuwen

{==358==} {>>pagina-aanduiding<<}
vloed met jeugdigen hoogmoed aanrollen; wij wenschen en hopen, dat hij zegen, en voorspoed, en alle goede dingen moge aanbrengen, en wij juichen zijne komst te gemoet! - Neen, ik ontveinze het niet, M.H.! gaarne betrede ik heden dit spreekgestoelte, om uwe gevoelens te leiden: de vreugde baart toegevendheid; de vreugde geeft kracht en leven aan den geest; de vreugde verbroedert de harten, verheft het gemoed, en kleurt den gezigteinder met de levendigste verwen der hoop. Uwe vreugde zelve is mij ten schild; ik mag mijne zwakheid aan hare bescherming vertrouwen.
Maar wat is het, M.H.! dat thans in eene zoo merkbare mate uwe vreugde verhoogt, bij dit gewigtige tijdstip eener jaarsverwisseling? Is het niet die heilige aandoening, welke den minst gevoeligen bezielen moet, wanneer hij, den eenen blik op het verledene geslagen, eenen anderen werpt op de toekomst, die hem verwacht? - Voorwaar! geheel verschillend is het gevoel, dat de verledene dagen ons geven, van hetgeen, dat de aanstaande gebeurtenissen ons inboezemen. Zekerheid, waarheid, ondervinding, zijn de dochters van den verloopenen tijd: wat hij kwaads in zich besloot, heeft hij ons geopenbaard; uitgestort zijn zijne rampen, geleden is het leed van zijne hand; al zijn zoet is reeds genoten, en ach! naar den aard onzer ondankbaarheid, ligt bij velen deszelfs geheugenis onder de blijvende sporen van het kwade bedolven; ja, bij den meest gelukkigen, die het hoogste genot des levens, in uiterlijken voorspoed, in innerlijk welzijn, in huisselijken vrede en vreugde, smaken mogt, ligt misschien al dat goede reeds verstooten in den kroes der vergankelijkheid, en zelfs zijne schaduw is voorbijgegaan. De toekomst, daarentegen, onbekend in hare uitvloeiselen, gunstig aan onze verwachtingen, het toonbeeld onzer hoop, ligt voor ons in een bevallig verschiet, waartoe ons de verbeelding hare treffelijkste tooisels aanbrengt. Vernieuwd is onze telling, herboren is ons uitzigt, heropend is de weg onzer werkzaamheid: met nieuwen

{==359==} {>>pagina-aanduiding<<}
moed, met nieuwe krachten, met nieuwe voorteekenen gaan wij eene nieuwe loopbaan in; en, gelijk alle denkbeeld aan toekomenden rampfpoed vreemd is aan onze zielen, zoó zeker schijnt ons ook de voorspoed met vernieuwden luister tegen. Het verledene predikt ons de vergankelijkheid; de toekomst belooft ons het eeuwige leven.
Inderdaad, M.H.! goddelijk en als van den hemel afgedaald is de gewaarwording, welke de hoop op de toekomst ons ingeeft; en er is geen tijdperk, hetwelk ons dezelve meer gevoelen doet, dan de vernieuwing van het jaar. Het is nu niet de geboortedag van eenen enkelen, welke door bloedverwanten en vrienden wordt gevierd; het is die, van welken millioenen broederen, van welken de geheele Christenheid, schoon door landen en zeeën gescheiden, de geboorte rekent van het heil, dat hen ten eenigen dage zalig maken zal. Het is een feest der vernieuwing voor alle bewoners der beschaafde wereld. En zoo verheven als het is, zoo uitgebreid is het tevens. Laten koningen en vorsten hunne vreugdedagen uitschrijven, en laten dezen door alle hunne onderzaten worden gevierd, - naast de uitgestrekte gewesten hunner heerschappije, waar andere hoofden regeren, heerscht eene doodelijke stilte, en welligt die der ijverzucht of ontevredenheid; maar de dag van de wedergeboorte des jaars kent geene vreemdelingschap, en alle vorsten en volken der Christenheid zijn op denzelven vereenigd van harte, en wenschen elkander geluk en voorspoed en zegen. Het is een dag van algemeene welwillendheid, van algemeene hope.
En zou dezelve het dan ook niet voor ons zijn, M.H.? Voor ons, wien bij al dat gevoel, hetwelk ook aan anderen gemeen is, zoo bijzonder veel grond gegeven is, om de toekomst met vertrouwen te gemoet te treden? - Ik behoef niet te spreken van al het voordeel, dat ieder onzer voor zich van dezelve verwacht. Wij leven nog in een dier zeldzame, doch gewigtige tijdperken der geschiedenis, waarin die eeuwige waar-
{==360==} {>>pagina-aanduiding<<}
heid niet voor eene bloote bespiegeling gehouden, maar tot in het binnenste des harten gevoeld wordt, dat het welzijn der burgeren op het naauwste verknocht is aan dat des vaderlands. Nog is die heilige geestdrift niet voorbij, welke ons, hoe knellender de banden waren der dwingelandij, des te inniger aan het vaderland verbond, en bij deszelfs bevrijding is uitgebarsten met eenen luister, welke boven alle vroegere bedrijven van ons volksbestaan zal schitteren in de gedenkboeken der heldhaftigheid. Nog is, bij de hoop op voorspoed en zegen, onze eerste blik op het vaderland gevestigd. Ja, nog ontbrandt een gewijde gloed in onze harten, op het hooren van dat dierbare woord, hetwelk, naast dat van God, van ouders, van gade en kinderen, de teederste aandoeningen opwekt. Dat vaderland is nu vrijgevochten door eigen moed, is verdedigd door eigen kracht, wordt bewaakt door eigen eendragt, bloeit wederom door eigen nijverheid, is vrij en onafhankelijk. Vrijheid en onafhankelijkheid zijn het deel van elken burger; zij bevatten in zich de grondstoffen van het algemeen en bijzonder geluk; zij zijn de voedsters der verlichting, der kunsten en wetenschappen. o, M.H.! welk een uitgebreid tafereel opent zich hier niet voor onze waarneming! welk een ruim veld voor vreugdevolle opmerkingen! welk een onuitputtelijke schat van zegenrijke bespiegelingen ligt voor onze oogen uitgespreid, en noodigt ons bij dit jaarfeest tot een vrolijk en dankbaar genot!
Zeker, M.H.! zoude ik niet gevoegelijker aan mijne taak kunnen voldoen, dan door met uwe aandacht dat geheele veld van gunstige voorteekenen te doorwandelen, hetwelk de gesteldheid van ons vaderland ons op dit oogenblik aanbiedt. Het is toch van honderden jaren het eerste, dat geopend wordt onder de vereeniging van uitgestrekte gewesten, oorspronkelijk door taal en zeden verbonden; het eerste, dat geopend wordt onder eenen Koning, op onzen grond geboren; het eerste, dat geopend wordt onder eene volkomene gelijk-
{==361==} {>>pagina-aanduiding<<}
heid van alle godsdienstige gezindheden; het eerste, dat geopend wordt onder zoo menigvuldige goede en voor eens ieders hart streelende instellingen, welke te voren vreemd waren aan onzen staat, dat wij wel mogen zeggen, het is het eerste, waarin de bestmogelijke gronden voor aanstaand geluk op de merkbaarste wijze zijn vereenigd.
Ik durf echter vertrouwen, M.V.! dat gij mij van eene geheele doorwandeling van al dat schoone en goede, hetwelk ons omringt, zult verschoonen, niet alleen om de kortheid des tijds, maar ook om de plaats zelve, waar wij ons bevinden, en welke bij uitsluiting aan de kunsten en wetenschappen geheiligd is. Deze vorderen bij dit feest, waarin wij, als bestuurders, als leden, als begunstigers dezer maatschappij, ook onze betrekkingen tot dezelve óf verjaard óf vernieuwd zien, onze bijzondere aandacht. Kan ik u dan, M.H.! wel mishagen, door in dit feestuur uwe aandacht alleen tot een gedeelte van het aangewezen tafereel te bepalen? En kan ik misdoen, door alle bespiegelingen van eenen opzettelijk staatkundigen aard te laten varen? Mag ik mij niet tot de betrekking, in welke wij hier verschijnen, van begunstigers en beoefenaars der kunsten en wetenschappen, beperken? Voorzeker moet ik dit: gij vordert het van mij; uwe aandacht eischt het. - Welaan! volgt mij dan met dezelve, terwijl ik zal trachten u in een beknopt tafereel te schetsen de uitstekende vooruitzigten, welke dit eerste nieuwjaar onzer tegenwoordige staatsgesteldheid ons geeft, voor den bloei der fraaije kunsten en wetenschappen in ons vaderland.
Ieder uwer, M.H.! die maar eenigzins den omvang van dit onderwerp wil overzien, gevoelt reeds dadelijk, dat ik niet juist dát gekozen heb, waarbij ik, indien ik daartoe al de gaven had, die mij ontbreken, het meest zoude kunnen schitteren. Er zijn andere zijden van de gelukkige omkeering, welke wij beleefd hebben, die met veel hoogeren uitwendigen luister pralen, en

{==362==} {>>pagina-aanduiding<<}
hare eigene pracht van zelve vertoonen. Ik had slechts te spreken van den koophandel, over wiens herleving wij ons verheugen, en waarvan wij vooral thans, na den weer geëindigden worstelstrijd, de zegenrijkste vruchten mogen verwachten, om u allen opgetogen te doen zijn bij de schilderij, welke daarvan is op te hangen, in vergelijking van de diepe vernedering, van de doodsche werkeloosheid, waarin deze hoofdbron van de welvaart dezes lands, de schepper van deszelfs bestaan, verzonken lag in de vorige jaren. Of ik had maar aan te stippen de treffelijke overwinningen, door onze Nederlandsche helden bevochten, om het vooruitzigt te verlevendigen op den krijgsroem onzer voorvaderen, en eene treffende tegenstelling te maken tusschen de heldere dagen, die wij verwachten, en den naren nacht van benaauwdheid, in welken wij gedompeld lagen. Neen, M.H.! bij mijn onderwerp kan ik het licht, dat ik ons te gemoet zie stralen, niet tegen zoo groote duisternis overstellen. Maar des te verdienstelijker zal Nederland, zullen wij zelven uit de vergelijking herrijzen; daar wij, in plaats van schaamrood te worden over hetgeen wij geduld hebben, integendeel trotsch mogen zijn op hetgeen wij, zelfs onder de zwaarste verdrukking, hebben gedaan. Want ik behoef ook niet, om uwen geest te verheffen bij het tegenwoordig genot, en bij onzen op de toekomst geslagen blik, eenen sluijer op het verledene te werpen: en, moge ik hierdoor verliezen aan middelen, om den luister der aanstaande heerlijkheid des te schitterender te malen, en door blinkende trekken uwe verbeelding te vervoeren, mijn onderwerp moet er in zijnen invloed op uwe harten bij winnen, zoo waarlijk als wij spijt gevoelen, dat Nederland zich zoo diep heeft kunnen buigen.
Dit toch heeft Nederland niet gedaan, met betrekking tot de begunstiging en beoefening der kunsten en wetenschappen: integendeel heeft het zich, te midden der stormen, van dien kant verheven, zelfs boven het hoogste standpunt, dat het ooit te voren had bereikt.

{==363==} {>>pagina-aanduiding<<}
Gij zelve, M.H.! zijt daarvan niet slechts ooggetuigen, maar ook daartoe te dezer plaatse krachtdadige medewerkers geweest. Inderdaad, onder alle de schokken, welke ons vaderland sinds bijna eene halve eeuw heeft verduurd, en welke hetzelve hoe langer hoe dieper hebben gestort in den afgrond der ellende, is intusschen de beschaving van den geest steeds hooger en hooger geklommen, en heeft wezenlijk een toppunt bereikt, van 't welk zij met eene zedige verheffing mag terugzien, zelfs op de bloeijendste tijden der vorige welvaart. Terwijl onze scheepvaart geboeid lag aan de ijzeren banden van den dwang des tijds, onze koopvaardij verlamd was in alle hare bewegingen, onze schatten werden uitgeput, alle onze uitwendige krachten bezweken voor eenen eindeloozen oorlog, in één woord, terwijl alle welstand kwijnde of verloren ging, heeft de geest, die ons vaderland bewaakte, een wonder uitgewerkt, in de uitbreiding van de ware verlichting des verstands, en in de bevordering van de zielverheffende kunsten. Wanneer toch, M.H.! zagen wij de duistere schoolgeleerdheid zoo verre wijken voor de ware wijsbegeerte, welke aan den eenen kant de twijfelarijen eener ongerijmde vrijgeesterij vermijdt, en aan de andere zijde met opene blikken indringt in het verheven doel onzes aanzijns? Wanneer zagen wij, in plaats van die deerniswaardige duisternis, die de scholen beheerschte, waarin het ontluikend verstand der vaderlandsche jeugd werd gepijnigd en verdoofd, zulk eene heldere zon haar licht verspreiden over het aankomend geslacht, zelfs der laagste standen, en eenen zegen in hunne hoofden en harten schieten, wiens oogst alle de schatten der wereld overtreft, en tot in de eeuwigheid voortduurt? Wanneer zagen wij in één tijdperk, op onzen zoo naauw beperkten grond, een zoo groot aantal redenaars en dichters (die heerlijke namen waardig) vereenigd, wier tafereelen in de openlijke gehoorzalen alle de zaden der deugd en der edelste hartstogten in de
borst onzer medeburgeren ontvonkten, ons met hunne

{==364==} {>>pagina-aanduiding<<}
stem vergezelden in onze huisgezinnen, en ons daar het waarachtig geluk der menschheid verdubbeld deden genieten? Wanneer zagen wij de tempels der fraaije kunsten en wetenschappen zoo bezocht door gretige hoorders? Wanneer zagen wij haar rijk zoo uitgebreid, dan juist in die tijden van tegenspoed en rouwe?
Voorwaar, M.H.! wie immer de geschiedenis dier tijden te boek zal stellen, zal gewis verstomd staan bij de vraag, hoe hij zulk een verschijnsel zal overeenbrengen met hetgeen hem de vroegere geschiedenissen, als de oorzaken van den bloei en het verval der fraaije kunsten en wetenschappen, hadden aangewezen. Te vergeefs zal hij in dezelve een dergelijk tijdperk zoeken, waarin deze des te hooger klommen, hoe dieper vrijheid en welvaart verzonken. En waar zal hij de oplossing kunnen vinden, dan in de hier zoo proefondervindelijk bewezene waarheid, dat de kunsten, die ons in eene denkbeeldige wereld inleiden, ons gegeven zijn, om ons over de tegenwoordige te troosten, ons boven dezelve te verheffen, ons tot eene betere voor te bereiden? - dan daarin, dat alle opmerkingen, uit de vroegere geschiedenis der kunsten genomen, niet berekend waren naar derzelver tegenwoordigen rang, nu een hoogere en meer verheven zin haar bezielt; nu geene beuzelachtige zucht om slechts te vermaken, maar het goddelijk streven naar waarheid, schoonheid, zedelijkheid, de borst des redenaars, des dichters, des schilders en toonkunstenaars ontvlamt; nu de kunsten en wetenschappen, op eene hoogere leest geschoeid, eene waarde voor zichzelve hebben gekregen, onafhankelijk van de luim en van het lot der tijden, eeuwig als de waarheid zelve? - Op dat standpunt hielden zij zich staande, op zichzelve rustende; zij verhieven het gemoed des meer en meer gevoeligen vaderlanders boven het stof, dat hem omringde; zij verpoosden zijnen rampspoed; zij deden hem het heil van den huisselijken vrede des te hooger schatten, des te meer genieten: bij het verbreken van de teederste banden, bij het gemis

{==365==} {>>pagina-aanduiding<<}
van de kostelijkste goederen, bij het wegzinken der liefelijkste hoop, deed men reuzenstappen in het rijk der waarheid en der deugd. Waar ook elders logentaal tot een sieraad der beschaving gelden mogt, hier bewaarden redenaars en dichters het Hollandsche hart in deszelfs zuiverheid; hier werd, waar het uiterlijke bezweek, het innerlijke behouden, en, bij het geheele verval des handels, werd uit een volk van kooplieden eene natie van letterminnaren geschapen.
Zoo was dan de staat der kunsten en wetenschappen in ons vaderland, vóór dat de heugelijke tijd aanbrak, in wiens gesteldheid ik nu meen dat de heerlijkste vooruitzigten zijn opgesloten, inderdaad geen staat van duisternis, maar van licht. - Maar, vanwaar kwam hetzelve? Werd het ontstoken door de regering? werd het aangevuurd door eene begunstigde vrijheid van denken? werd het gevoed door de inrigtingen, welke ons omringden? Gij, M.H. moogt zelve antwoorden! Neen, de woorden niet slechts, maar zelfs de gedachten, lagen aan eenen verschrikkelijken band, en moesten eerst door de zeef der spitsvindigste en angstigste dwingelandij worden getrokken, eer zij een duurzaam daglicht mogten zien. Neen, de regering was op niets meerder bedacht, dan op het te keer gaan der ware verlichting, en had bijna reeds op onze hoogere scholen alle wijsgeerige vrijheid onder het juk gebragt, en door eenen zwaren impost den goeden geest der lagere scholen bekneld. Doch ik kan en wil hier niet uitweiden. Gij weet het; gij hebt alles zelve gezien en ondervonden.
De veerkracht, door welke de beoefening der kunsten en wetenschappen zich staande heeft gehouden en zoo boven mate is verhoogd, lag in de Nederlanders zelven. Zij was eene vrucht van hunne eigene teelt. Van de eerste dagen huns volksbestaans af, waren zij groot in de letteren, beroemd in de wetenschappen, gelukkig in de kunsten. Thans, echter, behielden zij eenen stand, zoo al niet hooger, ten minste gelijk aan dien der meestgevorderde volken. Van dezen kant waren zij

{==366==} {>>pagina-aanduiding<<}
onoverwinnelijk; van deze zijde bleven zij overwinnaars. Op dit strijdperk, waarin zij, door alle dwingelandij henen, het veld behouden en hunne magt telkens meer uitgebreid hebben, mogen zij ook nu nog met zelfvoldoening terugzien: allen, welke dien strijd volstreden hebben, ook gij, die te dezer plaatse daarin volhard hebt, zijn eene onverwelkbare eerekroon waardig: zij hebben, waar 's lands vlag geschonden, 's lands schat geplonderd, het land zelve vertreden werd, de verlichting en den kunstroem des vaderlands onbesmet bewaard!
En ziet daar, M.H.! eenen wel meer ontkennenden dan stelligen, doch echter eenen gewigtigen hoofdgrond, op welken ik mijne gunstige vooruitzigten in de toekomst bouwe, en die, nevens meer andere, in het reeds verhandelde ligt. Daarom heb ik langer, dan u misschien noodig scheen, bij de schilderij van onzen vorigen toestand verwijld, en kan alsnu met meerdere snelheid ten doel gaan.
Indien toch de regering, welke ons tegen wil en dank beheerscht heeft, en de staatsgesteldheid, waarin dezelve ons bragt, eenigen gunstigen invloed hadden gehad op dien merkbaren bloei der kunsten en wetenschappen, welke ons toen omringde, dan zoude er eene twijfeling kunnen ontstaan, of te dezen aanzien de verandering wel verbetering ware. Ik weet het, Nederland zou desniettemin alles, en ook dit, aan zijne onafhankelijkheid hebben opgeosferd; maar het zou echter eenen grooten schat hebben verloren. Nu, integendeel, kunnen wij met volle ruimte zeggen: het heeft niets verloren van 't geen dien luisterrijken bloei deed ontstaan en voedde; het heeft geene enkele parel van zijne kroon verloren, toen zijne geweldenaren zijn ontvloden. Het bleef in volle kracht, in vollen luister pralen; het behield zijnen vollen rijkdom in de verlichting, de beschaving en de veerkracht der Nederlanderen. Maar neen! mijne uitdrukking is het denkbeeld, dat ik hier moest blootleggen, geheel onwaardig. Niet behouden is die

{==367==} {>>pagina-aanduiding<<}
veerkracht, neen; zij is duizendvoud verhoogd, op hetzelfde oogenblik, dat het vaderland herwonnen was. Mogt hier en elders, in den tijd der verdrukking, de geestdrift ontvlamd zijn door de verontwaardiging - ach! hare uitbarsting werd alom bijna versmoord door den drukkenden dampkring, en haar hoogste gloed door de over haar gespreide assche schier onkenbaar. Slechts onder het kleed van eenen Romein, durfde zelfs de stoute helmers den verwaten Franschman ten toon stellen en verpletteren. Maar welke geestdrift geleek aan die der vrijheid, die elks hart tot dichter maakte, en elks geest met de betooverendste beelden vervulde? De vrijheid liet naauwelijks haren ademtogt gaan over het verdrukte vaderland, of de vlam sloeg aan alle zijden uit, en deed duizende zonnen verrijzen voor het bewonderend oog. Goddelijke toonen klonken de hemelen te gemoet. Zóó hadden nimmer in Nederland noch dichters, noch redenaars gesproken! Zulk eene verrukking had hen nog nimmer bezield! zulk eene verhevenheid, zulk eene stoutheid, zulk eene schoonheid hadden zich nimmer in hunne gewrochten vereenigd! - Maar nog hooger is de vlam gestegen, toen nu die van den hemel verworvene vrijheid, in het verloopen jaar, door vaderlandschen heldenmoed verdedigd, en Nederlands verpande naam door het bloed van haren Vorst is ingelost. Gij, M.H.! die hier en elders, op gewijde en ongewijde plaatsen, die heerlijke gebeurtenissen hoordet vermelden, gij hebt zelve door uwe bewondering en toejuiching geopenbaard, dat dezelve aan de welsprekendheid en de dichtkunst eene kracht hebben toegevoegd, welke met onweerstaanbaren invloed de harten weet te buigen en de geesten te verrukken.
Zoo bestaat dan ook onder onzen nu ontvangenen staatsvorm al de kracht, waardoor onder onze overheersching de kunsten en wetenschappen bloeiden: de geest der vooruitgaande verlichting en beschaving van Nederland is zelfs hooger geklommen aan de hand der vrijheid. Maar er ligt nog meer in de tegenstelling, welke de vo-
{==368==} {>>pagina-aanduiding<<}
rige dagen ons opleverden. De tegenspoed, namelijk, welke toenmaals den bloei der kunsten tot een wonder maakte, bestaat niet meer. De voorspoed heft reeds zijnen gulden horen op, en maakt zich gereed dien te ledigen aan de voeten der arbeidzaamheid: de vrede versiert het aardrijk met alle de liefelijkheden van zijnen rijkdom: de koophandel opent alle de bronnen van welvaart: de zee is bevrijd; alle de deelen der aarde wedijveren wederom in gastvrijheid, en alle volken mengen zich in broederlijke liefde: de kunsten en wetenschappen zien alle de schatkamers wederom geopend, waaruit haar in de heerlijkste tijden der wereld de beste offers werden aangebragt: de eeuwen van pericles, van augustus, van fredrik hendrik herleven: alles, wat immer den bloei der kunsten en wetenschappen bevorderd heeft, stroomt te zamen, en uit den vollen vloed rijst voor Nederland een nooit geziene morgen op. De hoogste kracht van binnen, in de geestdrift, de verlichting, de beschaving der Nederlanderen; de rijkste schat van buiten, in eenen onoverzienbaren kring van hulpbronnen; geene derzelven gesloten, allen geopend: ziet daar, wat het tegenwoordig oogenblik ons aanbiedt, en hoe het een verschiet voor ons opent, bij welks heerlijkheid geen ander te vergelijken is!
Maar, M.H.! die heerlijkheid zien wij daarom met des te grooter zekerheid te gemoet, dewijl daarenboven in onze staatsgesteldheid zelve nog zoo vele gronden voor haar zijn vervat, van welke de meeste andere volken geene schaduw kunnen aanwijzen. Het is wel zoo, nimmer heeft de wijsgeer, de verstandige vriend der menschheid, zich voor geheel de bekende wereld een' heugelijker tijd voorspeld, dan bij den val der jongstbekende dwingelandij. Met jeugdige fierheid hadden alle de staten van Europa zich verheven voor de zaak der menschheid, en hunne arbeid beloofde eenen heerlijken oogst. Overal was kennis en verlichting verspreid; zelfs het bijgeloovige Spanje had niet slechts een voor-
{==369==} {>>pagina-aanduiding<<}
beeld van heldenmoed en volharding gegeven, waardoor alleen de redding der geheele aarde is voorbereid, maar had ook alle de kluisters der domheid afgeschud, en zich in den rang geplaatst der verlichte natiën. De gisting der omwentelingszucht scheen uitgewerkt te hebben, het onweder scheen verdwenen, en alleen deszelfs zegenrijke invloed op de vruchtbare aarde overgebleven te zijn. Het was alsof de geheele wereld een nieuw leven beginnen zoude, alsof eindelijk alom uit de duisternis het licht was aangebroken. - Gij weet echter, M.H.! hoe onderscheidene regenten, in verschillende landen, zeer verre nog ten achtere bij hunne tijdgenooten, in ééns dat licht wederom hebben bedekt met den sluijer van bijgeloof en dweeperij en domheid; hoe een enkele zelfs de redders van zijnen staat om het werk der verlichting heeft gestraft; hoe een ander reeds zelf zijne wankelmoedigheid heeft geboet. Gij weet het, hoe zelfs het land, dat anders het voorbeeld van vrijheid zoo luisterrijk heeft gegeven, dat het daarvan zelfs den titel gekregen heeft, hoe Engeland, dat zoo opzettelijk den slavenhandel beoorloogt, tegen alle verwachting nog zijne Roomsche ingezetenen gekluisterd houdt in de boeijen der vernedering, even alsof de vrijheid des ligchaams kostelijker ware dan die
van den edelen geest. Maar gij, vriend der menschheid, die in uwe verwachtingen u zoo zeer bedrogen ziet, dat gij reeds spreekt en openlijk schrijft van den teruggang der verlichting, sla uw oog op het gelukkige Nederland, zoo als het thans, na de vestiging der laatste grondwet, in zijnen geheelen omvang bestaat. Hier vindt gij alles vereenigd, wat u dierbaar zijn kan. Hier heeft de Vorst het volk geëerd, het volk zijne eigene achting gehandhaafd. Hier heest zelfs geene enkele verdeeldheid den voortgang der verlichting opgehouden; daar de Vorst zijn volk beminde, en het hooger schatte, over eene beschaafde en werkzame natie, dan over eenen hoop dweepende lediggangers, te gebieden. Hier hebben Vorst en volk gelijken tred gehouden, en, den laatsten slagboom van

{==370==} {>>pagina-aanduiding<<}
veronderde dwalingen verbrekende, den hechtsten grond gelegd voor toekomstig geluk. Hier oogst de getrouwe Vorst eene algemeene liefde van alle zijne onderzaten; hier oogsten alle de burgers de heerlijke vruchten der ware vrijheid.
Het is dan ook hier, dat de waarachtigste steunsels van den bloei der kunsten en wetenschappen zich met de inwendige veerkracht van den geest des Nederlanders, en de uiterlijke voordeelen, die hem omringen, zoo naauw verbinden en vereenigen, dat zij zelfs de stoutste verwachtingen wettigen mogen.
Eene vergrooting van grondgebied, en hereeniging van lang gescheidene broederen, heeft den werkkring uitgebreid, den redenaar eene grootere schouwplaats geopend, den opbouwer der schoone moedertaal nieuwe velden ter bezaaijing ontbloot. Eene heerlijke landstreek, wier aangename verschieten de verbeeldingskracht ontvonken, is met onzen door kunst geschapenen en behoudenen grond vereenigd, en vormt met denzelven een geheel, 't welk in verscheidenheid alle anderen overtreft. Betooverend was van ouds reeds de indruk, welken gindsche streken op den landbewoner maakten; met kracht maalde hij hare schoonheid, en de Vlaamsche schilderschool streefde welhaast den roem der Italiaansche op zijde. Ook thans nog heerscht ginds die edele kunst met niet minder grootschheid dan hier, waar de welsprekendheid en de dichtkunst veel hooger dan ginds zijn gezeteld, en de goddelijke toonkunst gelijken rang bekleedt als daar. Een edele wedstrijd is alzoo geopend, en met den beminnelijksten naijver gaan alle de kunstenaars ten reije. Met zusterlijke overeenstemming volgen hen de strengere wetenschappen, in welker beoefenaars ons vaderland zoo rijk, in vergelijking van anderen schatrijk is: de bewondering en toejuichting van eene geheele vereenigde natie ontvlamt aller eerzucht; en deze edele hartstogt wordt de bron eener grootheid, zoo als zij nimmer aan Nederland was toegedacht!

{==371==} {>>pagina-aanduiding<<}

Nog hooger, bovenal, moet die grootheid rijzen, omdat alle de inwoners van het vereenigde Nederland, van welk eenen stand of rang of geloofsbelijdenis ook, gelijk zijn voor de wet. Allen hebben gelijke aanspraak op de belooning hunner talenten; allen kunnen opklimmen tot de hoogste waardigheden; allen zijn vrij in de keuze hunner bestemming. Zoo is die gelijkheid onder eenen monarchalen regeringsvorm verwezenlijkt, welke van ouds alleen in gemeenebesten werd gezocht, en voor welke ook in latere dagen stroomen bloeds vergoten zijn, met welke alleen hare schim en schaduw werd verkregen! Maar zoo is ook de grond gelegd voor eenen ijver, voor eene inspanning, voor eene geestdrift, waarvan de uitwerkselen heerlijk moeten zijn voor het vaderland; zoo zijn de scheidsmuren neêrgestort, welke de verlichting tegenhielden, om ook tot de in weelde verzonkene hoogste standen door te dringen, en het hoogstmogelijke nut te doen; zoo is het geheele volk slechts één huisgezin, waarvan alle de leden streven naar een zelfde doel, het heil des vaderlands!
Maar, kan die verlichting zelve niet door de genen, die het naast den Vorst omringen, misbruikt worden tot einden, waarover zich de menschheid bedroeven zoude? Kan die grootheid, welke wij te gemoet zien, niet ontaarden in trotschheid en wulpschheid en weelde; en kunnen deze niet alle die schromelijke gevolgen hebben, welke eens den welsprekenden rousseau hebben doen ijveren tegen het nadeel der beschaving? Kan niet de lijst der door hem opgegevene tijdperken, waarin de grofste onzedelijkheid op de hoogste verlichting gevolgd is, ook nog worden vermeerderd? En kan dan, eindelijk, de loopbaan, welke door de vrijheid geopend werd, niet door veroveringszucht, door onderdrukking, door dwingelandij worden gesloten? - Voorzeker, M.H.! is dit niet vreemd in de geschiedenis der wereld; maar zeker ook is aan u, is aan iederen Nederlander het sterkste wapen daartegen ter hand gesteld, door hetwelk kloekmoedig te gebruiken gij het

{==372==} {>>pagina-aanduiding<<}
kwaad in de geboorte stuiten, en in zijne gevolgen geheel vernietigen kunt. Vrijheid van spreken en schrijven is u door de grondwet gewaarborgd. Zoo lang die bestaat, hebt gij niet te vreezen, dan voor uwe eigen werkeloosheid: zoo dra die verviel, ware u de grondwet zelve slechts eene begoocheling. Wijsgeer, redenaar, dichter, die het heil uwes vaderlands, die de goede zeden, die den godsdienst bemint! gij zelve zijt hun schild en beukelaar, wanneer het gevaar hen dreigt, dat de gouddorst, de wellust, de hofintrigue, dat de onregtvaardigheid van 's lands beambten doen ontstaan. De Vorst zelf roept u op te hunner, te zijner bescherming; want hij wil het goede en veracht het kwade. De Vorst zelf verlaat zich op u, dat gij niet zwijgen zult, maar met den donder uwer stem den onverlaat zult verpletten, die de vrijheid, de deugd, de regtvaardigheid van Vorst of van volk zou durven schenden. Gij spreekt, en 's Vorsten binnenkamer is niet voor u gesloten. Gij spreekt, en de ondeugd verbleekt. Gij spreekt, en de hoogst verhevenen dalen in het stof. En, weert gij zóó door deze uwe vrijheid alle angstige bekommernissen af, hoe verheft gij tevens door dezelve onze hoop op de toekomst! Nu is geen onderwerp meer verbodene stof, geene gedachte meer gekluisterd. Vrij en vrank laat gij, gij allen, die de kunsten en wetenschappen beoefent, uw verstand, uw gevoel, uwe verbeeldingskracht werken. Welk eenen oogst doet gij ons verbeiden, gij, die zoo vruchtbaar geweest zijt in eenen tijd, toen gij allen aan banden waart gelegd, en de minste afwijking van het afgebakend spoor met wiskundige strengheid werd teruggewezen! Met uitgespreide vleugelen verheft zich de geest der Nederlanderen tot het ideaal der volkomenheid; hij doorklieft eene matelooze ruimte, en zoo onbeperkt als zijne vlugt is, zoo grenzeloos is ook de rijkdom der genietingen, die van hem afdalen tot het gelukkige vaderland.
Of twijfelt nog iemand? Moet ik dan eindelijk bij dit alles nog voegen, dat de beoefening der kunsten en

{==373==} {>>pagina-aanduiding<<}
wetenschappen op de merkbaarste wijze door hen, die ons regeren, wordt begunstigd? Ja, ook de aanmoediging van 's lands wege is in al derzelver hooge instellingen uitgedrukt. Alom worden geleerden en kunstenaars geacht en met onderscheiding behandeld: de adel der verdienste, de adel der deugd, de waarachtige adel des menschen, wordt in zijnen hoogen rang erkend. De vrije kunsten worden van alle lasten ontheven; de Vorsten en Vorstinnen des lands wedijveren in derzelver beoefening met hunne landgenooten, en dingen met hen naar de volmaaktheid: de hand des Konings voert den profetischen dichter, den verhevenen wijsgeer, den edelen kunstenaar in de reijen der geordenden, en, hetgeen nog meer is, zijn mond bestuurt de scholen der wetenschappen door wetten, welke niet dan wijsheid en verlichting ademen. - Wat zie ik, M.H.! stemt gij allen mij met levendige overtuiging toe? Wel, laat ons dan de toekomst met eene verlevendigde hope te gemoet staren!
Maar laat ons dan ook onszelven dier toekomst waardig gedragen. Gij, die hier tot dezelve nadert, als tot eene plant, welke door uwe zorgen is opgekweekt, o verlaat haar niet in haren groei tot volkomenen wasdom! Wat zoude uw hart u zeggen van eenen zoon, wiens moeder hem door hare toespraak in de dagen van tegenspoed heeft opgebeurd, en hem rijkelijk heeft bijgestaan met alles, wat hem het leven kon dierbaar maken, en die, nu hij zelf tot voorspoed gekomen is, zijne moeder konde vergeten? - Afkeerig van zulk eene ondankbaarheid, zult gij, integendeel, den tempel, die u eene schuilplaats was tegen de staatsstormen, door uwen bijstand tegen alle afbreuk beschermen, door uwe vlijtige opkomst tegen den smaad der verlating beveiligen. De voorspoed zal u met zijne aanlokselen omringen; maar hier zult gij verademing zoeken voor de werkzaamheid, welke ook hij vereischt: hier zult gij de leeringen der wijsheid, de bloemen der bevalligheid, de siersels der zanggodinnen vereenigd vinden, om u het

{==374==} {>>pagina-aanduiding<<}
levenspad te veraangenamen, en, als den weg tot eene betere wereld, te verheerlijken. Dierbaar zij u dan haar zegen; zoo dierbaar als het vaderland!

Waarnemingen, betrekkelijk de koepokinenting, bij reeds met kinderziekte besmette voorwerpen.

(Vervolg en slot van bl. 327.)

De Koepokstof, welke ik, zoo als in de derde Waarneming vermeld staat, op den 20sten October, den achtsten dag der Koepokken zoo wel, als der Kinderziekte, van geertruida adriana g. tusschen glaasjes bewaard had, bezigde ik den volgenden dag, ter inenting der vier navolgende kinderen, ten einde den afloop dezer kunstbewerking naauwkeurig gade te slaan.

Vijfde Waarneming.

Vooreerst dan werd anna o., een zeer gezond meisje, acht maanden oud, met dezelve gevaccineerd. Op den 25sten Oct., den vierden dag na de inenting, waren er sporen aanwezig, dat de inenting gevat had.
Op den zevenden dag na de inenting stonden de'Koepokken als gewoonlijk.
Op den elfden dag hadden zij den gewonen rooden rand, hoewel deze eenigzins kleiner in omtrek was: overigens was het kind volkomen gezond.
Op den twaalfden dag na de inenting vertoonden zich, eerst in het gezigt, naderhand op de overige deelen des ligchaams, zeer kleine puistjes; zijnde het kind volkomen wel.
Op den veertienden dag na de inenting waren de Koepokken met eene gelijkmatige korst bedekt, en er bleven nog eenige teekenen van den rooden rand aanwezig. Het was de derde dag, dat zich kleine puistjes vertoond hadden; zij waren hard op het gevoel, en

{==375==} {>>pagina-aanduiding<<}
droegen meerendeels de kenteekenen van valsche Kinderpokken; sommige in het gezigt schenen in het opkomen, andere waren reeds verder; alleen op de kin was er ééne aanwezig, welke de gedaante van eene natuurlijke Kinderpok had aangenomen. De gezondheid was geenszins gestoord.
Op den vijftienden dag na de inenting was het kind volmaakt wel; de roode kring der Koepokken was geheel verdwenen; derzelver korst droog en regelmatig. Het was de vierde dag na de uitbotting; sommige puistjes waren geheel verdroogd, waaronder ook dat op de kin, 't welk gisteren zoo geheel de gedaante van eene natuurlijke pok had aangenomen; andere, daarentegen, schenen op te komen; terwijl, eindelijk, eenige, hoewel zeer weinige, op eenen rooden grond stonden te zweren.
Op den zestienden dag na de inenting stonden de Koepokken als gisteren; het kind bleef volmaakt gezond; de meeste puistjes waren verdwenen, sommige verdroogd; slechts hier en daar scheen een nieuw ten voorschijn te komen.
Op den zeventienden dag na de inenting, den zesden na de uitbotting, was het uitslag geheel verdwenen of verdroogd; ook de Koepokken waren met eene harde, drooge korst voorzien. Overigens was en bleef de gezondheid geheel onbelemmerd.

Zesde Waarneming.

Desgelijks werd op den 21sten October dezelfde stof, waarvan in de voorgaande Waarneming gesproken is, ter inenting gebezigd bij elisabeth s., een gezond kind van twaalf weken.
Tot op den negenden dag na de inenting was het kind volmaakt gezond gebleven, en de Koepokken, waarvan slechts twee op den linker arm waren opgekomen, hadden geheel haren natuurlijken loop behouden. Den volgenden dag vertoonden zich, eerst op het gezigt, naderhand op enkele andere deelen des ligchaams, klei-
{==376==} {>>pagina-aanduiding<<}
ne puistjes, voorafgegaan door braking, onrust, schreeuwen, en vergezeld van eene zware ontlasting van dunne en stinkende drekstoffen.
Op den elfden dag na de inenting, den tweeden der algemeene uitbotting, hadden de Koepokken eene geheel witte kleur, even als eene rijpe zweer, waren plat en ineengevallen; zij hadden een' zeer grooten en harden, hoogrooden rand, geheel als bezaaid met kleine witte puistjes, uitziende als rijpe zweren, in gedaante en grootte volkomen gelijk aan opkomende pokjes. In het gezigt vertoonden zich vele dergelijke puistjes; eene zeer groote stond op het sleutelbeen aan de regter zijde, en scheen reeds te verdroogen; de borst, buik en beenen waren geheel vrij van uitslag. De dunne ontlasting duurde voort; de pols was snel en koortsachtig; de tong zuiver; het kind zeer onrustig, echter gretig naar de moederlijke borst. Voor geneesmiddel bekwam het eene Infus. sl. Arnic. met Sp. Minder. en Syr. diacod.
Op den twaalfden dag na de inenting, derden der uitbotting, was het kind minder onrustig, zonder koorts; de ontlasting was minder; het nam gretig de borst, en de gezondheid scheen minder gestoord. De puist op het regter sleutelbeen was geheel verdroogd, en bijna afgevallen. De moeder, eene zeer geschikte vrouw, verzekerde mij, dat zij deze eerst bij het opkomen der pokken ontdekt had; terwijl dezelve, bij het dagelijks wasschen van haar kind, geenszins aan hare aandacht konde ontglipt zijn. Het getal der puistjes was in het gezigt, en vooral rondom de kin, zeer vermeerderd; voorts waren er vele op de beenen en billen aanwezig, terwijl slechts enkele op de handen, armen, borst en buik gevonden werden. De Koepokken hadden de gedaante van platte, rijpe zweren, waren zeer wit van kleur, en schenen eene taaije, etterachtige stoffe te bevatten. Derzelver roode rand was minder uitgebreid, echter donker van kleur en hard; de kleine puistjes op denzelven waren wel grooter dan gisteren,

{==377==} {>>pagina-aanduiding<<}
echter kleiner dan op de overige deelen des ligchaams; alle, zoo wel hier als elders, hadden ligte sporen van eenen umbilicus. Ik liet, om de verdere uitbotting te bevorderen, de geneesmiddelen voortgebruiken.
Op den dertienden dag na de inenting, vierden der uitbotting, waren sommige pokken, voornamelijk in het gezigt, echter ook op andere deelen des ligchaams, in grootte toegenomen, hoewel niet in getal vermeerderd. De puist op het sleutelbeen was met eene drooge korst bedekt, maar stond zeer vurig. De rand der Koepokken was aanmerkelijk in omtrek en roodheid afgenomen; op denzelven waren de pokjes in zoo grooten getale aanwezig, dat zij, zonder ineen te vloeijen, niet meerder konden zijn; in grootte, intusschen, hadden zij niet aangewonnen. De Koepokken zelve bleven nog geheel wit; hare gedaante was veranderd, op het aanraken vast en eeltachtig, als zonder stof, en geheel plat. Overigens was de gezondheid zeer goed.
Op den veertienden dag na de inenting, vijfden der uitbotting, was er naauwelijks eenige stof in de pokjes merkbaar; zij schenen eenigzins traag in haren loop, stonden desniettemin zeer goed; die op de areola, hoewel klein, waren echter aanmerkelijk in grootte toegenomen; op allen was de indruk, of umbilicus, verdwenen: het getal was niet vermeerderd. De puist op het sleutelbeen was droog, en met eene korst bedekt. De Koepokken waren geheel van gedaante veranderd, en vertoonden, met de natuurlijke pokken ineengesmolten, eene geheel onregelmatige, vrij uitgestrekte figuur; zij waren zeer plat, geheel wit van kleur, en bevatteden geene stof; de roode rand was geheel verdwenen, en de hardheid verminderd.
Op den vijftienden dag na de inenting, zesden der uitbotting, waren de pokjes overal met eenige stof gevuld, vooral die, welke op het gezigt stonden; aanmerkelijk was derzelver getal rondom de kin, insgelijks in de nabijheid der Koepokken; ja zelfs in hare drooge, witte, onregelmatige en harde massa schenen eenige

{==378==} {>>pagina-aanduiding<<}
zeer kleine, nu eerst opgekomene, puistjes door, en werden door de Koepok als overdekt; de areola was wederom vermeerderd, zeer rood, heet en hard op het aanvoelen; de kleine pokjes op dezelve en in de Koepok zeer klein, als speldenknoppen. Overigens was het kind zeer wel.
Op den zestienden dag na de inenting, zevenden der uitbotting, waren de Koepokken droog, onregelmatig en bruinachtig van kleur; het roode en harde der areola was verminderd; echter stonden op dezelve nog pokjes, meestal ter grootte van speldenknopjes en kleiner, sommige iets grooter, en één zelfs met stof gevuld. De overige pokken stonden zeer goed, waren rond van gedaante en welgevuld, en hadden eenen rooden grond.
Op den zeventienden dag na de inenting, achtsten der uitbotting, begonnen de pokken aan de kin te verdroogen, en op andere plaatsen werden zij met eene gele kleur bedekt. De form der Koepokken bleef zeer onregelmatig; zij hadden eene ligt bruine en dunne korst; de omtrek bleef nog wel eenigzins rood, maar geenszins hard; ook bleven de pokjes daar ter plaatse nog even klein, als kleine blaasjes zonder stof, maar met een' ligten indruk voorzien. Er verspreidde zich rondom dit kind een zeer onaangename, eigenaardige pokken - stank.
Op den achttienden dag na de inenting, negenden der uitbotting, begonnen de Kinderpokken meer en meer op te droogen. De Koepokken kregen eene nog drooger en onregelmatiger korst; de pokjes op haren omtrek stonden deels als drooge blaasjes, deels waren zij opengescheurd, en vielen af.
Op den negentienden dag na de inenting, tienden der uitbotting, waren aan de kin enkele pokken afgevallen; alle overige werden drooger. De onregelmatige korst der Koepokken was harder; enkele pokjes op haren omtrek waren hard op het gevoel, even als nu eerst opkemende; op den volgenden dag, intusschen, waren

{==379==} {>>pagina-aanduiding<<}
zij wederom verdwenen, al de blaasjes opengesprongen, en de losse epidermie afschilferend.
Op den tweeëntwintigsten dag na de inenting, dertienden der uitbotting, vielen de pokken meer en meer af; de korst der Koepokken meer ingekrompen.
Op den vierentwintigsten dag na de inenting, vijftienden der uitbotting, waren, uitgezonderd in het gezigt, meest alle pokjes afgevallen, en derzelver plaats door donkerroode vlakken vervangen.
Op den negenentwintigsten dag na de inenting, twintigsten na de uitbotting, waren al de Kinderpokken afgevallen; maar de Koepokken vielen eerst af op den 31sten December, zijnde dus tien weken na derzelver inenting. Intusschen genoot het kind, van den 3den November te rekenen, eene onafgebrokene gezondheid.

Zevende Waarneming.

De stof, waarmede de kinderen uit de twee laatstvoorgaande Waarnemingen ingeënt werden, bezigde ik teffens op denzelfden 21sten October voor frederika wilhelminan., een zeer gezond meisje van omtrent één jaar.
Tot op den elfden dag na de inenting hadden de Koepokken haren geregelden gang gehouden, en waren heden met een' zeer goeden rooden kring voorzien. Er vertoonden zich nu hier en daar, meest echter op het gezigt, kleine puistjes, even als opkomende pokjes. Intusschen bleef de gezondheid ongestoord.
Op den twaalfden dag na de inenting, tweeden der uitbotting, was het kind onrustiger dan gisteren, nam echter gretig de borst, maar had, volgens zeggen der moeder, sinds vijf dagen geene ontlasting gehad. Het gezigt was met een aanmerkelijk getal pokjes bezet, desgelijks de billen en beenen; minder vond ik op de borst, en slechts zeer weinige op de armen. De vier Koepokken hadden het aanzien van rijpe zweren, en waren met een' taaijen etter gevuld; de kring was zeer rood en hard, maar kleiner geworden in omtrek; dezelve was met ontel-
{==380==} {>>pagina-aanduiding<<}
bare kleine pokjes als bezaaid; alle, niet slechts hier, maar ook elders, hadden eenen ligten indruk. Om de verdere uitbotting te bevorderen, gaf ik een mixtuur, bestaande uit Aq. Sambuc. met Sp. Minder. en Syr. Alth.
Op den dertienden na de inenting, derden der uitbotting, hadden de pokjes in getal, maar niet in uitgebreidheid, gewonnen. Het kind was rustiger, zonder koorts, en had eene zeer goede ontlasting gehad. De kring der Koepokken was meer zamengetrokken; zij zelve waren zeer wit, hard en eeltachtig op het aanraken, plat, en van gedaante veranderd.
Den veertienden dag na de inenting, vierden der uitbotting, hadden de pokken aanmerkelijk in grootte gewonnen; het geheele ligchaam, maar vooral het gezigt, was zeer vol van dezelve; oogen en neus waren gesloten: eenige op het gezigt bevatteden eene heldere vloeistof; derzelver indruk was verloren. De Koepokken waren zeer van gedaante veranderd, en vormden, met de pokken als ineengesmolten, eene zeer onregelmatige, uitgebreide en platte siguur, wit van kleur en zonder eenige vloeistof. De areola was verdwenen, de hardheid minder, en de pokken daar ter plaatse, hoezeer nog klein, grooter dan voorheen.
Op den vijftienden dag na de inenting, vijfden der uitbotting, waren al de pokken met zeer veel stof gevuld, en, hoewel ieder op zichzelve stond, was het geheele ligchaam er mede als overdekt; oogen en neus bleven gesloten. De Koepokken waren van eene platte, harde, drooge en onregelmatige massa ter grootte van eene groene erwt verheven, en vertoonden zich als eene gezwollen blaas; dezelve met eene naald geopend zijnde, ontlastte zich eene waterachtige, halfdoorschijnende, zelfstandige, geelachtig-witte vloeistof, even als in de pokken, stadio suppurationis, bevat is. De areola was op nieuw ten voorschijn gekomen, zeer rood van kleur, gezwollen en hard; de pokken op dezelve waren veel grooter, en bevatteden, als elders, stof.

{==381==} {>>pagina-aanduiding<<}

Op den zestienden dag na de inenting, zesden der uitbotting, waren de Kinderpokken zeer gevuld, en stonden als parels op eenen levendig rooden grond; zij bedekten het gansche gezigt en overige ligchaam; door dezelve bleven oogen en neus gesloten. De Koepokken waren bruinachtig van kleur, geheel onregelmatig van vorm, en bevatteden op nieuw zeer veel vloeistof; derzelver areola was veel in kleur en hardheid verminderd: ook daar stonden de pokken als elders, uitgezonderd enkele, die zeer klein bleven.
Op den zeventienden dag na de inenting, zevenden der uitbotting, begonnen de pokken, voornamelijk in het gezigt, zeer op te droogen, zoo zelfs, dat nu neus en oogen geopend werden gevonden. De Koepokken waren met eene onregelmatige, bruine, vlakke en harde korst overdekt; op de areola, die nog eenigzins rood was, droogden ook enkele pokken; sommige, daarentegen, waren nog geheel met stof gevuld: hare grootte verschilde wijders weinig met die op andere deelen des ligchaams.
Op den achttienden dag na de inenting, achtsten der uitbotting, begonnen de pokken zeer sterk te verdroogen; ook de onregelmatige crusta der Koepokken werd dikker en harder, gelijk ook de Kinderpokken in haren omtrek.
Op den negentienden dag na de inenting, negenden der uitbotting, scheen ééne korst der Koepokken los te worden; in hare nabijheid kon men de los geworden opperhuid bij geheele stukken afwrijven.
Op den eenentwintigsten dag na de inenting, elfden der uitbotting, waren vele pokken afgevallen, gelijk ook ééne korst der Koepokken; de huid was daar ter plaatse geheel gaaf, uitgezonderd een klein kuiltje, mogelijk de plaats der inenting.
Op den vierentwintigsten dag na de inenting, veertienden der uitbotting, waren, slechts weinige uitgezonderd; alle pokken afgevallen; de plaats, waar zij gestaan hadden, was donkerrood. Op de twee laatst-
{==382==} {>>pagina-aanduiding<<}
voorgaande dagen waren de Koepokken afgevallen, alle een klein kuiltje, met een roofje in het midden, achterlatende.
Ik verliet het kind overigens zeer gezond; hebbende hetzelve sinds den 3den November geene de minste teekenen van andere ongesteldheid gehad.
Het verdient opmerking, dat, een ander kind, met name maria b., elf maanden oud, op denzelfden dag, den 21sten October, met gewone Koepokstof ingeent zijnde, de Koepokken haren geregelden loop gehouden hebben, in weerwil dat dit kind met het laatstgenoemde al dien tijd in ééne wieg heeft doorgebragt, zonder door de Kinderziekte of eenige andere ongesteldheid te worden aangetast. Neemt men in aanmerking, dat de eerste teekenen van Kinderziekte zich op den elfden dag na de Vaccinatie bij het eerste vertoonden, zoo kan men als zeker vaststellen, dat de Koepokken, in dat tijdperk gevorderd, reeds al haar beveiligend vermogen uitoefenen.

Achtste Waarneming.

Eindelijk bezigde ik een gedeelte der stof, waarmede de kinderen, in de drie laatste Waarnemingen voorkomende, werden ingeënt, tot hetzelfde oogmerk bij sophia louisas., een meisje van ongeveer vier jaren; en deze bewerking had desgelijks op den 21sten October plaats.
Op den vierden dag na de inenting deden zich kenmerken op, dat dezelve gevat had.
Op den zevenden dag na de inenting scheen de loop onregelmatig, en dus de Koepok valsch te zullen worden.
Op den elfden dag na de inenting waren de Koepokken geheel onregelmatig, en schenen reeds te verdroogen; terwijl zij op den vijftienden dag na de inenting niets meer dan kleine, drooge stippen achterlieten: er bleef dus geen twijfel over, of de Koepokken mogten voor valsch verklaard worden. Van het oogenblik der inenting af, tot op heden, heeft het kind geen schijn

{==383==} {>>pagina-aanduiding<<}
van ongesteldheid gehad. Misschien had het reeds in vroegeren tijd in besmetting geweest; zijnde het een vondeling, en dus niets aangaande de vroegere lotgevallen te beslissen.

Opzettelijk heb ik mij bij die voorwerpen, waar de uitbotting der Kinderziekte met eenige toevallen verzeld ging, van de meest aangeprezene geneesmiddelen, uit kwik- of spiesglas-bereidingen bestaande, onthouden, ten einde door deze, zoo vermogend op de huid werkende, geene bijzondere wijziging aan den loop der ziekte mede te deelen. Ligtelijk zal men uit de gegevene Waarnemingen het verschil van het behoedende der Koepokken kunnen opmaken, waarschijnlijk naar mate min- of meerder vatbaarheid voor de besmetting bij onderscheidene voorwerpen aanwezig was. Intusschen blijkt het genoegzaam, dat in geen der gevallen, hoe hevig ook de Kinderziekte mogt woeden, aan deze door de Koepokken een kwaadaardige loop is toegevoegd geworden. Weshalve men veilig, bij vooronderstelde besmetting, deze kunstbewerking mag aanraden, ten einde, zoo mogelijk, den gevreesden vijand te verjagen, gelijk zulks zonder tegenspraak in de vijfde Waarneming plaats heeft gevonden, en misschien wel tot een' gemakkelijker afloop der Kinderziekte mede te werken, gelijk uit de vierde Waarneming mag blijken, welk kind deze ziekte in een' vrij minderen graad dan hare beide zusters gehad heeft.
Zeker schijnt de tusschenkomst der Koepokken iets tot het later ten voorschijn komen der Kinderziekte te weeg te brengen. Waarom anders is deze, welke bij de gewone inenting zich meestal tusschen den zevenden en negenden dag bepaalt, in de vijfde, zesde en zevende Waarneming, eerst met den tienden, elfden, en zelfs twaalfden dag begonnen?
Vooral belangrijk kwamen mij deze Waarnemingen voor, ten einde de voorzigtigheid omtrent de keuze

{==384==} {>>pagina-aanduiding<<}
der Koepokstof ten sterkste aan te bevelen; daar van dezelve, naar mijn inzien, zoo veel tot bevestiging van haar beveiligend vermogen afhangt.
Eenigen tijd geleden, vond ik in het Journ. der Prakt. Heilk. von c.w. hufeland, IV St. April 1815. pag. 47, een verhaal van Prof. remer, dat hij vier kinderen vaccineerde met de stoffe van een gezond achtjarig meisje, hetwelk den avond na het nemen der stoffe natuurlijke Kinderziekte kreeg, waaraan zij op den elfden dag overleed; terwijl de ingeënten ware Koepokken kregen, zonder door Kinderziekte te worden aangetast. De Hoogleeraar bepaalt hier den dag niet, waarop door hem de stof genomen is; zeggende alleen, dat hij de inenting verrigtte mit der sehr schönen wasserhellen Lymphe, aus den ausgezeichnet volkommenen Pusteln eines achtjährigen Mädchens, etc.
Te zelfder plaatse verhaalt hij, in eene aanteekening, den gunstigen afloop van eene Vaccinatie met stof, onwetend van een kind genomen, met syphilis besmet; daarbij betoogende, dat een in het ligchaam aanwezig miasma zich niet aan de Koepokstof kan mededeelen, zoo lang dezelve nog voor overbrenging geschikt is; terwijl, volgens zijne meening, de Koepok dan slechts plaatselijk werkzaam is.
Het zij verre, dat ik de waarheid dezer waarnemingen eenigzins in twijfel zou willen trekken; immers kan de geregelde en ongestoorde loop der Koepokken van eene mindere vatbaarheid, of andere ons onbekende oorzaken, hebben afgehangen. Intusschen leeren mijne proefnemingen, dat de Koepokken, hoe geregeld in haren loop, hoe natuurlijk, en schoon in gedaante, met hare stof een ander smet kunnen bevatten, dat onveranderd zijne werking op het dierlijk ligchaam uitoefent. En, zoo zij de smetstof der Kinderziekte onveranderd kunnen overbrengen, voor welke, bij derzelver geregelde werking, alle vatbaarheid in het ligchaam, gedurende het geheele leven, vernietigd wordt, hoe veel gemakkelijker kunnen dan niet

{==385==} {>>pagina-aanduiding<<}
zoodanige mede overgaan, tegen welke de Koepokken, ten minste tot op den huidigen dag, nog niet als behoedmiddel bekend staan?

Nieuw ontdekte volkplanting in de Zuidzee.

Kapitein staines heeft met de schepen Briton en Tagus eene Europesche volkplanting midden in de Zuidzee ontdekt, waaromtrent de Engelschen ons het volgende berigten:
In het jaar 1789 brak, gelijk bekend is, op het Koninklijke schip Bounty, dat den broodvruchtboom van Otaheite naar de Westindiën zou overbrengen, gedurende de terugreize, op aanhitsing van eenen zekeren christian, eene muiterij uit. De Kapitein en zijne osficieren werden in eene boot uitgezet, en landden, na eenen wonderbaren togt, op een der Moluksche eilanden aan, waar zij eene Hollandsche volkplanting vonden. De muiters bragten het schip terug naar Otaheite, beproefden menigerlei ondernemingen, doch werden oneens, ten deele vermoord, ten deele ook later van een ander Engelsch schip gevangen genomen en naar Engeland teruggebragt, waar zij de verdiende straffe leden. Intusschen was christian zelf, met acht zijner medgezellen, noordwaarts gezeild; hij nam van Otaheite twaalf vrouwen en zes mannen mede; doch, daar men nooit weer van deze menschen gehoord had, geloofde men, dat zij reeds lang verongelukt waren. Hoe groot was, dus, de verbazing, toen Kapitein staines, met de schepen Briton en Tagus, op den togt van de Markiezen-eilanden naar Valparaiso, den 17 Sept. 1814, op een voor woest gehouden eiland, dat op de kaarten Pitcairn eiland genoemd wordt, water innemen wilde, en eene boot vol bloeijende jonge lieden op het schip toeroeide, de Engelschen in de Engelsche taal begroetende! Het bleek spoedig, dat deze schoone jeugd de nakomelingschap dier muiter-volkplanting was, welke intusschen zeldzame lotgevallen had ondergaan. Slechts weinige jaren hadden zij zich daar neêrgezet, toen de zes Otaheiters, hunne slaven, in éénen nacht de gezamenlijke Engelschen
ombragten, tot op éénen, die zwaar gewond achterbleef. In denzelfden nacht oefenden de weduwen der verslagenen het regt van wedervergelding, en vermoordden hare landslieden; en die ééne

{==386==} {>>pagina-aanduiding<<}
Engelschman, john adams, bleef met de vrouwen en kinderen over. Deze kinderen zijn onder elkander gehuwd, en hebben reeds weder kinderen voortgebragt; zoodat Kapitein staines, na vijf-en-twintig jaren, eene bevolking van zesen-veertig volwassenen en een groot aantal kinderen vond. Allen waren groot en sterk, van bewonderenswaardige schoonheid; en de zeelieden verheugden zich, in hen al de trekken eens openen, Engelschen gelaats te vinden. Het meest onderscheidde zich de oudste zoon van dien christian, de eerstgeborene van het eiland, ongeveer vijf-en-twintig jaar oud, die den zonderlingen naam draagt van donderdag october christian. John adams, een man tusschen de vijftig en zestig jaren, is de patriarch van dit nieuwe volkje, en teffens deszelfs leeraar en wetgever. Elk van hen moet het land bouwen, en, heeft hij een stuk gronds bruikbaar gemaakt, zoo kiest hij zich een meisje, en de oude matroos verbindt het jonge paar. Hij is gestreng op goede zeden, en heeft de gevoelens van den godsdienst bij zichzelven en bij zijne jonge volkplanting zeer levendig weten te houden. De Engelschen waren diep geroerd, toen de eerst aan boord gekomene jongelingen op eenen kleinen maaltijd onthaald werden, daar een van hen opstond, en, met gevouwen handen, staande een gebed uitsprak. Wonderbaar was de verbazing dezer halfwilden over eene koe, welke zij aan boord van de Briton vonden; zij wisten niet, of het eene groote geit, dan een gehoornd varken was. Adams was in den beginne vol vrees, dat men hem zou arresteren; doch, toen hem verzekerd werd, dat men zelfs van zijn bestaan niets af wist, veel minder zoodanigen last had, was de vreugde van dit volkje onbeschrijfelijk. De gansche rijkdom des eilands werd te werk gesteld, om de gasten te onthalen, - yams, kokosnoten, andere vruchten, eijeren, en
geitenmelk; adams wilde zelfs voor het feestmaal een varken slagten, doch hetwelk men niet toeliet. De kunst, om uit boombast kleederen te maken, hebben zij van Otaheitesche vrouwen, hunne moeders, geleerd, die bijna alle reeds overleden zijn. IJzer en velerlei gereedschappen bezitten zij nog van het schip, dat hunne vaders naar dit eiland bragt, en hetwelk terstond bij de eerste landing tot noodig gebruik esloopt werd. In kunstvlijt en in alle ondernemingen vertoont zich Europesche planmatigheid. De jonge meisjes van het eiland verwerven van de

{==387==} {>>pagina-aanduiding<<}
reizigers eenen enthusiastischen lof; en adams betuigde, dat sedert christian's dood geen misdrijf weer op het eiland had plaats gehad. Alle jongelingen en meisjes hadden doorgaans Engelsche gelaatsvorming, en in hunne kleur die onbevallige roodheid der eilandbewoners van den stillen Oceaan niet. De meisjes hadden een rokje, dat tot aan de knie reikte, en eene soort van mantel, minder om bestendig te dragen, dan om zich tegen de zon te beschutten. De jonge christian had een' doek om de heupen, en een' stroohoed met hanevederen op het hoofd. Het klimaat is zeer schoon en helder. Het eiland, niet groot in omtrek, is zeer vruchtbaar; er bevinden zich varkens, bokken, velerlei gevogelte, aardappelen, broodvrucht enz., en de kust is zeer vischrijk. De inwoners spreken de Otaheitesche taal en de Engelschen waarop Kapitein staines, in zijn verslag aan den Vice-admiraal dixon, het voorstel bouwt, dezelven tot zendelingen te gebruiken; dat echter, is te hopen, geene plaats zal grijpen. Staines geeft de ligging van het eiland aan op 25 graden, 4 minuten zuider breedte, en 130 graden, 25 minuten wester lengte van Greenwich.




Nieuwe beschrijving der stad Washington, in Noord-Amerika.

Washington is eene geheel nieuwe stad; maar het kan en zal niet lang duren, of zij zal de oudste steden der nieuwe wereld in omtrek, pracht en volksmenigte verre achter zich laten. Reeds thans munt zij door de menigte van groote, openbare gebouwen en paleizen boven andere plaatsen in de Vereenigde Staten uit. Doch, hetgeen zij thans doet zien, is slechts als den eersten grondslag tot het groote werk te beschouwen, welks oprigting en voleindiging toekomenden tijden is aanbevolen. De geschiedenis harer eerste grondlegging en hares snellen wasdoms is, kortelijk, volgende:
De bondgenootschappelijke regering kon, uit den aard der zake, haren bestendigen zetel niet verkrijgen in eenen of anderen der afzonderlijke staten van het Bondgenootschap. Want daardoor zou dezen een voorregt boven de anderen zijn ingeruimd, dat, volgens het aangenomen beginsel, niet behoorde plaats te grijpen; en vroeger of later zou zich dezelve tot

{==388==} {>>pagina-aanduiding<<}
eene soort van Centraalstaat verheven hebben. De plaats tot de Residentie van de bondgenootschappelijke regering, en voor de bijeenkomsten van het Congres, moest op een van al de staten onafhankelijk gebied verkozen worden, en wel in een oord, dat, zoo veel mogelijk, allen leden der vereeniginge even geschikt lag. De, met het ontwerpen eens dienstigen plans belaste, Ingenieurs sloegen een, in de nabijheid der zee, tusschen Maryland en Virginiën gelegen grondgebied, tot dit einde, voor; en er werd besloten, de bondgenootschappelijke stad aan de oevers van den schoonen vloed Potowmack, die de grenscheiding tusschen de beide evengenoemde staten vormt, aan te leggen. De bondgenootschappelijke regering trad, tot dit oogmerk, met de regering dezer laatsten in onderhandelingen, om hunne bewilliging in den afstand dier gronden te verkrijgen, die van nu af aan een bijzonder, allen staten gemeenschappelijk toebehoorend, distrikt zouden uitmaken. De regeringen van Maryland en Virginiën rekenden het zich eene eer, door hunne ligging in staat te zijn, tot de volvoering eener zoo gewigtige onderneming bij te dragen. Zij gaven met genoegen hunne toestemming tot den afstand des gevorderden grondgebieds; en de eigenaars der landerijen, die aan het Congres op deze wijze overgegeven werden, vroegen zelfs geene schâvergoeding voor hun verlies. Het onafhankelijk distrikt, dat in dezer voege uit afgescheurde brokken van twee staten zamengesteld werd, verkreeg, naar den eersten ontdekker der nieuwe wereld, christoffel columbus, den naam van het distrikt Columbia, en de, op deszelfs grondgebied aan te leggen, bondgenootschappelijke stad dien des grooten washingtons, den voornaamsten grondlegger van Amerika's onafhankelijkheid.
De nieuwe stad moest, naar het besluit van het Congres, aan hare grootsche bestemming, zoo wel ten opzigte van den omtrek, als in schoonheid en pracht, ten volle beantwoorden. Zij zou zich verscheidene geograsische mijlen ver in de lengte en in de breedte uitstrekken, en het geheel zoo wel, als de enkele deelen, het merk van grootheid en smaak dragen. Het plan (*), dat bij den eersten aanleg van Washington ten grond-
{==389==} {>>pagina-aanduiding<<}
slage verstrekt heeft, en bij de uitzetting der stad steeds ten blijvenden rigtsnoer dient, is ook inderdaad zoo éénig in zijne soort, dat er bezwaarlijk ooit te voren op aarde, bij de bouwing eener stad, naar een' zoo kolossalen maatstaf is ontworpen. Terstond in den beginne werd vastgesteld, dat Washington, ten aanzien harer toekomstige uitbreiding, geschikt moest zijn, om ten minste eene bevolking van 400,000 tot op een half millioen inwoners op te nemen; doch de afgestokene grenzen leveren eenen zoo ontzettenden omtrek, dat binnen dezelven ligtelijk meer dan een millioen menschen eene woonplaats konden vinden. Met het reusachtige des geheels staat dan ook de verdeeling der straten en pleinen, de lengte en breedte der eersten, en de wijde omvang der laatsten, in de volkomenste overeenstemming. Alle straten worden met de grootste regelmatigheid aangelegd; de rijen huizen volgen lijnregte linien. Deze straten zijn ten deele zoo breed, dat, buiten de trottoirs, (kleine steentjes) op beide zijden, zes rijtuigen nevens elkander genoegzame ruimte hebben; terwijl zij somtijds mijlen verre lengte hebben. De pleinen zijn gezamenlijk regelmatig, in ronde of vierkante vormen, en zoo groot, dat duizenden van menschen, paarden en
wagens op dezelven kunnen rondwoelen. De verschillende armen van den breeden en bevaarbaren vloed Potowmack, welke de stad van het westen naar het oosten doorstroomen, brengen verscheidenheid in de harmonische eenheid des geheels, opdat zich het oog, bij den gestadigen aanblik van de lijnregte regelmatigheid der, zich onderling met regte hoeken doorsnijdende, straten, niet vermoeije; schoon ook in dit opzigt reeds door de ongelijksoortigheid der pleinen, die het perspectief tot rustpunten verstrekken, voor afwisseling gezorgd is. Washington zal, wanneer het daar eenmaal naar dit meesterlijk ontwerp voleindigd staat, niet slechts de grootste, maar te gelijk ook de schoonste stad der geheele beschaafde wereld zijn.
Het Kapitool, of het paleis voor het Congres, was een der eerste openbare gebouwen, waarvan in de bondgenootschappelijke stad de grond gelegd werd. De plaats voor hetzelve werd op eene schoone, in het oog vallende, hoogte uitgezocht, en het plan in eenen zeer prachtigen stijl ontworpen. Men wilde, dat het in ieder opzigt een meesterstuk der bouwkunst wierd, en in grootheid en omtrek alles

{==390==} {>>pagina-aanduiding<<}
overtrof, wat van deze foort tot nog toe in de Vereenigde Staten was gezien. Het Congres-paleis verkreeg de bestemming, om niet slechts de vergaderzalen voor den Senaat en de Representanten, maar ook de rijks-archieven in zich te bevatten. Men besloot tevens, eene groote bibliotheek, alsmede een Museum en kunstverzameling, daarin aan te leggen, Portretten van de onderscheidene Presidenten, die van tijd tot tijd aan het roer van staat gezeten, gelijk van andere personen, die zich bij het vaderland bijzonder verdienstelijk hebben gemaakt, zouden in de zalen opgehangen worden. De uitgave, intusschen, welke de stichting van dit uitgebreide praalpaleis vorderde, was zoo groot, dat men zich vooreerst te vreden hield, slechts eenen vlengel van hetzelve te voltooijen, waarmede de vernielingswoede der Engelschen, toen zij, in den onlangs geëindigden krijg, Washington overrompelden, haar woeste spel gedreven heeft. Het groote plein vóór het Kapitool zal een der schoonsten worden, die ergens eene hoofdstad vertoonen kan. Terstond in den beginne was men het daarover eens, dat hetzelve, tot sieraad, in het midden washington's beeldzuil moest verkrijgen, als een eenwig nationaal gedenkteeken voor dezen grooten man.
Van het Kapitool af werd eene zeer breede, inderdaad heerlijke, ten minste een half uur lange, straat, in eene lijnregte rigting, tot aan een ander plein voortgebouwd, waarop het paleis des Presidents werd gesticht; zoodat de woning des laatsten, door eene groote straat, met het paleis der vergadering van het Congres in verbinding gebragt werd, en vlak tegenover hetzelve te staan kwam. Door de Congresakte, welke de bondgenootschappelijke stad haar eerste bestaan gaf, werden ook de, tot oprigting der gebouwen voor de overige verschillende aanhoorigen des Centraal-bestuurs, gevorderde sommen aangewezen; namelijk voor den Vicepresident, de Staatssecretarissen of Ministers, den Opperregter en anderen. Washingion verkreeg tesfens de bestemming, de zetel veler groote, openbare inrigtingen te worden; en men zag in korten tijd den aanbouw van Arsenalen, scheepsbouwmagazijnen en andere gestichten voor andere aanstalten beginnen. De regering liet eene groote drukkerij aanleggen, van welker persen de openbare bekendmakingen en de courant National-intelligeneer, van dezen tijd af, voortkomen. Eene menigte gebouwen, tot opneming van het Corps Diplomati-
{==391==} {>>pagina-aanduiding<<}
que, de leden van den Senaat en de Kamer der Representanten, kerken, logementen, koopmansbogen, werden voltooid, en bijzondere personen en speculanten, die uit alle oorden bijeenvloeiden, wedijverden met de regering, om de nieuwe stad, aan welker grootheid de nationale roem scheen verbonden te worden, spoedig tot eenen buitengewonen luister te verheffen. Aan de verschillende hoofdstraten der bondgenootschappelijke stad werden de namen der afzonderlijke staten van het Bondgenootschap gegeven, opdat allen zich hier als in een groot middelpunt bijeen zouden vinden. De Engelschen hebben wel, gedurende hunne korte aanwezigheid, groote, moedwillige schade aan de vele reeds voltooide openbare gebouwen toegebragt, en vele derzelven door vuur en vlammen zoo veel mogelijk
gezocht te verwoesten; doch zij zijn slechts des te heerlijker weer uit hunne ruïnen verrezen, en spoedig zal men geen spoor meer van de gruwzame baldadigheid eens wangunstigen vijands kunnen waarnemen.
Washington heeft ook eene voor den handel zeer gunstige ligging. Niet ver van de zee gelegen, en door vloeden, kanalen en openbare wegen met het binnenland in verbinding gebragt, is deze snel toenemende hoofdstad geheel geschikt om het middelpunt eens uitgebreiden handels voor het binnenen buitenlandsche te zijn. De schoone rivier Potowmack, die dezelve doorstroomt, en waarop de schepen, het geheele jaar door, tot in het binnenste der verschillende wijken kunnen komen, heest hare uitwatering in de prachtige Chesapeak-baai, en de haven is voor alle vaartuigen in alle jaargetijden zeer gemakkelijk. Het is derhalve geen wonder, dat, bij den, in Amerika heerschenden, zoo grooten ondernemingsgeest, de bouwlust hier zoo zeer toeneemt, het zekere uitzigt op groot gewin en verdienste jaarlijks zoo vele nieuwe inwoners, zelfs uit Europa, herwaarts lokt, en, met de steeds wassende bevolking, de rijkdom en de weelde, de industrie en de handel zoo verbazende vorderingen maken. Ook is het geenen twijfel onderworpen, dat de bondgenootschappelijke regering, zoodra zij de, in den vorigen oorlog opgelegde, doch, in vergelijking met de groote hulpbronnen des lands, onbeduidende, schuldenlast zal hebben afgelost, besloten heest, alle middelen, die haar ten dienste staan, aan te wenden, om Washington nog meer in aanzien te brengen, en tot eene,

{==392==} {>>pagina-aanduiding<<}
des verheven doels van het verbond waardige, hoogte te verheffen.
Wanneer het tijdstip ter opening van het Congres nadert, wordt de stad vervuld met vreemdelingen van allerlei slag, uit alle oorden der Vereenigde Staten te zamen stroomende, deels beroepshalve, deels uit nieuwsgierigheid of speculatiegeest. Er heerscht dan eene buitengewone levendigheid in alle gedeelten der stad; de huurprijzen der woningen stijgen met elken dag, en alle herbergen zijn met talrijke vreemdelingen bezet; doch aan levensmiddelen en andere noodwendigheden van allerlei soort is geen gebrek: want de hier te lande zoo zeer opgewekte handel-nijverheid weet alles in overvloed aan te voeren.

Zonderlinge ontsnapping van den heere De la Fayette uit Olmutz, in 1794.

(Vervolg en slot van bl. 335.)

In de nabuurschap van Olmutz woonde een Russisch Edelman, die de grootste beschaasdheid aan goedhartigheid, op eene uitmuntende wijze, paarde. Met dezen leefde w*** in de beste verstandhouding en vriendschap; zij waren, om zoo te spreken, slechts ééne ziel. W*** had hem met de geheele geschiedenis bekend gemaakt, was door hem in staat gesteld geweest, den gevangenen zoo dikwijls hulp en troost toe te brengen; en het was deze, die nu ook aanbood, de penningen voor te schieten, welke zij tot hunne verdere bevrijding, en voor hunne reize tot Hamburg, zouden benoodigd zijn. Aldus de grootste zwarigheid uit den weg geruimd hebbende, bleef hem nu nog overig, de gevoelens te toetsen van den Magistraat; waartoe zijne hoedanigheid van tolk, door welke hij dikwijls gemeenschap met dezen had, hem de beste gelegenheid aanbood.
Hij bemerkte spoedig, dat de Magistraat, al wat hij van tijd tot tijd tot hun voordeel inbragt, zonder tegenzin aanhoorde; en toen hij eindelijk met omzigtigheid te kennen gaf, dat, in gevalle hij zich genegen toonde tot vergiffenis, hem voorzeker eene groote belooning zoude geworden, bevond hij, dat hij met meer oplettendheids werd aangehoord. Dit punt gewonnen zijnde, kwam het spoedig tot eene verklaring. De

{==393==} {>>pagina-aanduiding<<}
Magistraat deed een' onmatigen eisch. W*** zeide, dat het nutteloos ware, den gevangenen deze voorwaarde voor te dragen, en dat hij, den staat hunner geldmiddelen kennende, in ééns konde zeggen, wat zij te geven hadden, en dus ook het uiterste, dat men verwachten kon. Deze som bedroeg vijftig stukken. Hij weigerde voor minder dan honderd toe te treden. W*** verzocht hem in het oog te houden, dat, in gevalle hij zijn besluit lang uitstelde, hij ligt de gansche belooning konde verliezen, daar er te Weenen voor de bevrijding der gevangenen vele pogingen werden aangewend, welker goeden uitslag hij geenszins betwijfelde, vooral daar, onder andere, ook de gezanten van Engeland en Amerika te hunnen voordeele werkzaam waren. - De eerlijke Burgemeester gaf eindelijk gehoor aan de stem der gierigheid, en stond toe, dat, indien de gevangenen hem het geld zonden, eer zij de gevangenis verlieten, zij den daarop volgenden dag zouden vrijgesteld worden. W*** antwoordde hierop, dat zij alles, wat hen omgaf, zoodanig wantrouwden, dat hij zich verzekerd hield, dat zij liever den uitslag der vertoogen te Weenen zouden afwachten, dan het weinige geld, dat zij hadden, voor een onzeker iets in de waagschaal stellen; er bijvoegende, dat hij voor hen borg bleef, en hij voor het geld verantwoordelijk was, indien zij niet betaalden. Dit aangenomen zijnde, werd w*** belast, met de gevangenen te onderhandelen.
Alle zaken spoedig veressend zijnde, werd de tijd hunner gevangenis eerst vastgesteld op veertien jaren, vervolgens op zeven verminderd, toen tot één jaar, vervolgens op eene maand, en eindelijk op eene week, na verloop van welke zij ontslagen werden. Zij begaven zich terstond naar de woning des Burgemeesters, om hem hunnen dank te betuigen voor de vele gunstbewijzen, aan hen betoond, en, hem bij het scheiden de hand toereikende, ontving hij de bepaalde som. Men kan niet vooronderstellen, dat zij lang te Olmutz zullen vertoefd hebben; niet langer voorzeker, dan noodig was, om hun hartgrondig gevoel van erkentenis te betuigen aan den Russischen Edelman, en vooral aan den edelaardigen en grootmoedigen w***, aan wiens goedheid zij al datgene, wat hunne gevangenis had dragelijk gemaakt, en aan wiens vriendelijke en menschlievende pogingen zij eindelijk hunne vrijheid zelve verschuldigd waren. De Heer de la fayette, de ongelukkige oorzaak huns ongevals, bleef in de gevangenis

{==394==} {>>pagina-aanduiding<<}
tot aan het einde des jaars 1797, toen hij, ter gelegenheid van eenen vrede tusschen Oostenrijk en Frankrijk, op verzoek van den Franschen Generaal bonaparte, werd vrijgesteld.
Sedert het schrijven van het bovenstaande verhaal, heeft de Heer huger van la fayette eenen brief ontvangen, van welken het volgende eene getrouwe vertaling is, en die ter aanvulling van het gezegde verhaal mag strekken (*).

Waarde huger!

Hier is de vriend, dien gij zoo edelmoedig gepoogd, zoo menschlievend ondernomen hebt, uit den kerker te verlossen, en wiens kloppend hart, op het oogenblik dat wij aan de vrijheid en het leven teruggegeven worden, zich haast, u de schatting op te dragen zijner onuitsprekelijke en onbeperkte dankbaarheid. Hetgeen gij voor mij gedaan hebt, en de wijze, op welke gij zulks deedt, verbinden mij aan u, door onverbreekbare banden van bewondering en liefde; uw lijden, en de gevaren, die gij met zoo veel sterkte van ziel en onverschrokkenheid hebt doorgestaan, vonden in mij geene standvastigheid, der uwe gelijkvormig; en, te midden der ijsselijkheden van eenen toestand, vol van bezorgdheid en angst, die door niets mogt verzacht worden, werd ik, van den dag uwer opsluiting tot dien uwer bevrijding, zoodanig gefolterd, dat ik bijna bezweken ware onder den last van een leven, hetwelk waarschijnlijk slechts behouden werd door de gezegende tijding uwer vrijstelling, welke ik het geluk had te vernemen, in spijt der snoode bevelen, om zulks te voorkomen. Te vergeefs zoude ik trachten u te beschrijven, wat ik gevoelde bij het ontvangen dezer gelukkige tijding. Hoe wreed heeft men u behandeld, waarde vriend! en ik vreeze slechts, dat uw lijden, gedurende dien tijd, eenen nadeeligen invloed op uwe gezondheid moge gehad hebben. Dringend verzoek ik u, mij uwen welstand, in al deszelfs bijzonderheden, te vermelden, in welken ik een zoo onuitsprekelijk belang stel.
Ik wenschte met u over vele bijzonderheden onzer onderneming te kunnen spreken, en met hartelijke bewondering en

{==395==} {>>pagina-aanduiding<<}
dankbaarheid te erkennen het edelmoedig, dapper en zelfverzakend deel, dat gij in dezelve hadt. Mij te verwijderen, vóór ik u te paard zag, was onmogelijk; ook was het mij ondoenlijk, niet tot u terug te keeren, toen ik, door uw niet verschijnen, een ongeval bevroedde. Vervolgens begreep ik, dat, terwijl ik teruggekeerd was om u op te zoeken, gij welligt vooruit waart; en, schoon het mij beter geweest ware, buiten de Oostenrijksche grenzen te zijn, om mijzelven tegen mijne vorige bevrijders uit te wisselen, was het mij echter onmogelijk geweest, indien ik uw lot geweten had, verder te gaan, en, toen ik hetzelve vernam, hield ik op, mijne wedergevangenneming te betreuren.
Gij weet, dat, twaalf maanden later, mijne vrouw en dochters de deelgenooten mijner gevangenis zijn geworden; en het was door haar, dat ik het geluk had, iets wegens u te vernemen. Zij meenden, dat er geene verhindering konde plaats hebben, dat zij u uit Olmutz schreven; en ik hoopte, dat de hulde mijner dankbaarheid, door haar, aan u en balman konde toekomen: hoe zeer ik mij hierin te leur gesteld vond, zal ik u niet behoeven te melden, daar gij waarschijnlijk vernomen hebt, dat zelfs de regelen van de moeder aan haren zoon, welke zij het waagde te voegen bij eene acceptatie aan den Amerikaanschen Konsul, te Weenen opgehouden en aan haar teruggezonden werden. Mijne twee vrienden, latour maubourg en puzy, verzoeken mij, u de verzekeringen op te dragen hunner toegenegenheid en hoogachting, welke zij, tot aan het einde huns levens, te uwaarts zullen gevoelen.
Het was op den 19den September, vijf maanden na het staken der vijandelijkheden, dat wij onze vrijheid wederkregen. Dezelve was van wege Frankrijk gevraagd geworden, reeds op den eersten dag der zamenkomst te Recolin; - men deed beloften, maar vervulde dezelve niet; tegen herhaalde vertoogen werden herhaalde uitvlugten overgesteld. Eindelijk werd louis rouing, eertijds mijn Aide-de-camp, van wege bonaparte en clarke naar Weenen gezonden, om aan dit herhaalde uitstel een einde te maken; en, schoon wij onlangs eenige voorwaarden geweigerd hadden aan te nemen, kwam men overeen, dat wij naar deze plaats zouden geleid, en aldaar in Amerikaansche handen overgeleverd worden, van welke men voorshands eene verbindtenis had afgedwongen,

{==396==} {>>pagina-aanduiding<<}
door hunnen invloed op ons te verkrijgen, dat wij niet langer dan tien dagen binnen de grenzen van het Duitsche rijk ons zouden ophouden. Dan, daar de gezondheid mijner vrouwe ons verbiedt aan eene inscheping te denken in dit late jaargetijde, zullen wij gedurende den winter op het Deensche grondgebied ons verblijf houden, waarschijnlijk in Holstein, dat, ofschoon een Duitsch gewest, den Koning van Denemarken toebehoort, die een vriend van de Fransche Republiek, en eene onafhankelijke Mogendheid is. Wat mijne eigene gezondheid betreft, deze is beter dan ik had kunnen verwachten; en, schoon ik alsnog in eenen staat van zwakte en uitputting verkeere, begin ik mij echter van tijd tot tijd beter te bevinden. Mijne twee vrienden, vooral puzy, bevinden zich minder wel dan ik, maar zullen zich, hoop ik, desgelijks spoedig herstellen. Van onze bedienden ligt er één zeer gevaarlijk; de anderen hebben veel geleden, maar zullen weldra hunne gezondheid weder bekomen. Mijne dochters bevinden zich vrij wel; maar mijne vrouw is sedert meer dan vijftien maanden in zeer treurige omstandigheden, ten opzigte van hare gezondheid. Versche lucht en een weinig beweging buiten de gevangenis zouden haren welstand verzekerd hebben, maar werd bestendig geweigerd. Zij is zeer vermagerd en zwak. Hare armen zijn ter prooije geweest aan eene ziektestof, de gevolgen van welke zich thans voornamelijk in het been hebben geplaatst, waarin zij eene gezwollene en pijnlijke wonde heeft. Gelukkig zijn de inwendige deelen niet aangedaan, dan gedurende eenen korten tijd. De Geneesheeren hebben eenstemmig verklaard, dat het dolzinnigheid zoude zijn, den Atlantischen Oceaan over te steken, voor dat zij een weinig hersteld was; wij zullen dus, als 't ware, een hospitaal oprigten in eene afgezonderde plaats, en ons daar bij uitsluiting met onze herstelling
bezig houden. Gij ziet, waarde vriend, dat ik u het voorbeeld geef van zeer uitvoerig te zijn; en ik hoop, dat gij mij iedere bijzonderheid zult mededeelen, betreffende mijnen held en beminden weldoener. Ik behoef u niet te melden, dat mijne vreugde, over mijne bevrijding uit de gevangenis, zeer is verbitterd geworden door het zoo onverwachte als treurige berigt van de oneenigheid tusschen de Vereenigde Staten en het Fransche Gemeenebest. Met de bijzonderheden ben ik alsnog onbekend: dit, echter, gaat vast, dat niets voor beiden meer onstaatkundig kan zijn,

{==397==} {>>pagina-aanduiding<<}
en dat het mijn opregtste wensch is, dat deze verschillen, die nimmer hadden moeten plaats hebben, spoedig in der minne mogen worden bijgelegd. Gave de Hemel, dat ik er iets toe mogt kunnen bijdragen!
Vaarwel, waarde huger! - groet van mij alle vrienden in dat gedeelte der Vereenigde Staten. Wanneer mag ik hopen het streelende genoegen te genieten, u weder te zien, en met u te spreken over omstandigheden, zoo vereerende voor u, zoo derbaar voor mij, - over uw edel, menschlievend en bewonderenswaardig gedrag in de edelmoedigste poging, die immer is aangewend; om, eindelijk, slechts een deel uit te drukken van den eerbied en de dankbaarheid, die uw persoonlijk karakter, uwe grootmoedige vriendschap, uwe heldhaftige pogingen te mijnen voordeele zoo grootelijks verdiend hebben, en door welke ik mij gelukkig gevoel aan u voor altijd verbonden te zijn met alle die gevoelens, welke het hart kunnen verbinden van uwen dankbaren en toegenegenen

la fayette.

Reichmuth von Adocht.

(Naar het Hoogduitsch.)

Te Keulen leefde in het jaar 1571 een rijke burgemeester, wiens ehevrouw krank werd en stierf. Zij hadden regt gelukkig met elkander geleefd; reichmuth was nog zeer jong en schoon geweest, en haar echtgenoot had gedurende de krankheid nooit haar bed verlaten. Zij leed niet veel in den laatsten tijd harer ziekte; maar de flaauwten werden gedurig heviger en duurden staag langer, tot zij ten laatste niet meer ophielden, en zij verscheidde. Het is bekend, dat Keulen eene stad is, die, wat vroomheid betreft, zich met Rome vergelijken kan; weshalve men haar ook in de middeleeuwen Roma Germanica, of civitas sancta, heeft genoemd. Het scheen, alsof zij in volgende tijden door vroomheid het ongeluk weder wilde vergoeden, de geboorteplaats der afschuwelijke agrippina geweest te zijn. Men zag er vele jaren anders niet dan priesters, studenten en bedelmonniken; men hoorde altijd de klokken luiden, en telt nog even zoo vele kerken en kloosters als het jaar dagen heeft.

{==398==} {>>pagina-aanduiding<<}

De voornaamste kerk is de kathedrale van St. Petrus, een der voortreffelijkste gebouwen van Duitschland, en echter niet zoodanig voltooid, als vermoedelijk de bouwmeester bedoeld had. Slechts het koor is gewelfd. De kerk bestaat van binnen uit vier sterke zuilen-rijen, en is iets langer dan de Straatsburger Munster, of domkerk. Het hoofdaltaar is een enkel zwart marmerblok, uit Namen, aan de Maas, langs den Rijn naar Keulen gebragt. In de sacristie vertoont men eenen staf van elpenbeen, die den apostel petrus zou toebehoord hebben. In eene kapel staat eene zilver-vergulden doodkist met de lijken der heilige drie koningen. Men ziet hunne schedels door eene opening; twee witten voor kasper en balthazar; den middelsten, zwart, voor melchior. Men begrijpt ligtelijk, dat deze merkwaardige kostbaarheden, door den grijzen tijd geheiligd, eenen diepen indruk op de verbeelding der Katholijken moeten maken, en dat de drie, met zilver en juweelen ingelegde, schedels even zeer hun gevoel van de echtheid overtuigen, als een historische blik ons de onechtheid bewijst.
In deze kerk werd reichmuth von adocht met groote pracht bijgezet; en, overeenkomstig een tijdperk, dat meer zucht tot hechtheid dan smaak, meer godsdienstigheid en vertrouwen bij den dood gevoelt dan ongeloovige vrees, werd zij als bruid versierd, in gebloemde zijde, eenen bonten krans op het hoosd, de bleeke vingers vol kostbare ringen.
Zoo werd zij in eene kleine kapel, in den kelder onder het koor, nedergezet, in eene kist met glasruiten. Verscheidenen harer voorouderen rustten er reeds. Dezen had zij zelve, bij haar leven, dikwijls met godsdienstige huivering, gedurende den kerktijd, bezocht, en de bruine mummiën achter de vensterglazen beschouwd, wier doodshoosden zeldzame kontrasten met het goud en de edelgesteenten maakten, en op eene bijzondere wijze het onderscheid van het vergankelijke met het bestendige aanduidden. Met het balsemen had men opgehouden; er was geene plaats meer, en, toen reichmuth werd bijgezet, had men besloten, dat er niemand meer begraven zou worden. Zij lag dus, gelijk zij van het ziekbed genomen was, slechts met den zeldzamen tooi bekleed.
De wakkere adocht, haar eheman, had met zware schre-
{==399==} {>>pagina-aanduiding<<}
den zijne huisvrouwe ter rustplaatse begeleid; de groote klok in den toren, van tweehonderd-en-twintig centenaars, hare verhevene treurtoonen door de ruime stad verbreid; de vrome monniken met gezang en serpenten, met licht en met reukwerk een requiem gezongen uit de groote parkement-folianten, die in het koor op de noten-stoelen ten toon lagen. Thans lag zij daar, bleek en uitgestrekt, in het hulsel des doods. Het ontzaggelijk uurwerk, dat slechts eenmaal in het jaar opgewonden werd, dat de uren van den dag en den loop der sterren aanwijst, was het eenige bewegelijke in het stille gewelf. Deszelfs eentoonig tik-tak klonk over de stille graven, over de oude heiligen-beelden.
Het was een stormachtige November-avond, toen peter boet, doodgraver bij de St. Pieters-kerk, na deze prachtige begrafenisviering, huiswaarts ging. Deze arme man was vóór drie jaren hier gehuwd. Zijne vrouw had hem, een jaar na hun huwelijk, eene dochter geschonken; thans was zij wederom in eenen gezegenden toestand. Met een bezwaard hart ging hij van de kerk naar zijne stille woning, die koud en vochtig aan den vloed lag, aan de stormen in den hersst op het ergste blootgesteld. Hij wilde naar binnen gaan bij zijne vrouw; maar de kleine maria, die in het voorhuis met hare pop zat te spelen, kwam hem tegen. ‘Vader,’ riep zij, ‘ga niet binnen! De ooijevaar is gekomen; heeft maria een broertje gebragt, moeder in het been gebeten; zij is ziek, en ligt te bed.’ - Terstond daarop kwam zijne schoonzuster, en bragt hem eenen jonggeboren, gezonden knaap. Zijne vrouw bevond zich lang niet wel, en er werden noodwendige uitgaven gevorderd, die zijne krachten verre te boven gingen. In dezen nood liep hij naar den Jood izaak, die hem in den laatsten tijd nu en dan eene kleine som had voorgeschoten. Maar bolt had niets meer te verpanden; hij moest zijne gansche hoop op izaak's medelijden gronden, en dat was eene slechte ankerplaats. Met wankelende schreden ging hij, en klopte aan des woekeraars deur. Izaak hoorde zijne luide, door tranen afgebrokene, bede met geduld aan. Toen bolt uitgesproken had, antwoordde hij zeer bedaard, dat hij op een jonggeboren kind niets leenen kon, en dat tranen en zuchten een slecht pand waren, hetwelk geen' ordelijk' man kon voldoen. In stompe gevoelloosheid, zonder eenig uitzigt of eenige hope, keerde

{==400==} {>>pagina-aanduiding<<}
bolt thans weer huiswaarts. Bij de rijke prelaten was hij dikwijls geweest; zij hadden hem met onbeduidende aalmoezen afgezet, en thans had hij daar niets meer te wachten. Het was donkere nacht geworden; de eerste sneeuw viel juist in groote vlokken schuins langs het domplein. In dezen dommel, geheel in zijn ongeluk verzonken, miste hij den weg over de markt, dien hij toch zoo dikwijls gegaan was, en, eer hij het zelf wist, stond hij op den kerktrap, juist bij den hoofdingang van den dom. Het uurwerk sloeg driemaal; dat was kwartier voor elven. Plotseling vloog hem eene gedachte, als een bliksemstraal, door het hoofd. Hij zag zijne kleine maria, met de pop spelende, - zijne zieke vrouw, met het jonggeboren kind aan de uitgeteerde borst in het bed liggende, - daarna de doode reichmuth in de glazen kist, met edelgesteenten aan de verstijfde vingeren. ‘Waartoe heeft zij dat noodig?’ dacht hij. ‘Is het zonde, de dooden te berooven, om de levenden te redden?’ - Met deze gedachten ijlde hij naar huis; en, nadat hij honderdmaal op den weg dus en zoo besloten had, bragt het stille, pijnlijke lachje zijner geliefde vrouw, in het verwelkomen, zijn wankelend besluit op ééns tot rijpheid. Hij stak zijne dievenlantaarn aan, den grooten sleutelring in den zak, en ging heen. Op den weg was het hem, alsof de aarde onder hem bewoog; maar de gedachte, dat het te huis nog erger was dan hier, dreef hem voort. Hij troostte zich met het slechte weder, dat de straat ledig hield, zoodat hem niemand begluren kon. Op den trap stond hij wederom een oogenblik stil; daarop vatte hij moed, stak den sleutel in het oude slot, draaide met den gewonen slag om, en nu stond hij alleen in de kerk, nadat hij de deur weer aan gezet had.
Met welken harteängst ging hij door het lange ruim der kerk! Het licht trilde zoo zeer in zijne hand, dat hij elk oogenblik vreezen moest, dat het zou uitgaan. Het scheen hem, alsof de uitgesneden cherubs aan de gestoelten hem met hunne vleugelen aan den rok wilden tegenhouden. Dikwijls had hij van iemand gehoord, die in de kerk gegaan was om zijn' moed te toonen; hij wilde, tot een teeken dat hij er geweest was, zijn mes in eene doodkist steken; ongelukkigerwijze had hij ook zijn rokspand doorboord, en, daar dit hem terughield, was hij van schrik dood neêrgevallen. ‘Gij moet uwe vrees betoomen; het is alles inbeelding! Het is

{==401==} {>>pagina-aanduiding<<}
uw bloed, dat in u kookt, en u bedriegt! Honderdmaal zijt gij hier des nachts geweest, en er is u niets gebeurd!’ Dat alles zeide hij zichzelven; maar het maakte hem niet moediger. Het scheen hem als een ijdele klank op de lippen te zijn, schoon hij het slechts dacht, en zich wel wachtte om overluid te spreken.
Iedere keer, wanneer hij met het licht eene altaarstafel voorbij kwam en de beelden belichtte, scheen het hem, alsof de ernstige gezigten dreigende gebaren maakten. In een der beelden zag men de terdoodbrenging van apostel petrus. Het hoofd naar de aarde hangende, en de voeten naar den hemel gestrekt, hing de heilig aan het kruis; het bloed zonk in het sprekende gelaat, en de zilveren lokken vaagden het stof. Op dit oogenblik kwam het bolt voor, alsof de secondeslagen der klok sterker klonken. Hij sprong eenige schreden terug. ‘God!’ dacht hij, ‘wat ben ik een zondaar! De heilige petrus stierf zelfs zoo demoedig zijnen smartelijken dood voor jezus; en gij verraadt hem.’ - Thans kraaide de middernachtshaan buiten; en het kwam bolt in den zin, hoe petrus zijnen Verlosser driemaal verloochende, eer de haan tweemaal gekraaid had. ‘Hij was toch ook een mensch,’ dacht bolt, ‘en had geene johanna en geene kleine maria, geen pasgeboren kind te verzorgen.’
Deze gedachte gaf hem moed. Hij ging het hoog-altaar stout voorbij, opende de koordeur, ging den trap af, door den langen, smallen keldergang met begraafplaatsen aan beide zijden, opende reichmuth's kapel - en nu stond hij regt tegenover hare doodkist. Daar lag zij, bleek en geel. Hij meende reeds eenen onaangenamen lijkreuk in het gewelf te bespeuren. De loovers in hare haren en de ringen aan hare vingeren glinsterden in de zwakke lichtschemering. Hij wilde het deksel openen, maar deinsde terug. Het kwam hem voor, alsof de doode haar gezigt vertrok. ‘Had ik maar tijd,’ dacht hij, ‘zoo wilde ik toch liever iets van de andere kisten breken. De tijd heeft het menschelijke in deze mummiën verdelgd. Men brengt immers zonder gewetensangst mummiën uit Egypte. De lange tijd heeft het regt der dooden en de eerwaardigheid der lijken opgeheven. Maar - dacht hij weer - dit zijn Christenen, mijne broeders en vrienden. De Egyptenaren zelfs zouden (zegt men) hunne graf-
{==402==} {>>pagina-aanduiding<<}
steden in groote eere houden; en het zijn slechts hunne vijanden, wier graven zij openen en plunderen.’ - De askeer, om zich lang in deze plaats der verschrikking op te houden, gaf hem kracht om te handelen. Reichmuth's kist scheen hem het gemakkelijkst te openen; hij wilde haar met een breekijzer openmaken, maar het ging niet zoo ligt. De glazen ruiten waren te klein, en van binnen met ijzerdraad voorzien. Hij moest het hout van buiten spouwen. Terwijl het kraakte, liep hem het koude zweet over het gezigt. Dit geluid overtuigde hem meer dan al het overige, dat hij een kerkroover was. Te voren had hem het omringende slechts bang gemaakt; thans begon hij voor zichzelven bang te worden, en hij had ongetwijfeld alles opgegeven, ware niet het slot plotseling opengesprongen, doordien hij eene veer drukte. Haastig zag hij om, alsof hij dengenen ontdekken wilde, die achter hem stond en hem
beloerde. Niemand ziende, viel hij op zijne knie, hief zijne handen op, en zuchtte: ‘Heilige doode! vergeef! Gij hebt niets van dezen opschik noodig, en een eenige steen er van is in staat, een arm, levend huisgezin zoo gelukkig te maken!’ Het was, alsof de doode bij deze woorden er vriendelijker uitzag. Bemoedigd greep hij thans hare hand, om een' der ringen af te trekken. Wie schildert zijnen schrik, toen de doode zijne hand met koude vingeren omvatte, en dezelven vast om het gewricht drukte?!... Met eenen schreeuw maakte hij zich los. Hij had niet zoo veel bezonnenheid, het licht mede te nemen. Angst vindt den weg in 't donker. Als een haas stoof hij door den gang der kapel, door het koor, en ware ongetwijfeld gelukkig buiten gekomen, had hij niet, in de haast, den grooten, zoogenaamden duivelssteen vergeten, die midden in de kerk ligt, en die, zoo als het sprookje luidt, van den Duivel door het gewelf is geworpen. Zoo veel is zeker, dezelve is van den zolder naar beneden gevallen, en men toont nog het gat daar boven, waar hij, naar het heet, door geworpen is. Over dezen steen, nu, tuimelde de ongelukkige bolt, juist als de klok hare twaalf diepe slagen van den toren neêrbromde; en bewuste oos stortte hij, als dood, ter aarde. Toen hij uit zijne onmagt ontwaakte, en vernam, dat niemand hem vervolgde, gaf de vrees hem weer vleugels. Thans ijlde hij ter kerke uit, over de markt, regt naar des burgemeesters huis. Hij was

{==403==} {>>pagina-aanduiding<<}
zich niets bewust dan zijne zonde, en zag geene mogelijkheid, de wraak der doode te ontgaan, dan daardoor, dat hij zijne misdaad beleed.
Lang moest hij kloppen, eer de deur geopend werd. Het gansche gezin lag in diepen slaap; slechts de diep bedrukte adocht zat nog op de kanapé, waar hij zoo dikwijls met zijne reichmuth gezeten had. Thans zat hij daar alleen! Haar beeld hing, geschaduwd, aan den wand. Met stille tranen zag hij derwaarts, met de wang op zijne hand leunende. Bolt's herhaald kloppen wekte hem eindelijk uit zijnen weemoedigen droom. Hij stond op, opende het venster, en vroeg: ‘Wie daar?’ - ‘Ach, gestrenge heer burgemeester,’ was het antwoord, ‘ik ben het!’ - ‘Welke ik?’ - ‘Peter bolt, doodgraver bij de St. Pieters-kerk. Ik heb eene zaak van het uiterste gewigt te ontdekken, mijnheer burgemeester!’ - Eene natuurlijke verbinding van gedachten, van reichmuth, den doodgraver der kerk, waarin zij lag, en het belangrijk geheim, dreef adocht voort, om zoo dra mogelijk meer te weten. Hij nam de waskaars, ijlde den trap af, en opende zelf bolt de deur. ‘Wat hebt gij mij te zeggen?’ riep hij. Naauwelijks was de deur weer gesloten, of bolt wierp zich hem te voet, en beleed zijne zonde, benevens al het voorgevallene. Adocht hoorde hem verwonderd aan; zijn toorn was met medelijden vermengd. Hij gebood bolt, deze zaak te verzwijgen, daar hij anders zichzelven in het grootste ongeluk kon storten. Zelf besloot hij, terstond met bolt naar de kerk te gaan, om den zamenhang te onderzoeken. Doch, deze weigerde het volstrekt. ‘Liever moogt gij mij terstond naar het hooggerigt slepen,’ riep hij, ‘dan dat ik mij ten tweeden male bezondigen, en de rust der dooden storen zou!’ Adocht brandde van begeerte om er heen te gaan. Een vonksken van hope
ontglom in zijn hart. Van de andere zijde roerde hem de toestand van bolt. Deze sidderde en beefde, en schilderde den burgemeester de bevalling zijner vrouw, en zijne dringende armoede, met een zoo verbleekt gezigt en vertwijfelde oogen, alsof hij zelf een spooksel van het kerkhof was. De burgemeester vermaande hem, dat hij bedaard mogt zijn, en niemand iets van het voorval ontdekken. Met een paar blanke daalders hielp hij hem uit zijnen nijpenden nood, en liet hem naar huis gaan om zijne vrouw te troosten.

{==404==} {>>pagina-aanduiding<<}

Thans riep adocht zijnen ouden huisknecht. ‘Vreest gij de dooden, hans?’ vroeg hij hem. ‘Neen, erentveste heer burgemeester,’ was het antwoord; ‘zij zijn bij lange zoo gevaarlijk niet als de levenden.’ - ‘Zoudt gij het, bij voorbeeld, wel wagen, bij nacht in de domkerk te gaan?’ - ‘Ambtswege, ja; anders niet. Men moet niet met het eerbiedwaardige spotten.’ - ‘Gelooft gij aan spoken, hans?’ - ‘Ja, heer burgemeester.’ - ‘Vreest gij ze?’ - ‘Neen. Ik houde mij aan onzen lieven Heer, en dan houdt Hij het weer met mij; en Hij is de sterkste.’ - ‘Wilt gij met mij in de domkerk gaan, hans? Ik heb een' wonderlijken droom gehad: het scheen mij, alsof mijne zalige vrouw mij van den kerktoren over de markt toeriep.’ - ‘Nu is peter bolt gewis hier geweest, en heeft u grillen in het hoofd gebragt. De doodgravers zien elk oogenblik spoken.’ - ‘Steek uwe lantaarn aan, hans! zwijg, en volg mij. Ik beveel het u.’ - ‘Als gij het beveelt, gestrenge heer burgemeester, moet ik gehoorzamen; want gij zijt mijn heer zoo wel, als mijne overheid.’ Thans ontstak hans, zonder verdere tegenspraak, zijn licht, en volgde zijnen meester.
Adocht trad met overhaaste schreden de kerk in; doch hans, die voorop ging en lichten zou, hield hem met zijne bedenkelijkheden op, zoodat hij slechts langzaam voortspoedde. Terstond bij den ingang belichtte hij de gouden staven boven de deur, welke ieder jaar met eene nieuwe vermeerderd werden, opdat men zag, hoe lang de regerende Keurvorst geleefd had. ‘Dat is eene goede inrigting, gestrenge heer burgemeester,’ zeide hans; ‘men behoeft slechts deze staven te tellen, zoo ontdekt men meteen, hoe lang de genadige heer Keurvorst ons zondige menschen beheerscht heeft.’ De schoone graven van koper en albast moest hij ook eerst belichten; hij bad, dat zijn heer hem de opschriften zou verklaren; in 't kort, hij gedroeg zich als een vreemde reiziger, die de gelegenheid waarneemt om de merkwaardigheden der kerk te bezien, schoon hij alle zijne drie-en-zestig jaren hier in Keulen doorgebragt, en in dien tijd verscheidene keeren 's weeks in de kerk geweest was.
Zoo kwamen zij dan tegenover het hoog-altaar. Hier stond hans plotseling stil, en was niet verder te krijgen. ‘Spoed u!’ riep thans adocht, die zijn geduld verloor, en wien

{==405==} {>>pagina-aanduiding<<}
het hart klopte van de onrustigste verwachting. ‘Alle goede Engelen, staat ons bij!’ stotterde hans door de klapperende tanden, sidderend in den gordel zijnen rozekrans zoekende. - ‘Wat is het?’ riep adocht. - ‘Ziet gij niet, wie daar zit, gestrenge heer burgemeester?’ - ‘Waar?’ - ‘God vergeve het mij! daar zit immers de genadige vrouw in een' langen, zwarten mantel op het altaar, en drinkt uit den zilveren beker!’ Thans rigtte hans de lantaarn naar de verschijning; en - het was wezenlijk zoo. Bleek zat zij daar in een wijd hangend en golvend donker kleed, en hief de zilveren schaal aan hare lippen met den mageren arm van een doodsgeraamte. Ook adocht's moed begon te wankelen. ‘Reichmuth!’ riep hij, ‘in jezus naam bezweer ik u: zijt gij het zelve, of is het uwe schim?’ - ‘Ach!’ antwoordde eene zwakke stem, ‘gij hebt mij levend begraven. Ik was nabij om te versmachten. Doch, deze wijndroppen hebben mij weer verkwikt. Kom bij mij, lieve adocht! Ik ben niet dood, maar mat; en, zoo niet spoedig voor mij gezorgd worde, sterf ik.’ Thans ijlde adocht naar boven tot het altaar, en sloot de beminde, wedergevondene vrouw in zijne armen!
Nadat bolt was weggevlugt, had reichmuth, wezenlijk in de kist uit haren schijndood ontwakende, eenige vreesselijke oogenblikken doorgebragt. Eer zij nog regt tot bewustheid gekomen was, had zij, door de beweging van den arm, het licht omgeworpen, zoodat het uitging. Zij sloeg de oogen op, en wist niet, waar zij was. Zij tastte rond; doch, in plaats van warme beddelakens, vond zij zich slechts in dunne zijde gewikkeld. Zij greep naar haar hoofd, en ontdekte het gouden tooisel. Nog wist zij niet, wat zij denken zou. Het was pikduister. Toen zij nog verder rondtastte, ontdekte zij, dat zij in eene enge kist lag. Thans verdeelden zich de sneeuwwolken aan den hemel, en de heldere maan stond tegenover het eenige kleine venster des gewelfs. Nu zag reichmuth met verschrikking, waar zij was! Zij rigtte zich op, en vervulde het gewelf met haar geschrei. De ijsselijkste denkbeelden, levend begraven te zijn, van honger en dorst te sterven, hare laatste uren tusschen akelige lijken door te brengen, stonden haar voor den geest. De deur was gesloten. De verschrikte bolt had haar achter zich toegeworpen. Zij wist, dat men van het koor af haar geschrei

{==406==} {>>pagina-aanduiding<<}
niet kon hooren. Het venster zat hoog in den muur, en zag uit op eene afgelegene plaats, waar niemand kwam. Waarschijnlijk zou men in verscheidene dagen niet op de begraafplaats komen. In dien tijd moest zij versmachten. Reichmuth wrong hare handen. Met ijzing beschouwde zij de witte, tinnen doodkisten, en de zwart uitgeslagene wanden. Op deze bladen was het dan, dat zij met lange nagels hare lijdensgeschiedenis schrijven zou! de eenige verzachting en verstrooijing voor haren gruwzamen dood. De wanhoop prentte zich op haar bleek gelaat. Zij begon van koude en ontzetting te verstijven. In dezen nood zag zij naar iets om, waarin zij zich wikkelen kon, en vond het zwarte lijkkleed, waarin men haar, op de baar, herwaarts gebragt had. Hierin hulde zij zich; en het was, alsof de warmere toestand haar nieuwe krachten mededeelde. De maan scheen zeer helder. In het zwarte hulsel knielde zij voor het venster, en riep: ‘Heilige Moeder Gods, die daarboven in de kerk boven het altaar staat! Ik kan in dit oogenblik niet voor uw gewijde beeld knielen. Doch, uw gelaat is vriendelijk en stralend als de maan. Ik verbeeld mij, dat gij het zijt, die van uwen hemel op mij nederziet. Heilige maria! verlos mij! red mij!’ Na deze verzuchting ging zij naar de deur, en besteedde er hare laatste krachten aan, het groote verroeste slot om te draaijen. Wie schildert hare vreugde, als zij merkte, dat de deur niet gesloten was, maar slechts aan stond? Thans ijlde zij met snelle schreden naar buiten. Doch zij kwam niet verder dan tot het hoog-altaar. Zij voelde eene doodskoude door haar gebeente trekken, en vreesde weer eene onmagt. Bij geluk herinnerde zij zich, dat de priester gewoonlijk de kruik, waarin men den wijn tot het avondmaal bragt, achter het altaar liet staan. Zij kroop daarheen, ligtte het deksel des zilveren vats op, en vond juist zoo veel als zij noodig had om zich te versterken. Met meer ootmoed en geloof had zeker
in lange niemand het heilige sakrament genoten, dan zij het hier genoot! Zij voelde het leven weer in hare aderen terugkeeren. - Aldus vond haar haar gemaal. Slechts een oogenblik beefde hij terug voor de zeldzame verschijning; welhaast herstelde hij zich, en verwarmde de geliefde vrouw in zijne armen.
Adocht nam de beste maatregelen, om haar met voorzigtigheid naar huis te brengen. Het gelukte hem, de ware

{==407==} {>>pagina-aanduiding<<}
oorzaak der redding zijner vrouw te verbergen. Hoe groot was zijne vreugde, toen de geneesheer den volgenden dag verzekerde, dat de gevaarlijkste crisis doorgestaan was, en hij niet meer voor zijne reichmuth behoefde te vreezen! Het was hem niet mogelijk, op den armen bolt toornig te zijn, die uit zoo treffende oorzaken zijne misdaad begaan had. Doch bolt was zelf een strenger regter dan de burgemeester. Hij legde zijn gering ambt neder, en wilde de kerk nooit meer als doodgraver zien. Reichmuth zorgde voor zijne vrouw, adocht voor hem. Zij werden beide peten van zijn kind. Welke gewaarwordingen vervulden hunne borst, toen reichmuth, veertien dagen na hare redding, op eenen schoonen zomerschen voormiddag, den lagchenden knaap ten doop hield, onder het liefelijkst orgelspel, de sloelen met groene dennen takken en klatergoud versierd, en al de gestoelten vol inwoners der stad! Zij dankten de Voorzienigheid in hunne harten, en besloten, den kleinen knaap nooit te verlaten, wiens nooddruftige geboorte alleen reichmuth's ijsselijken dood verhinderd had. Zoo werd dan de treurige lijkplegtigheid eensklaps in eenen vrolijken kinderdoop verwisseld met pauken en trompetten, en de rijke adocht spaarde geenszins zijnen ouden rijnwijn dezen dag, maar liet hem in het groote vat op de markt springen, tot vreugde des volks, dat zijne en zijne vrouws gezondheld dronk, met herhaalde gelukwenschingen.





Feestzang, bij de eerste verjaring van de overwinning bij Waterloo.


Nederlanders! laat den juichtoon klinken; 
Viert het jaarfeest van den schoonen dag, 
Die uws vijands roem in 't niet deed zinken, 
En u de oude grootheid wedergaf: 
Op, mijn broeders! siert uw hoofd met palmen; 
Dat de vreugde uit aller oogen straal'; 
Laat paleis en hut het lied weêrgalmen, 
't Hooggestemde lied der zegepraal. 
 
Nederlanders! teêrbeminde broeders! 
Viert het jaarseest van het Schoon Verbond; 

{==408==} {>>pagina-aanduiding<<}

Nadert voor den troon des Albehoeders; 
't Loflied rijz' tot Hem uit aller mond: 
't Rijz' tot Hem, den God der legerscharen, 
Die, door Nassau's arm, voor Neêrland streed; 
Uit een' nacht van kommer en gevaren, 
't Glansrijk licht der zege schitt'ren deed. 
 
Broeders! staart op d'asgrond van het lijden; 
't Lijden, dat, in Frankrijks boei, u wacht. 
Hoe! - gij waagt den reuzenkamp te strijden? 
Siddert voor uws vijands overmagt! - 
Sidd'ren? ... neen! - gij hebt, bij God, gezworen, 
Voor 't behoud der vrijheid, pal te staan: 
Broeders! 's vijands staal moge u doorboren, 
Nimmer zult gij, zonder roem, vergaan. 
 
Ed'le keus! roemruchte Nederlanders! 
Zulk een keus was de overwinning waard': 
Ziet, zij schittert van uwe oorlogsstanders; 
Ziet, zij straalt van Nassau's heldenzwaard; 
Ziet, zij fonkelt in der strijd'ren oogen, 
En voor hen bestaat geen weêrstand meer; 
Zij bekroont der dapp'ren edel pogen, 
En omkranst het vaderland met eer. 
 
Jaarfeest van een' dag, zoo rijk in glorie, 
Duur betaald met Neêrlands deugd'lijk bloed! 
Jaardag van de schoonste krijgsviktorie, 
Welkom zijt gij en met vreugd begroet! 
Broeders! viert dat feest, met vreugdetranen, 
Met gejuich en blijden reijendans; 
Heft omhoog de Nederlandsche vanen, 
Hecht ze aan den hoogsten torentrans. 
 
Denkbeeld, vol van naamloos zielsverrukken! 
Neêrland, door 't geweld zoo diep veracht, 
Neêrland brak zijn slavenboei aan stukken, 
En schraagt Nassau's troon met leeuwenkracht: 
Broeders! sier de kruin omhoog geheven: 
Neêrland streed, en Neêrland zegepraalt; 
't Ziet zijn beulen, zijn verdrukkers, beven; 
Neêrland heeft de gloriekroon behaald! 

{==409==} {>>pagina-aanduiding<<}

Juicht en jubelt vrij, verloste broeders! 
Geeft elkaar verrukt de broederhand. 
Jongelingen, maagden, vaders, moeders! 
Offert, op dit feest, aan 't vaderland: 
't Heldenkroost, voor u, ten strijd gevlogen, 
Maar door 's vijands moordend staal verwond, 
Vraagt u niet om helpend mededoogen; 
't Wijst u op de vrucht van 't Schoon Verbond. 
 
Zulk een offer is van d'echten stempel; 
Broeders! 't is lofwaardig in Gods oog. 
Nadert dan den Hem gewijden tempel; 
Daar rijze uw gebed en dank omhoog: 
Brengt d'Algoeden daar uwe eerbetooning, 
Als de schatting van 't verrukt gemoed, 
Smeekt daar zegen af voor Neêrlands Koning, 
Smeekt dien af voor zijn doorluchtig bloed. 
 
Komt, mijn broeders! laat ons hoogtijd vieren, 
Als 't gelukkig kroost van één gezin: 
Wat kan, voor heel de aard, ons schooner sieren, 
Dan de band van liefde en broedermin? 
Eendragt moet ons dierbaar Neêrland schragen; 
't Wordt dan weêr, voor 't oog der wereld, groot; 
En 't geluk van onzer vad'ren dagen 
Vloeit hun waardig nakroost in den schoot. 
 
Viert dan feest, verrukte landgenooten! 
Dichters! zingt het in uw godentaal. 
Nassau's bloed heeft niet vergeefs gevloten; 
't Werd de kiem der schoonste zegepraal. 
Komt, verlosten! laat den juichtoon klinken, 
Neêrlands deugd en heldenmoed ter eer': 
Laat ons blij den kelk der zege drinken; 
't Monster zonk voor onze voeten neêr! 
 
18 Junij, 1816. 
 
w.h. warnsinck, bernsz. (*) 



{==410==} {>>pagina-aanduiding<<}

De knielende kwaker.

Ten tijde des bewinds van wijlen Mr. pitt, wanneer, uit alle deelen des Engelschen Koningrijks, smeekschriften om den Vrede voor den Troon werden gebragt, werd Mr. w. rathbone, een Kwaker, door de stad Liverpool afgevaardigd ter overgave van het adres. Strijdig met de gewoonte, hetzelve, met ééne knie gebogen, aan te bieden, deed hij zulks op beide; hetgeen den Koning zoo zeer trof, dat hij met drift uitriep: ‘Hoe! wat doet gij? op beide kniën? Slechts ééne knie - nooit meer dan ééne!’ - Sire! hernam Mr. rathbone met waardigheid, ik buig de eene knie voor God Almagtig, dat Hij het mij vergeve, dat ik mij op de andere voor een' Mensch nederwerpe.

Ieizerlijke geleerdheid.

Bekend is het, dat buonaparte het zwak had, in geen vak van menschelijke kennis voor vreemdeling te willen doorgaan. Op eene zijner reizen verwaardigde hij zich, te Amiens, al de Afgevaardigden der gezamenlijke Regeringscollegien, alsmede van de geleerde Genootschappen der stad, ten gehoor toe te laten. Eerst verschenen de sprekers des Gezelschaps Naijver, en vervolgens de Gedeputeerden van de Akademie der schoone Wetenschappen. Buonaparte betuigde aan de eersten zijne verwondering, twee letterkundige Gemeenschappen in eene stad te vinden, die toch, gelijk hij zich geliefde uit te drukken, nimmer eenig wetenschappelijk Genie in haren schoot had gekweekt. - ‘Sire!’ hernam een der medeleden dezer Deputatie, ‘Amiens had de eer, de geboortestad te zijn van gresset en ducange.’ - Na verloop van een uur, werden de Afgevaardigden der Akademie voorgesteld, wier aanspraak de Keizer aldus beantwoordde: Het strekt mij tot genoegen, de vertegenwoordigers der Akademie van Amiens bij mij te zien. Amiens is eene, den vrienden der wetenschappen zeer schatbare, stad: zij is de geboorteplaats van een' ducange en gresset. - Iedereen verwonderde zich over 's Keizers ongemeene geleerdheid, één eenigen uitgezonderd, die van beide de Deputatien was geweest.





{==411==} {>>pagina-aanduiding<<}

Kinderlijke naïveteit.


Een vader ging, op zekren dag, 
Eens wandlen met zijn' zoon; 
Het knaapje stond den mond niet stil, 
Als kinders zijn gewoon, 
Die menigmalen vragen doen, 
Waar 't stoutste brein voor suft; 
Ja, somtijds ziet het kloekst verstand 
Zich door een kind verbluft; 
En somtijds ook beschaamt hun taal 
Den wijzen in zijn' waan, 
En wijst, in kindsche onnoozelheid, 
Den dwaas zijn feilen aan. 
Zoo viel nu onze goede man, 
Als zeker Nagebuur, 
Schoon hij een Hollandsch hart bezat, 
Wat windrig van natuur. 
Het knaapje ziet een bontekraai, 
En werpt haar met een' steen; 
Hij mist, maar wendt ter zelfder tijd 
Zich naar den vader heen: 
‘Hé, paatje!’ roept het, ‘zeg mij eens, 
Waar komt het toch van daan, 
Dat, daar die steen weer nedervalt, 
Mijn kolder zoo blijft staan?’ 
De vader spreekt nu van 't gewigt 
Des steens, en 't ligt papier, 
Dat, als de wind er onder speelt, 
Naar boven stijgt met zwier. 
Het jongsken schijnt nog niet voldaan: 
‘Maar, pâ!’ vervolgt het kind, 
‘Zat dan, toen laatst uw hoed afwoei, 
Daaronder ook al wind?’ ... 
De vader brak 't gesprek hier af, 
Daar hij de schuld den rukwind gaf. 
 
IJ. 






{==412==} {>>pagina-aanduiding<<}

Tentoonstelling.


A. 
Zoo zal dan ook in 't eind mijn naam met luister pralen! 
Mijn beeldtnis, die ik zelf mogt malen, 
Is heden in Pictura's zalen 
Voor 's kenners oog ten toon gesteld. 
B. 
't Is waarheid dan, wat men mij heeft gemeld? 
Zoo hebt ge uzelv' ten toon gesteld! 
 
IJ. 





Op de tijding van den dood eens booswichts, door een rijtuig overreden.


Hoe grillig (riep ik uit, toen ik dees maar ontving) 
Hoe grillig speelt het lot niet met den sterveling! 
Men zag den booswicht onder 't rad zijn leven derven, 
En 't scheen hij was bestemd er bovenop te sterven! 
 
IJ. 


Buonaparte en zijn lijfarts.

‘De Geneeskunst,’ zeide de Exkeizer eens tot desgenettes, ‘is de wetenschap des sluikmoorders.’ - Wat dunkt u, Sire! hernam de stoute Arts, van het beroep des Veroveraars?

In No. VII, Mengelwerk, Aanmerkingen en Proeven, rakende het Gaslicht, bl. 346 (*), staat, abusivelijk: ‘tien oncen zwavelzuur, waarmede tweemalen aether gestookt was, nemende, vermengde ik hetzelve in eene Woulfsche flesch, ingerigt als voren, met twintig oncen water.’ Moet zijn: twintig oncen zwavelzuur, waarmede tweemalen aether gestookt was, nemende, vermengde ik hetzelve in eene Woulfsche flesch, ingerigt als voren, met tien oncen water. - Men diert dit vooral op te merken, vermits anders de hoeveelheid ontwikkeld wordend waterstof-gas te groot zoude zijn naar evenredigheid van het koolstof-oxyde, en derhalve de vlam hare behoorlijke helderheid zoude missen.






{==413==} {>>pagina-aanduiding<<}

Mengelwerk.

Aan den Redacteur der Algemeene Vaderlandsche Letteroefeningen.

Mijn Heer!

De hier volgende Bedenkingen hebben den gedeeltelijken inhoud uitgemaakt van twee Verhandelingen, door mij in het Departement der Natuurkunde van de Maatschappij Felix Meritis uitgesproken. Ik heb beide onder eenen algemeenen titel gebragt, en meen, door aan UEd. eene plaats voor dezelve in uw zeer geacht Maandwerk te verzoeken, daardoor aan het verlangen van velen mijner Hoorderen te zullen voldoen. Nieuwe denkbeelden, echter, zullen uwe Lezers daarin niet vinden. Hij alleen, die een vreemdeling is in buitenlandsche geschriften, welke zich met het onderwerp dezer Bedenkingen bezig hielden, zullen daarin geene onbelangrijke wenken vinden. Voor deskundigen, en voor hen inzonderheid, die, behalve met andere geschriften, vooral met het zoo belangrijke werk van stieglitz, ueber den thierischen Magnetismus, bekend zijn, hetgeen ongetwijfeld als de beste tegenhanger van het werk van kluge kan beschouwd worden, zullen dezelve tot herinneringen kunnen strekken. Ik heb de eer mij te noemen
Uwen bestendigen Lezer

f. van der breggen, cornz.
Med. Doct.
Amsterdam,
Mei 1816.

Bedenkingen, over het zien der slaap- of nacht-wandelaren; alsmede, over het dierlijk magnetismus.

Wanneer men de daadzaken bijeen verzamelt, welke ten gevolge van waargenomene Slaapwandelaars opge-
{==414==} {>>pagina-aanduiding<<}
teekend zijn; wanneer men dezelve veelvuldig herhaald, en door geloofwaardige en bevoegde getuigen opgemaakt ziet, dan kan er voorzeker, met betrekking tot het voornaamste punt, waarom alles draait, de wezenlijkheid en echtheid dezer daadzaken, geene twijfeling plaats hebben. Schier overal vindt men mededeelingen van zoodanige Slaap- of Nacht-wandelaars, welke zich, de eene meer, de andere minder, door getrouwheid, naauwkeurigheid en belangrijkheid onderscheiden. Het resultaat uit alle die mededeelingen was dan altijd, dat de Slaapwandelaar, hoezeer alles met geslotene oogen verrigtende, (enkele gevallen uitgezonderd) gezigtsindrukken op dezelfde wijze, met hetzelfde gevolg ten minste voor zijn waarnemingsvermogen, verkrijgen moest, als gedurende den wakenden staat.
Zouden er, vraagt men, geene gronden aanwezig zijn, welke der waarschijnlijkheid nabij komen, dat de ziel, bij het slaap- of nacht-wandelen, zinnelijke gewaarwordingen bekomen konde, en daardoor in staat geraken, om derzelver, anderzins zoo onbegrijpelijke, verrigtingen over te nemen? Het verband tusschen de ziel en de willekeurige spieren, hetgeen altijd in den slaap afgebroken is, is hier weder hersteld, en zij gehoorzamen aan haren wil, dikwijls met eene nog levendiger werkzaamheid en grootere gemakkelijkheid dan bij het waken. Het eene of andere zintuig toch is, gelijk de ervaring genoegzaam bewijst, somtijds bij den Slaapwandelaar wakende: waarom zou dan ook niet soms, bij dezen slaap der overige zintuigen, gevoeligheid in het oog kunnen terugkeeren, de oogzenuw weder ontwaken, en door haar gezigtsindrukken aan de ziel toegevoerd worden, zonder dat daarom het geheele gestel in zijne rust gestoord worde? Moet men dus niet als meer dan waarschijnlijk aannemen, dat deze Slaap- of Nacht-wandelaars hunne oogen óf niet volkomen gesloten hebben, óf dat er eene genoegzame opening overig gebleven is, zoo veel lichts doorlatende, als toereikende is om aan de ziel de noodige gezigtsindrukken

{==415==} {>>pagina-aanduiding<<}
van de uitwendige voorwerpen mede te deelen; óf dat, eindelijk, het oog zich nu en dan opene, opdat de ziel daardoor de voorstellingen, welke zij tot hare verrigtingen behoeft, zou kunnen verkrijgen?
Met anderen, zou men kunnen antwoorden, dat dit alles op vooronderstellingen, geenszins op waarnemingen rust, en althans geen besluit uit eene zekere waarneming bevat: maar, al staat men zulks al voor eenige oogenblikken toe, dan blijft de vraag altijd, in hoe verre dit den Slaapwandelaren, bij derzelver rondwandelingen of verrigtingen, nuttig zijn kan. Door den oogappel geraken de lichtstralen in het binnenste van het oog, en kunnen alleen op deze wijze de gezigtzenuwen aandoen. Alle de overige op het oog vallende stralen worden verzwolgen of teruggeworpen. Wanneer nu de ziel gezigtsindrukken van de rondom haar gelegene voorwerpen zal gewaar worden, dan moet de oogappel geenszins door het ooglid bedekt worden. Hoe grooter het gedeelte zij, dat van dit bedeksel vrij wordt, des te ruimer en des te duidelijker wordt de gezigteinder, die daarentegen vernaauwd en duisterder wordt, naar gelange de oogappel zich daar achter verbergt. Zijn de oogleden bijna geheel gesloten, zoo zien wij alleen den kleinen kring, die ons het digtste omgeeft, en dan ook, uit hoofde van het weinige licht, dat uit denzelven in het oog geraken kan, nog zeer flaauw verlicht; terwijl deze kring volkomen verdwijnt, zoodra de oogleden zich vereenigen, dat is, het geheele oog bedekt wordt. Maar, volgens de naauwkeurigste waarnemingen, heeft de Slaapwandelaar gezigtsindrukken van verre afgelegene zoo wel, als van nabijzijnde voorwerpen, en behoeft die dan volstrekt bij zijne gevaarvolle schreden, ja daartoe zijn hem zelfs levendigere gewaarwordingen noodig; hij kan geenszins met het beschouwen van datgeen zich behelpen, wat hem het digtste bij omgeeft, maar behoeft tot zijnen wissen gang ook het gezigt van het verder afgelegene, waarvan, volgens de aangevoerde vooronderstellingen,

{==416==} {>>pagina-aanduiding<<}
de zoo weinig geopende oogappel hem geene zekerheid geeft. Wanneer men nu wijders hierbij in aanmerking neemt, dat de slaapwandelingen meestal in den nacht plaats hebben, niet slechts bij maanlicht, maar ook in de dikste duisternis, waar de prikkel ontbreekt, die gezigtsindrukken voortbrengt, of waar deze in geringe mate aanwezig is, waar het aan licht en schaduw mangelt, waar derhalve zulk een wezen een volkomen en bij voortduring geopend oog moet noodig hebben, om het geringe licht, dat alsdan van de voorwerpen terugstraalt, onverdeeld op te vangen, - zou het dan mogelijk zijn kunnen, dat zulke zwakke, onmerkbaar geopende oogleden, als men vooronderstelde, toereikende zijn zouden om zich naar het van buiten verkregen gezigtsindruksel te gedragen, toereikende om zelfs het geringste gedeelte zijner verrigtingen te verklaren? Daarenboven, gesteld dat de Slaapwandelaars hunne oogen op de gewone wijze gesloten hadden, maar dezelve somwijlen openden, dan bewerkt dit toch de wil der ziele. Maar zal dit nu, toevalligerwijze, somtijds plaats hebben, dan moet zulks zonder doel of nut voor den Slaapwandelaar zijn, die alsdan welligt gezigtsindrukken bekomen konde, wanneer hij deze het minste behoefde of niet noodig had, en dezelve alsdan wederom missen zoude, wanneer hij ze volstrekt behoefde. Zal dit door eenen uitwendigen indruk nu en dan veroorzaakt worden, door inwerking der uitwendige voorwerpen op het oog, dan moest men hier reeds vooraf vooronderstellen, hetgeen nog niet aanwezig is, een meer of min geopend oog; en ook dit zou zonder doel zijn, omdat een aantal zinnelijke indrukken te dikwijls op het netvlies zouden ontstaan, die, wanneer men ze waarnam, geenszins die voorstellingen, welke zij noodig had, maar vreemde, aan de ziel konden mededeelen. Dit veelvuldig openen en sluiten der oogen zou derhalve door den wil der ziele moeten voortgebragt of bewerkt worden. Dan, hier ontstaat de vraag: indien de wil hier zulk eene heerschappij over het oog bezit,
waarom

{==417==} {>>pagina-aanduiding<<}
blijft het dan niet bij voortduring geopend? En, daar dit niet plaats heeft, wat drijft denzelven dan aan, om het oog nu en dan te openen en te sluiten? Geene andere oorzaak daarvoor is er aan te voeren, dan dat de Slaapwandelaar in dit oogenblik het oog tot zijne verrigtingen noodig heeft. En vanwaar dan dit gevoel? Natuurlijk van niets anders, dan dat hij zich in zijnen gang stoote, of hinderpalen ontmoete, welke hij, zonder het voorwerp te zien, niet kan te boven komen. Maar, niets van dat alles vindt men bij de verrigtingen der Slaapwandelaren. Men ziet hen noch wankelen in hunne treden, noch hinderpalen ontmoeten, noch hunne verrigtingen verbeteren. Integendeel, zij gedragen zich en handelen bij aanhoudendheid als iemand, die in het volkomen en onbelemmerd gebruik zijner oogen deelt.
Het schijnt dus eene willekeurige vooronderstelling, dat de Slaapwandelaar den eenen tijd het oog opent, den anderen wederom sluit. Neen, aan zulk eene veranderlijkheid kan men de zintuigen niet onderworpen achten, noch op zulk eene wijze het verband der ziele met een gedeelte des ligchaams nu eens afgebroken, dan weder hersteld worden. Waar één zintuig eenmaal bij Slaapwandelaren wakende is, daar waakt het aanhoudend gedurende het gansche beloop des slaapwandelens; waar zekere spieren eens rusten of werkzaam zijn, daar blijven zij het; waar het oog geopend is, (hetgeen bij hen somwijlen plaats heeft) daar blijft het geopend, en waar het gesloten is, daar blijft het zulks; terwijl er daarenboven waarnemingen voorhanden zijn, ten bewijze strekkende, dat het oog des Slaapwandelaars geheel ongevoelig is, dat bij hem het oog en de onwerkzaamheld der gezigtzenuw zich in denzelfden staat bevinden, alsof de zoogenaamde zwarte staar aanwezig ware.
Maar zou dan, deze zijn de regtmatige vragen, zou dan het oog, dat in deszelfs wezen zoo éénig, zoo geheel tot zien gevormd, zoo algemeen in de geheele dierlijke schepping verspreid werktuig, die ingang ter woonplaatse der ziele, te regt haar spiegel genaamd, kun-
{==418==} {>>pagina-aanduiding<<}
nen ontbeerd worden, en de mensch evenwel bij voortduring kunnen zien? Zou de Schepper zulk een zamengesteld, uit zoo vele ongelijkaardige deelen bestaand, en echter tot één doel, tot het opnemen, doorlaten, behoorlijk leiden en vereenigen der lichtstralen, zoo overeenstemmend werktuig, van welks deelen geen gemist, geen op eene andere wijze gesteld, geen eene andere plaats bekleeden kan, te vergeefs gevormd hebben? Zou Hij aan ieder dezer deelen, volgens derzelver doel, te vergeefs de noodige doorschijnendheid en duisterheid, vastheid en rekbaarheid, gevoeligheid en prikkelbaarheid geschonken, aan hetzelve te vergeefs de edelste stoffen medegedeeld, met zoo vele en aanzienlijke zenuwen uitgerust hebben, daar de Natuur zelve in hare huishouding zoo spaarzaam te werk gaat; hetzelve daarenboven eene zoo veilige, van alle kanten beschutte, ligging gegeven, en van een zoo gepast, van den wil afhangend, bedeksel voorzien hebben? Het oog zou ontbeerd, en echter hetzelfde doel bereikt kunnen worden? Voorstellingen des gezigts zou de ziel kunnen verkrijgen zonder dit middel, dat deze eigenlijk schept, en waarvan zij zoo geheel afhangen; zoude iets kunnen verkrijgen, waartoe kleuren, licht en schaduw de éénige stof aanvoeren, en deze echter, zonder kleuren, licht en schaduw, op dezelfde wijze bekomen kunnen, als wanneer zij die door middel van het licht verkreeg?
Wie zou het durven wagen, deze zoo belangrijke vragen eenig gewigt te ontzeggen, of dezelve als ongepast te beschouwen? Maar, wanneer men tevens, aan den anderen kant, dezelve toetst aan het vermogen van gewaarwording in het algemeen, en aan dat van het werktuig des gezigts in het bijzonder, om daaruit af te leiden, hoe verre zich dan onze zekere kennis desaangaande eigenlijk wel uitstrekt, dan zullen deze vragen misschien veel van derzelver gewigt en klem verliezen.
Het is aan geen den minsten twijfel onderhevig, dat, bij zinnelijke gewaarwordingen, zekere prikkels op on-
{==419==} {>>pagina-aanduiding<<}
ze zintuigen werken, in dezelve eene verandering voortbrengen, vandaar aan de ziel verder worden medegedeeld, en in haar datgene eindelijk doen ontstaan, wat men gewoon is zinnelijke voorstelling te noemen. Die verandering, welke het zinwerktuig ondergaat, ontvangt het óf onmiddellijk van de voorwerpen zelve, die het aandoen, zoo als bij den reuk, den smaak en het gevoel, óf het verkrijgt deze door licht en lucht, gelijk het geval is bij het gezigt en het gehoor. Bij de eerste nu wordt de zenuw, dat hoofdbestanddeel van ieder zinwerktuig, onmiddellijk door den op haar inwerkenden prikkel aangedaan; en zij is zoo innig met dat alles verbonden, wat tot deszelfs bewerktuiging behoort, dat onmiddellijke aandoening des zinwerktuigs en der zenuw op hetzelfde oogenblik plaats heeft; terwijl, integendeel, de trillingen der lucht, wanneer daardoor toonen of geluid zullen worden voortgebragt, vooraf van het buitenoor in den gehoorweg teruggekaatst worden, en vandaar tot het trommelvlies en de gehoorbeentjes moeten doordringen, eer zij tot de gehoorzenuwen geraken; even als de lichtstralen, wanneer zij in de ziel gezigtsvoorstellingen zullen voortbrengen, vooraf door de verschillende vliezen en vochten van het oog moeten doordringen, eer de gezigtzenuw door dezelve wordt aangedaan. Wij weten tevens, dat, bij zinnelijke gewaarwordingen, eene verandering in de zenuwen van het zinwerktuig plaats heeft, en dat, wanneer zij hare aandoenlijkheid voor de bij uitsluiting op dezelve werkende stof hebben verloren, de ziel geene voorstelling verkrijgt, al waren de overige deelen van het werktuig nog ongeschonden, al konde de indruk in zijne volkomene sterkte, en behoorlijk door de overige deelen des zinwerktuigs gewijzigd, de zitplaats der zenuw bereiken. Het is even zeker, dat de zenuw, in haren verderen loop naar de hersenen, in zoo verre zij zich
door deze laat volgen, behoorlijk gevormd moet zijn, wanneer, op zinnelijke aandoeningen, gewaarwordingen volgen zullen. Een en ander bijeentrekken-
{==420==} {>>pagina-aanduiding<<}
de, is de redenering van hen zeer juist, die dan ook, ter ontkenning der magnetische slaapwandeling, op den voorgrond stellen, dat vertegenwoordiging eener zaak, als wezenlijk, alleen door tusschenkomst onzer zinnelijkheid, dat is, door middel van het vrij en onbelemmerd gebruik onzer zinnen, geschieden kan, en tevens de waarheid van het: nihil est in intellectu, quod non prius fuerit in sensu, aandringen. - Maar nu, welke verandering brengen deze, op de zintuigen werkende, prikkels in de zenuwen voort? Verwekken zij trillingen in dezelve, of zamentrekkingen? Of werken zij op die vloeistof of dat aetherisch beginsel, dat, naar veler meening, de zenuwen zoude bezielen? Brengen zij dan eene veranderde beweging in haar voort, welke zich vandaar tot aan derzelver oorsprong in de hersenen uitstrekt? Bepaalt die aanraking der zenuw zich enkel tot het in het zinwerktuig verspreide merg; of planten zich de in hetzelve ontstane bewegingen door de hersenen tot aan den oorsprong der zenuwen voort? Alle deze vragen zijn niet anders dan zoo vele gissingen, op geenen anderen grond, dan dien der waarschijnlijkheid, rustende. Maar, al konde ook al het boven opgegevene als zeker bepaald aangenomen worden, dan zou daarbij nog altijd eene werking van het eene op het andere ligchaam aanwezig zijn, waarbij het voorwerp, dat geeft, en dat, hetgeen ontvangt of verkrijgt, van denzelfden aard is; waar werkzaamheid en lijden van dezelfde gesteldheid zijn, en waar mededeelen en voortplanten volgens dezelfde bekende wetten der beweging geschieden. En hier nu ontstaat juist eene andere reeks van verschijnselen. Op die verandering, die trilling, die zamentrekking der zenuwdraden, of hoe men zich ook die verandering, welke zij bij zinsaandoening ondergaan, wil
voorstellen, volgt altijd iets, dat daarmede in het geheel niets gemeens heeft, iets geheel vreemds - eene voorstelling namelijk. De trillende beweging van het trommelvlies en van de overige deelen van het oor wordt in toonen opgelost; het op het netvlies van het

{==421==} {>>pagina-aanduiding<<}
oog afgebeelde, zoo zeer verkleinde beeld des voorwerps, en de daardoor voortgebragte verandering in de gezigtzenuwen, verwekt in de ziel een grooter beeld, volkomen overeenstemmende met dat, wat zich voor het oog vertoont, en met de waarnemingen der overige zinnen. Wij hooren de trilling der luchtgolvingen niet, welke in ons oor doordringen; neen: onze ziel vangt toonen, vangt geluid op. Het is geenszins het op het netvlies geteekende beeld, dat door den langen en duisteren weg tot aan den oorsprong der zenuwen doordringt; neen: vlak achter het punt, waar het afgebeeld werd, wijken de lichtstralen reeds wederom vaneen, en het beeld is niet meer aanwezig. Dat beeld is verder niets, dan eene bloote voorbijgaande aanraking der gezigtzenuwen door het licht, dat even min subjectieve kleuren bevat als de verschillende kleuren van het prisma, welke verdwijnen zoodra eene andere straalbreking derzelver plaats inneemt. Reeds op het netvlies is dat beeld in de reeks der ligchamelijke werkingen het laatste, en brengt eene, met alwat ligchamelijk is volstrekt onvergelijkbare, verandering, eene voorstelling te weeg. Dat kleine onderstboven gekeerde beeld zien wij, bij onze gezigtsvoorstellingen, niet weder; de voorstelling is iets daarvan afgescheidens, iets buiten ons gelegens, iets blijvends. Wil men nu verder doordringen; wil men de ligchamelijke indrukken zich dieper in de zelfstandigheid der zenuwen doen uitstrekken, dit ligchamelijk zenuwspel van het netvlies tot aan de vermeende zitplaats der ziel zich laten voortplanten - dan zijn het toch nog altijd ligchamelijke bewegingen, derhalve iets geheel ongelijkaardigs met datgene, wat men verlangt te weten, den oorsprong der voorstelling namelijk. Welke nieuwere ontdekkingen men daartoe nu ook te hulpe nemen, welke theorien en hypothesen ter verklaring daarvan voorstellen moge, men zal immer tot datgene geraken, waarin die bewegingen in gewaarwordingen en waarnemingen veranderd worden, het

{==422==} {>>pagina-aanduiding<<}
veelvuldige vereenigd en het voorbijgaande tot iets blijvends gemaakt wordt.
Hoezeer het derhalve immer voor ons raadselachtig zijn zal, hoedanig uit die veranderingen, welke onze werktuigen bij zinnelijke indrukken ondergaan, voorstellingen ontstaan, zoo is het ons echter uit de ervaring bekend, dat beiden altijd vereenigd zijn, en dat zij elkander opvolgen; hoezeer men, wij herhalen het, geene eigenlijke oorzakelijke vereeniging waarnemen, of geen verband tusschen die oorzaken en die gevolgen kan bespeuren. Geen wonder alzoo, dat men, na de overweging hiervan, door andere ervaringen daarenboven ondersteund, waaruit blijken zoude, dat, bij een volkomen gemis of bij een geheel ander getal of andere gesteldheid van het een of ander zinwerktuig, evenwel dezelfde gewaarwordingen plaats hebben, en dat de ziel, na eene volkomene vernietiging van het oog, dezelfde voorstellingen nog kan verkrijgen; geen wonder, zeg ik, dat men tot de aanneming der stelling kwam, dat de mensch, in zekere omstandigheden, en onder zekere betrekkingen, gezigtsindrukken van uitwendige voorwerpen bij voortduring kan verkrijgen, zoodat hij deze op dezelfde wijze waarneemt als bij het waken; zich naar dezelve gedraagt, of daarnaar handelt, zonder het oog daartoe noodig te hebben.
Zal nu de aanneming van een' zesden zin de verklaring dier verschijnselen bevatten, welke men bij Slaapwandelaars en vele Blinden tevens, tot wier verrigtingen vaak het oog, of iets, dat hetzelve vergoedt, onontbeerlijk moet geacht worden, waarneemt? Deze aanneming toch vond reeds vóór vele jaren ingang bij hen, die dezen voor den éénigen uitweg hielden, ter verklaring van vele zonderlinge verschijnselen, bij magnetisch-slaapwandelenden voorkomende; terwijl de zitplaats zelve van dezen zesden zin zeer spoedig aangewezen was, in die zenuwvlecht namelijk, welke in de streek der maag gelegen is, en aan deze zoo wel, als aan den twaalfvingerigen darm en nabij ge-
{==423==} {>>pagina-aanduiding<<}
legene deelen, hare takken geeft. - Maar, bij het aannemen van eenen zin, wanneer men namelijk dit woord in geene nieuwe, ongewone beteekenis wil nemen, moet men zenuwen vooronderstellen, welke door de manier en wijze, waarop zij eindigen, door eene eigenaardige vereeniging met andere deelen des dierlijken zamenstels eigendommelijk gewijzigd en gestemd, en voor de inwerking van bijzondere ligchamelijke prikkels gevoelig moeten zijn, de daardoor verkregene indrukken aan de ziel kunnen mededeelen, en op deze wijze zekere gewaarwordingen van eenen bijzonderen aard in dezelve voortbrengen. Dit toch is, over het algemeen, datgene, wat wij bij alle zinnen ontmoeten, wat derzelve wezenlijk eigen schijnt, en waarop men moet terugkomen, wanneer men van eenen zin spreekt, en niet met woorden spelen wil. - Ieder zin is daarenboven nog bijzonder ingerigt, eenvoudiger of zamengestelder, naar gelange de ligchamelijke, voor denzelven bestemde, prikkels, eer zij de zenuwen aandoen, vooraf deze of gene wijziging moeten ondergaan. Wel nu, men neme, voor een oogenblik, eene zekere zenuw, welke de plaats van het oog bekleeden zal, en daarbij de in de streek der maag liggende zenuwvlecht, als de eigenlijke zitplaats van dezen nieuwen zin, aan, (want eigenlijk is het toch hetzelfde, waar
wij denzelven plaats geven) en men zal al aanstonds overtuigd worden, dat men van denzelven niets te verwachten hebbe, wat het oog met al zijne spieren en vochten, het oor met al zijne bestanddeelen, en beiden met hunne zenuwen, ons verschaffen. Het licht kan niet tot die zenuwvlecht doordringen, zal reeds door de kleederen worden opgenomen, kan niet door de huid, de spieren en de overige nog boven de zenuwvlecht liggende deelen doordringen; de lichtstralen kunnen zich niet vereenigen, zich niet tot één beeld vormen, en volstrekt voor deze zenuwen niet zijn, wat zij voor de zenuwen des gezigts waren. Even min zal deze zenuw de plaats van het oor kunnen vervullen;

{==424==} {>>pagina-aanduiding<<}
hetgeen zij dan toch ook zal moeten kunnen doen. Want, even min als de lichtstralen, kunnen de luchtgolvingen, welker beweging reeds bij het aanraken der kleederen voor het grootste gedeelte ophoudt, tot de inwerking op de zenuwen geraken. En wanneer beiden, licht en lucht, ook, op eene volstrekt onbegrijpelijke wijze, daarin konden dringen, zoo zijn toch deze zenuwen voor de inwerking van geheel andere prikkels, voor de voortbrenging van geheel andere gewaarwordingen, en bovendien nog voor geheel andere verrigtingen bestemd; zijn dus, volgens derzelver natuur, ongevoelig voor de indrukken van het licht en de lucht; en deze zenuwen kunnen, wanneer zij ook al door dezelve aangedaan wierden, in de ziel geenszins die voorstellingen verwekken, welke de zenuwen des gezigts en des gehoors door den prikkel van licht en lucht verkrijgen. - Neen, al schijnt het, door het onverklaarbare van vele verschijnselen bij Slaapwandelaren en Blinden, wier verrigtingen noch uit hunne verbeeldingskracht, noch uit derzelver verhoogd algemeen gevoel te verklaren zijn, a priori zoo geheel verwerpelijk niet, om eene andere bron der voorstellingen aanwezig te vooronderstellen, waardoor bij hen de plaats van het gezigtszintuig zoude vervangen worden, en dien ten gevolge een ander verband tusschen de ziel en het ligchaam vast te stellen, dan dat, wat wij bij onze zinnelijke voorstellingen waarnemen; zoo zal nogtans de aanneming van een nieuw, in de zenuwvlecht of maagstreek te plaatsen, zinwerktuig ons geene schrede verder brengen, ter verklaring der bij hen plaats hebbende verschijnselen. In plaats, derhalve, van een duister raadsel door een ander, voorzeker niet helderder, te willen oplossen, eene verborgene hoedanigheid weg te nemen, om eene andere, even verborgene, in hare plaats te stellen, de Natuur te willen verklaren, en haar volkomen duister te laten, voegt het ons te erkennen, dat wij hier, even als bij zoo menig ander onderzoek, de natuurlijke grenzen
van alle onze

{==425==} {>>pagina-aanduiding<<}
nasporingen genaderd zijn. Maar ook, aan den anderen kant, zullen wij bij zoodanige verschijnselen, welke van de ons bekende verrigtingen en handelingen van dat bovenzinnelijk wezen, hetgeen men den menschelijken geest noemt, afwijken, zonder voorbarig te beslissen, moeten toezien, of de betrekking van den mensch hier niet kan veranderd zijn, en dan ook, dit bevindende, die verschijnselen niet verwerpen op dien grond, dat zij aan de gewone wetten niet ondergeschikt zijn. Inderdaad, hoe meer zij zich aan dezelve onttrekken, des te scherper behoorden zij getoetst te worden; doch nu niet meer, in hoe verre zij begrijpelijk zijn, maar met betrekking tot derzelver historische waarheid. Ware men dezen weg bij het onderzoek dier verschijnselen, welke men bij door kunst voortgebragte Slaapwandelaars schijnt waargenomen te hebben, meer ingeslagen, dan zou het oordeel gematigder en onpartijdiger geweest zijn, en men had ongetwijfeld daarbij het wezenlijke van het overdrevene, het bruikbare van het schadelijke, het zekere en het toevallige van het twijselachtige en onwaarschijnlijke afgescheiden. En dit brengt ons, als van zelve, tot de meer bepaalde bedenkingen over het Dierlijk Magnetismus.

Iets, over het cauterium actuale, of gloeijend ijzer, in kwaadaardige zenuwkoortsen, (typhus.)

Door Doctor Keuchenius, van Schoonhoven.

Den 18den Junij l.l. werd ik geroepen bij de weduwe van H.V...... alhier. Een enkele oogopslag overtuigde mij, bij mijne komst, van het ernstige harer krankheid. De huisgenooten verhaalden mij, dat zij in de buurt bij een' wagenmaker, waar een paar menschen in weinige dagen aan kwade koortsen waren overleden, had opgepast. Zij had den ouderdom van

{==426==} {>>pagina-aanduiding<<}
40 jaren bereikt, was moeder van twee kinderen, en leefde in zeer armoedige omstandigheden, zoodat het haar aan goed voedsel, verschooning en alle verkwikking ontbrak: overigens had zij te voren eene tamelijk goede gezondheid genoten.
Op het voorbeeld van den grooten jozef frank, noem ik deze kwaadaardige koortsen typhus, of febres typhodes; benamingen, nog afkomstig van den onsterfelijken Vader der Geneeskunde, hippocrates: ‘Typhus is mij, zegt frank, eene koorts, die meestentijds besmettelijk is, (contagiosa) met eene bijzondere aandoening van het zenuwgestel, vaak gepaard met peticulae of andere exanthemata;’ hoewel, naar mijne ondervinding, deze den typhus minder in ons Land schijnen te vergezellen, dan wel in Duitschland. Mij dunkt, frank had deze definitie kunnen vermeerderen, met op de bijzondere aandoening van het zenuwgestel te laten volgen: alsmede van het hoofd, of hersengestel: dit schijnt mij ten minste in den typhus, die thans meest grasseert, een karakteristiek teeken te zijn: de aandoening van het hoofd was in het geval voorhanden zoo groot, dat, wanneer niet de duidelijke besmetting in het huis van den wagenmaker ware voorafgegaan, men getwijfeld zoude hebben, of men niet met eene encephalitis (hersenontsteking) te doen had. Groot houde ik de nuttigheid, deze besmettelijke koortsen typhus te noemen; daar dit eene uitdrukking is, die niets vooronderstelt aangaande de natuur der koorts zelve, die ons door de ervaring eerst kennelijk moet worden. Febris asthenica, gelijk een tijdlang in Duitschland, fièvre adynamique, gelijk in Frankrijk, mode geweest is haar te noemen, houde ik voor het heil der zieken gevaarlijk; daar dit benamingen zijn, gegrond op eene hypothese der oorzaak, die wel niemand bewijzen kan. Zeker niet de
hypothetische uitdenking van eene laatste oorzaak, zoo als van rotting, gelijk bij de ouden, of van gebrek aan zuurstof, gelijk bij de nieuwen, maar alleen de waarneming van het epidemische karakter der

{==427==} {>>pagina-aanduiding<<}
ziekte, der bijzondere gesteldheid des zieken zelven, en der voorafgegane oorzaken en uiterlijke teekenen, kan ons aan het ziekbed verder brengen (*). - Ik vond dan de zieke nederliggen met de gewone teekenen dezer kwaadaardige koorts: algemeene zwakheid in alle de deelen van het ligchaam, brandende oogen, geweldige hoofdpijn, wit-geelachtig beslag der tong, mond en lippen droog, snelle pols van 110 slagen, hitte en droogte der huid, hevige dorst, en besloten lijf. Bij deze bekende teekenen kwam nog iet meer bijzonders, namelijk verlenging der tong, zoodat de zieke, hoewel nog inwendig bij kennis, geen verstaanbaar geluid kon voortbrengen, door het gestadig klepperen der tong tegen de tanden, dat, vooral bij de poging tot spreken, erg werd.
Verre van mij, dat ik, in dezen stand der zaken, mijne toevlugt zou genomen hebben tot den geheelen toestel der opwekkingstheorie, en prikkelende middelen zou hebben voorgeschreven! Dit kwam in het eerste stadium van deze besmettelijke koorts niet te pas. De grenzen van dit Tijdschrift gedoogen niet, hier meer van te zeggen, of in het breede op te halen de scherpzinnige onderzoekingen der voortreffelijkste Geneesheeren onzer dagen. Die hiermede onbekend is, raadplege de Theorie van de werking der Contagia acuta op het menschelijk ligchaam, van den Heer Doctor moll, (Nijmegen, 1815) waar men veel licht zal vinden. Ik schreef een Dec. voor van de Fruct. Tamar., liet gerstedrank met zuren honig gebruiken voor drinken, en beval wasschingen met koud water en azijn in den hals.
Den volgenden dag, gelijk mede den 3den dag, was alles verslimmerd; de tong, mond en tanden waren zwart geworden, het klepperen der tong vermeerderd, het hoofd meer rood en gezwollen, de zieke meer ijlende, soms woest; een paar dunne, stinkende

{==428==} {>>pagina-aanduiding<<}
ontlastingen hadden er plaats gehad. Ik liet ophouden met het Dec. Tamar., en diende daarentegen thans eene ligte infusio van de flores Arnic. mont. toe, hetgeen frank zeer prijst, bijzonder bij de sterke aandoening van het hoofd; ik voegde er 2 dr. ac. sulphur. dil. bij, waar ik mij meermalen wél bij heb bevonden: deze zachte en expectatieve handelwijze is meest boven de meer actieve in dit tijdstip te verkiezen.
Den 4den en 5den dag bleef de toestand dezelfde, ja scheen meer en meer te verslimmeren; de zwarte tong scheurde zich als 't ware, de stupor nam toe, en er kwamen dejectiones involuntariae. Ik ging op dezelfde wijze voort, en liet aan den hals en de beenen vesicatoria applicéren. Den 6den dag was de keel in 't bijzonder meer gezwollen, zoodat het drinken zelfs hoogst moeijelijk werd.
Er was dus nu wel niet anders te voorzien, dan de dood! Door de laatstgemelde omstandigheid werd het mij zelfs bijna onmogelijk, de moschus of andere sterke incitantia, thans meer geïndiceerd, toe te dienen; ik besloot dus mijne hulp te zoeken in een redmiddel, wel verschrikkelijk bij de gedachte, maar allerweldadigst in de uitwerking: in gloeijend ijzer, namelijk, zocht en vond ik hulpe tegen den dood.
In de eerste dagen dezer ziekte ontmoette ik den Heer j. rozenburg, een' reeds vergevorderden Student der Medicijnen, die mij verhaalde, dat, nog kort geleden, de Leidsche Hoogleeraar krauss van het cauterium actuale in deze ziekte met het beste gevolg gebruik gemaakt had: in Duitschland is dit reeds vroeger geschied, door den Erlangschen Hoogleeraar horn: ook is het vuur bij de oude Geneeskundigen, in wanhopige gevallen, als redmiddel aangeprezen geworden: de onsterfelijke Vader toch onzer kunst zegt: ‘Hetgeen geene geneesmiddelen vermogen te genezen, geneest het ijzer, en hetgeen geen ijzer geneest, geneest het vuur; maar hetgeen noch vuur, noch ijzer geneest, dat is wel ongenees-
{==429==} {>>pagina-aanduiding<<}
lijk te achten.’ (*) Ook spreekt van zwieten van het vuur, bij de genezing der pleuris (†). Volgens het voorschrift van horn, neemt men eene pijp ijzer van een voet lang, met een handvat van hout, en aan het einde van het ijzer laat men een rond plaatje ijzer vastsmeden van de grootte van een gulden; dit maakt men gloeijend, en drukt het den patient in den hals. Alzoo deed ik ook. Den genoemden zesden dag zag ik het, nadat ik het ijzer reeds had gloeijend gemaakt, nog in, en wachtede den morgen van den zevenden dag af. Deze kwam, en met denzelven geene de minste beterschap. Ik maakte dan, na verlof van de familie bekomen te hebben, mijn ijzer weder gloeijend, en drukte, met welberaden hand, hetzelve der patiente op den hals. Het veroorzaakte haar eenen schok; zij opende mond en oogen, en gaf een' gil. Ik oordeelde, dat ik mijn werk moest voortzetten, en gaf haar eene tweede aanraking; op deze kwam zij
meer bij, en riep met een' gil: ‘o God! wat doe je?’ Ik verbond hierop de plaats met Ung. Basil. De lijderes bleef van dit oogenblik af meer praesent, en, nadat mond en keel gereinigd waren, dronk zij beter, en gebruikte weder medicijnen; de nacht was rustiger; de zieke ijlde minder, sliep een weinig; den volgenden morgen was het zwarte beslag der tong vochtig en los, begon nog in den loop van dien dag zich af te scheiden, en, om kort te gaan, de zieke herstelde. De wonde in den hals, hoewel in den beginne heel wat dragende, genas toch zeer spoedig, daar de aanrakingen slechts oppervlakkig geweest waren.
Zie hier de daadzaak! Ik onthoude mij van stellige aanmerkingen, om het geheim der werkingswijze op te lossen, en laat zulks aan den Theoreticus van professie over. Zullen wij hier denken aan eene hydrogenesis, en stellen dit in verband met het water, dat na den typhus

{==430==} {>>pagina-aanduiding<<}
bij de lijken-opening in de ventriculi cerebri gevonden wordt? - of aan eene aurea nervea, en den schok, die door dezelve op het hersen- en zenuwgestel gemaakt wordt? Neen! ik beken het, dit schijnt mij te hoog gezocht. Zou men er niet beter komen, als men het eenvoudig beschouwde als een zeer sterk afleidend middel, dat te passe kan komen, wanneer koude omslagen, zuurdeesems en spaansche-vliegen de afleiding niet vermogen daar te stellen? Dit is ten minste eenvoudiger; en wij weten allen, op welken prijs de groote boerhave, de eeuwige roem onzes vaderlands, het eenvoudige stelde.
Nog een woord, ten slotte, omtrent het verschrikkelijke, in de kunstbewerking gelegen. Dit is zoo groot niet, als het wel schijnt. Van de ligtheid der genezing hebben wij reeds gewaagd; en wat de pijn aangaat, wij lezen, in de Legende, van thomas van aquina, dat hij, door godsdienstige overdenking en inspanning, zich ongevoelig wist te maken voor een hevig cauterium: bij praesente patiente zou dit thans niet meer gaan; dan, de aard der ziekte brengt hier eene natuurlijke en allerwenschelijkste gevoelloosheid mede. Over de cauteria's wijzen wij verder den Lezer naar de geneeskundige handboeken, en laten de verdere applicatie van dit middel, ook in andere ziekten, met de vereischte omzigtigheid, aan het oordeel en de beproeving onzer Kunstgenooten over.

Beschouwing van de gebaren-kunstenaresse Hendel-Schütz, na de voorstellingen, door haar te Amsterdam gegeven.

Hij, die wezenlijk beseft, wat er toe behoort, om in eenig kunstvak eenen uitsluitenden rang te verwerven, kan niet zonder huivering wagen, er zijn oordeel over te vellen: althans zal hij zich wel wachten, met een paar woorden er over te beslissen, en, als 't ware, met den prijs spelende, denzelven

{==431==} {>>pagina-aanduiding<<}
in de luim van een oogenblik uit te reiken of terug te houden. Niet ten onregte merkt een geacht Schrijver aan, dat men nimmer behoorde uit het oog te verliezen, hoe veel tijds, hoe veel genoegens, hoe veel krachten, ja hoe veel jaren levens de kunstenaar dikwijls moet oposferen, om die talenten te verwerven, waaraan zijne tijdgenooten, en dikwijls de volgende geslachten, zoo vele genoegelijke uren te danken hebben: en, heeft eene ligtzinnige natie, even vaardig tot eene afgodische hulde, als tot eene grenzelooze verachting, durven beweren, dat men voor eenige ellendige penningen, aan den ingang des schouwtooneels, het onbepaalde regt tot goed- of afkeuring koopt, de man van eer en gevoel zal zich wel wachten, van dat gewaande regt misbruik te maken; en de ware kenner kan alle die beslissende magtspreuken, welke bij alle aanmatigingen in het geval van kunstbeoordeeling zoo overtollig gebezigd worden, wel ontberen. Verstand en gevoel moeten bij hem beslissen: verstand en gevoel, in volmaakte overeenstemming gebragt, leveren ons de voortreffelijke voortbrengselen van kunst; en de wederkeerige hulde daarvan is de prijs, welke alleen in staat is, echte verdiensten te vergelden.
Nimmer kan men te veel belang stellen in bekwaamheden, welke wij ons beroemen kunnen ons eigendom te zijn; die, als 't ware, in eigen schoot gekoesterd, het vaderland in den lof, dien zij verwerven, doen deelen: en misschien is de klagt, dat men in Nederland aan vreemden maar al te veel vóórgeeft; dat men de talenten van elders met gejuich inhaalt, terwijl die, welke onder ons ontluiken, dikwijls veronachtzaamd worden; dat de nationale ijver inderdaad niet genoeg aangewakkerd wordt, - misschien, zeg ik, is deze klagt niet ongegrond. Doch, hoe berispelijk dit ook zijn moge, zou het, in eene natie, welke zich op beschaving beroemen durft, even laakbaar zijn, omtrent de voortbrengselen van kunst, welke andere volken ons mededeelen, onverschillig zich te gedragen, of dezelve te miskennen. Ieder vreemdeling, die ons talenten aanbiedt, heeft aanspraak op eene billijke beoordeeling: en waanden wij, dat wij, voor den prijs der beschouwing, het onbepaalde regt van willekeurige goedof afkeuring gekocht hadden, ieder misbruik, daarvan gemaakt, zou hem tevens het regt geven, om onze onbevoegdheid tot oordeelen te beschimpen. Wij moeten dus, willen

{==432==} {>>pagina-aanduiding<<}
wij, ook in dit opzigt, de waardigheid van het Nederlandsche volk handhaven, anderen hunne magtspreuken laten, en naar eigen gevoel, naar eigen verstand uitspraak doen; onze beslissing moet den trap van beschaving, waarop wij staan, aanduiden; en, hiermede achteloos te werk gaande, zouden wij, in het geval van buitensporige goedkeuring, voor blinde naschreeuwers, en in het tegenovergestelde voor koudbloedige weetnieten gehouden worden.
Niet zonder reden dan schromen wij, ons gevoelen wegens de voorstellende kunstenaresse hendel-schütz algemeen te maken: de bijzondere beoordeeling wegens hare talenten, en het onthaal, dat zij bij ons genoten heeft, loopen zoodanig uiteen, zoo ten opzigte van zichzelven, als van hetgeen de buitenlandsche berigten ons van haar hebben medegedeeld, dat wij naauwelijks hopen durven, het ware punt te zullen treffen.
Niet weinig genoegen verschafte het ons, in de gelegenheid gesteld te zijn, haar te zien, en over hare talenten te kunnen oordeelen. Met eene gespannen verwachting begaven wij ons naar den schouwburg, ten einde het genoegen te kunnen smaken, den lof, die van haar uitging, te billijken. De eerste proeven, welke zij gaf, behoorden tot het treurspel. Niet moeijelijk was het, te bespeuren, dat eene afgetrokken studie haar met het verhevene gedeelte der voorstellende kunst gemeenzaam had gemaakt; dat het gevoel daarvan haar, als 't ware, doordrongen had van alles, wat de beeldende kunsten voortreffelijkst geleverd hebben. Ieder stand, iedere beweging bevestigden ons in dat gevoelen. Schilderachtig waren niet alleen de gebaren; maar ook de plooijen, welke zij aan de kleeding wist te geven. Dan, ten opzigte van de declamatie, vonden wij daarmede die volmaakte overeenstemming niet, welke ons weleer zoo vele genoegelijke uren verschaft heeft; en telkens, als wij, verrukt van haar kunstvermogen, haar den palm der overwinning wilden toereiken, was het, alsof de onvergelijkelijke wattier-ziesenis tusschenbeiden trad. Met aandoening herinnerden wij ons de menigvuldige bewonderenswaardige voortbrengselen van kunst, waarmede deze groote vrouw den roem van den Nederlandschen schouwburg gehandhaasd heeft. Het worde niet als vooringenomen- of partijdigheid beschouwd, te zeggen, dat het zeer moeijelijk geworden is, de bewondering der

{==433==} {>>pagina-aanduiding<<}
Hollandsche natie in dit vak weg te dragen. Hoe kiesch zijn wij geworden, sedert een aantal voortreffelijke dichters de eeuw van vondel, als 't ware, hebben doen herleven! Hoe vele voortreffelijke redenaars hebben ons gehoor voor de voordragt verfijnd! Om ons niet te verre van het tooneel te verwijderen, en ons slechts tot een paar voorbeelden te bepalen; zijn wij nog niet dagelijks in de gelegenheid, het krachtig en gemakkelijk orgaan van bingley, het welluidend en doordringend van snoek in de declamatie te bewonderen? Hoe veel behoort er dan niet toe, om in dit vak bij ons eenigen lof weg te dragen! Wij zullen, derhalve, om der verdienstelijke vrouwe wezenlijk regt te doen wedervaren, ons niet langer hierbij bepalen, en, na haar een oogenblik in het blijspel beschouwd te hebben, onze aandacht alleen op hare bekwaamheden in de kunst der gebaren vestigen.
In de proeven, welke zij ons van het blijspel gegeven heeft, zouden wij meer gelegenheid tot vergelijkingen vinden: daarin ook hebben wij, na de ontzettende menigte stukken, welke wij met zoo veel vaardigheid van het Duitsche tooneel overgenomen hebben, ook wezenlijk meer overeenkomst met de Duitschers: ten minste zijn wij nader tot hen, dan tot het élégante spel der Franschen, gekomen; osschoon, in weerwil van dit alles, iedere natie, hoezeer met andere vermengd, iet eigenaardigs overhoudt. De kleine proeven dan, welke zij ons van het blijspel gegeven heeft, overtuigden ons weder, dat zij het zeer verre in de kennis der menschelijke hartstogten gebragt heeft: het voorstellen van karakters, die onmisbare behoeste van het tooneel- en blijspel, deed zij met eene natuurlijkheid, welke zelfs het behulp der onderscheidene kleedingen kon ontberen: en, indien wij de stukjes, door haar voorgedragen, bij de hand hadden, zouden wij eenige trekken aanvoeren, waarin zij den waren toon buitengemeen getroffen heeft. Inzonderheid had zij in de tweespraak van den pachter met zijne vrouw, bij het slot, dien toon van beminnelijke overreding, welken wij gerust iedere schoone durven aanbevelen zich eigen te maken, wanneer zij iets op het mannelijk hart verwerven wil. Dan, hoezeer wij haar ook gaarne in dit vak allen lof willen toekennen, kunnen wij echter de talenten, welke wij zelven in dit vak te vereeren hebben, hierbij niet vergeten. Meer dan eens herinnerden wij ons, bij hare voorstellingen, de allezins verdien-
{==434==} {>>pagina-aanduiding<<}
stelijke kunstenaresse kamphuizen; meer dan eens (dit zal geene van beide onregt doen) vonden wij gelegenheid, ze met elkander te vergelijken: en, stelt ons ook hendelschütz niets voor, dan hetgeen weldoordacht is, die zelfde zekerheid van hare zaak geeft haar een zelfvertrouwen, dat somtijds de kunst zichzelve doet verraden; terwijl de meerdere schroomvalligheid
van Mejufvrouw kamphuizen, in haar spel, ons altijd die zedige bescheidenheid voor oogen brengt, welke wij zoo gaarne in de schoone sekse vereeren.
Thans ons tot de beschouwing van de gebarenkunst bepalende, vinden wij ons wezenlijk belemmerd in de keuze van woorden voor de uitdrukking van onze gedachten. Hebben wij het gevoel, dat zij, zonder behulp van eenige klanken, wist uit te drukken, bewonderd, het gevoel, dat zij in ons verwekte, te verklaren, is inderdaad niet gemakkelijk. Hier zagen wij de verdienstelijke vrouw op eenen weg, welken zij tot dusverre geheel alleen bewandelt: wij zagen, als 't ware, een nieuw veld voor de bewondering geopend; en, daar de voortgang der tafereelen geene langdurige beschouwing vergunde, en de afwisseling ieder oogenblik nieuwe voorwerpen aan de aandacht bood, kunnen ook onze opmerkingen slechts in weinig woorden uitgedrukt worden; ten zij men, in een uitvoerig vertoog, alles opzettelijk wilde ontwikkelen. Wij zagen dan deze kunstenaresse het eerste op den weg, welke door Lady emma hamilton geopend werd. Geheel afwijkende van de gewone wijze van pantomimen te vertoonen, zonder den verblindenden toestel van decoratiën, zonder de medewerking van wegslepende muzijk, trad zij op, en wist, door de eenvoudigste gebaren, de aandoeningen der ziele, in alle overgangen, in alle afwisselingen, zoo levendig uit te drukken en tot ons gevoel over te brengen, dat er geen ledig overbleef. Als bij de hand scheen zij ons den geheelen weg langs te leiden, welken de beeldende kunsten sedert haren eersten oorsprong hebben asgelegd. Volkomen in den Egyptischen stijl waren hare Isis, sphinxen, en torschende standen: wij zagen duidelijk, hoe de kunstenaars van dien tijd, van de majesteit van het menschbeeld doordrongen, hetzelve met waardigheid hadden nagebootst, zonder dat zij zich aan zwierige standen hadden durven wagen; zonder dat zij zich van die edele eenvoudigheid hadden durven verwijderen, welke de eerste ontwikkeling van

{==435==} {>>pagina-aanduiding<<}
het schoone kenmerkt: en, onze aandacht aan de voortbrengselen der grijze oudheid wijdende, zagen wij, als door een' tooverslag, de statige torschster in de bevallige Galathéa herschapen! Nu ontwikkelde de kunstenaresse den meer verfijnden en weelderiger smaak der Grieken voor onze oogen. Verbazend was de gemakkelijkheid, waarmede zij hiertoe overging; verrassend de aangename indruk, dien deze overgang, welke geen ledig overliet, aan het gevoel gaf. De ontwikkelde gewaarwordingen van het bezielde beeld, de eerste werking der zintuigen, waren zoo natuurlijk en zoo eenvoudig uitgedrukt, dat er niets aan de begoocheling ontbrak: en, om iets van dien aard te zien, gelooven wij, dat er geen ander middel zou zijn, dan de herhaalde voorstellingen van deze verdienstelijke vrouw.
Even juist en even treffend waren hare voorstellingen der tafereelen van de Italiaansche school. In iederen stand, in iedere beweging, in iederen gelaatstrek vertegenwoordigde zij ons de heerlijkste gewrochten der schilderkunst: ja, de indruk, dien wij er van ontvingen, was door den voortgang levendiger. De toestand van Hagar roerde de ziel; en wij deelden in hare drukkende bekommering, toen zij Ismaël zag bezwijken, zonder in staat te zijn, hem door een' dronk waters te verkwikken. Zonder eenige noodelooze beweging, deed zij beseffen, dat de kruik ledig was; en het oogenblik, waarin zij die aan Ismaël overreikte, was allertreffendst, even als de ontdekking van de waterwel, welke der lijdende moeder het middel aanbood, om haar smachtend kind te verkwikken. Wij kunnen intusschen niet afzijn, ook het kind, hetwelk den Ismaël voorstelde, den verdienden lof te geven: het heeft ons de mogelijkheid doen zien, die er voor deze allezins verdienstelijke vrouw zou zijn, niet alleen om leerlingen in dit kunstvak aan te kweeken, maar de pantomime tot een' hooger trap van volmaking te doen komen, dan wij dezelve tot nog toe zagen. De medewerking van de andere kindertjes, in andere groepen, was ook allerliefst.
In de verschillende voorstellingen van de Magdalena hebben wij de kunstenares bewonderd. In eene witte tunique verscheen zij; en de vaardigheid en bevalligheid tevens, waarmede zij zich bij afwisseling tooide, was waarlijk zeldzaam. Zich welstandig en naar den eisch der karakters te kleeden, wordt met regt als eene verdienste beschouwd; maar, voor het oog der aan-
{==436==} {>>pagina-aanduiding<<}
schouweren, het eene tooisel na het andere aan te schikken, en weder te verwerpen, zonder eenigen misstand, zonder eenige belemmering, en zonder een oogenblik de aandacht te doen verkoelen, is een buitengemeen vermogen, dat inderdaad bewonderenswaardig is. Achtereenvolgend deed zij ons hare gedachten wegens de afwisselende tooisels gevoelen; bij uitstek gemakkelijk was bijzonder de wijze, waarop zij de overtollige zwaarte van een' der mantels te kennen gaf. Hoe vele uitmuntende standen, welk een rijkdom van heerlijke draperiën heeft zij ons geleverd! Waarlijk, zij scheen, van den geest der voortreffelijkste beeldende kunstenaren doordrongen, bij afwisseling, nu in den stijl van den eenen, dan van den anderen, te schilderen; den voortgang, welken wij in de schilderkunst missen, heeft zij doen geboren worden, en, de bijzondere leidingen van het genie in overeenstemming brengende, ons eene Magdalena doen zien, waarin alles, wat de beroemdste schilders daarvan uitgedrukt hadden, ontwikkeld en tot een geheel gebragt was. Het zou pralerij zijn, te zeggen, dat wij in iederen stand den meester, van welken dezelve afgeleid was, herkend hadden; maar in die, welke ons bekend waren, hebben wij de juistheid bewonderd. Bovenal moeten wij dezer zeldzame vrouwe den lof geven, dat zij de opvolgende standen en bewegingen met zoo veel sijnheid van gevoel gekozen heeft, dat de opklimming der aandoeningen geen oogenblik gemist heeft, noch de handeling eenigzins twijselachtig was; het oogenblik, waarin het zwaarmoedige nadenken tot diep berouw overging,
was allertresfendst, het uitblusschen van de lamp plegtig en roerend, en, met één woord, de gansche geschiedenis van Magdalena vonden wij ons zoo volkomen en met dien levendigen indruk voorgesteld, dat men van de keurigste pen noch het krachtigst penseel eene hooger uitwerking zou kunnen verwachten.
In de voorstelling van de Madonna's hebben wij in haar die zelfde diepe kennis van de voortbrengselen der beroemdste meesters, en tevens hare vaardigheid in het verwezenlijken van dezelve, bewonderd. Ongemeen keurig was de schakering, waardoor zij de tafereelen met elkander in verband bragt, om het treffendst geheel te vormen. Standen, gebaren, draperiën en uitdrukking bovenal, bereikten eenen graad van volkomenheid, welke den eersten rang verwerft. Van bewondering en eerbied weggesleept, vergaten wij dikwijls, dat de

{==437==} {>>pagina-aanduiding<<}
kunst ons bezig hield, en verloren ons in het treffende gedeelte der gewijde geschiedenissen; en, om een bewijs van de verbazende hoogte, welke deze zeldzame vrouw in de kunst van nabootsing door gebaren bereikt heeft, bij te brengen, het oogenblik, waarin zij Maria bij het kruis van den stervenden Christus voorstelt, is zoo treffend, dat dit treurige schouwspel ons, als 't ware, in zijn geheel voor den geest zweeft: zij weet de aandacht zoo levendig te treffen, dat men vergeet eene enkele persoon te zien: zonder behulp van eenigen toestel, geleidt zij ons, als 't ware, naar Golgo tha; en de Maria, geheel in haren treurigen toestand verdiept, bewegeloos op de smartelijke wonden van haren Goddelijken Zoon starende, reikhalzende om dezelve te verzachten, niet meer levende dan om Hem te betreuren, doet ons in alle aandoeningen van het teederste moederlijke gevoel deelen, en.... wij zouden de plaats, waar wij zijn, vergeten, om ons geheel aan eene godsdienstige bewondering over te geven.
Zij, die bij hare voorstellingen tegenwoordig geweest zijn, zullen, hoezeer hun oordeel ook niet in alles met het onze overeenkome, gevoelen, hoe moeijelijk het is, er eene beschrijving van te leveren, in staat, om er hun, die er niet bij tegenwoordig waren, een wezenlijk denkbeeld van te geven; te meer, daar de uitwerking, welke zij verwekten, weinig gelegenheid tot koele beschouwing overliet. Dit, echter, is ons niet onopgemerkt gebleven, dat zij niet alleen door gebaren, uitdrukking en standen, maar zelfs (osschoon met hetzelfde gewaad) ook door de plooijen, de eene school, ja den eenen meester uit den anderen wist te doen kennen. - De vertooning, welke zij van de verheerlijking van Klarisse van Velzen gegeven heeft, was, osschoon zij ons minder dan het vorige behaagde, echter weder volkomen in den stijl van de eeuw, welke wij ons daarbij moesten vertegenwoordigen; en was dus eene overtuiging te meer, dat, hetgeen wij in haar bewonderden, de vrucht van eene onvermoeide studie, van diep nadenken, van een verfijnd gevoel en een vaardig genie moest zijn.
Hetgeen ons echter niet beviel, willen wij, om onpartijdig te blijven, ook niet achterhouden. Na den asloop van iedere voorstelling scheen ook dadelijk alle inspanning een einde te nemen; en het nam dikwijls de begoocheling weg, dat zij, voordat zij uit het oog der aanschouweren was,

{==438==} {>>pagina-aanduiding<<}
eene zeer gewone houding aannam, welke ons dadelijk herinnerde, dat eene vertooning, niet de zaak zelve, ons had bezig gehouden. Het geeft een onaangenaam gevoel, (het moge dan ook eene kleinigheid schijnen) in zoodanig eene aangenam gewaarwording gestoord te worden. Hoe dikwijls hebben zij wattier-ziesenis niet nageöogd, tot zij geheel achter de schermen verdwenen was! Zij bleef, tot den laatsten stap, in het karakter zichzelve gelijk, en onderhield dus, ten einde toe, de stemming, waarin zij ons gebragt had.
Ziet daar hetgeen wij gedacht hebben omtrent deze verdienstelijke vrouw te moeten zeggen. Het zij verre van ons, ons gevoelen als eene wet te willen opdringen, welke anderen zou beletten, er anders over te oordeelen. Vreemd van zulk eene bespottelijke aanmatiging, hebben wij slechts getracht een punt te treffen, waarbij de verschillende gevoelens zich zouden kunnen verzamelen. Wij hebben slechts dit voor ons nieuw verschijnsel in de kunst willen doen opmerken, en dachten het der eere van onze natie schuldig te zijn, om er een eenigzins doordacht gevoelen over algemeen te maken. Wij hebben niet kunnen dulden, dat iets, hetwelk elders eene hooge bewondering tot zich getrokken had, bij ons, als 't ware, onopgemerkt zou voorbijgaan, zonder daarom echter onvoorwaardelijk onzen lof, als een nagalm, er bij te voegen. Wij hebben, eindelijk, willen doen gevoelen, dat men, om lof in de kunst te verwerven, zich niet altijd blindelings aan zijne voorgangers behoeft vast te houden; dat er geene wetten zijn, die haar beperken; en dat zij, wanneer zij niet door schroomvallige aanwijzingen belemmerd wordt, altijd nieuwe wegen open vindt.
Bij dit alles was het ons bij uitstek aangenaam, dat door hare wezenlijke verdiensten die van eene vrouw, waarop ons Nederlandsch tooneel zich met regt verhovaardigde, niet verminderd zijn. Zij, die zich de Medea, de Semiramis, de Fedra, de Meropé en andere rollen van wattier-ziesenis herinneren, zullen zich ook wel te binnen brengen, welke voortresselijke standen zij ons, vooral in den hoogen stijl, geleverd heeft, en hoe veel zij tevens door gebaren wist uit te drukken. Het enkele oogenblik b.v. in hare Cleopatra, in het treurspel Rodogune, waarin zij verneemt, dat hij, die hare misdaad had kunnen bekend maken, met de ontdekking op de lippen gestorven is, zal voor ware hoogschatters

{==439==} {>>pagina-aanduiding<<}
van kunst altijd onvergetelijk zijn. Het heerlijk tooneel in den Hamlet met de lijkbus, waarin wij haar, benevens den verdienstelijken snoek, wegens de hoogstmogelijke zamenwerking, bewonderd hebben, vreezen wij nimmer weder in dien graad van volkomenheid te zullen zien. Eindelijk, wij gelooven der beide vrouwen volkomen regt te doen, wanneer wij zeggen, dat zij niet met elkander moeten vergeleken worden. In weerwil toch van de schijnbare overeenkomst, zijn de leidingen van beider kunstvermogen geheel verschillende; en het zou eene breedvoerige beredenering vorderen, om hier eene beslissing, door bewijzen gestaafd, te berde te brengen. De onbevooroordeelde kunstminnaar zal altijd van wattier-ziesenis getuigen, dat zij, door een juist en sijn gevoel, door hare majestueuze gestalte, edelen zwier van bewegingen, sprekend oog, gelaat en gebarenspel, en met dit alles volmaakt overeenstemmenden toon, zich met regt den naam van nederlands melpomeen verworven heeft; doch hij zal tevens, zoo wij vertrouwen, aan hendelschütz den lof niet weigeren, dat zij, door diep nadenken, innig gevoel van het schoone, uitgebreide kennis van de meesterstukken der vormende kunsten, door eene levendige verbeeldingskracht, en edele vaardigheid, ons een nieuw verschijnsel in de kunst heeft medegedeeld, dat inderdaad onze bewondering ten hoogste waardig is (*).
W.





{==440==} {>>pagina-aanduiding<<}

Nederlands heldenroem.


Ik wil uw fiere kruin, aloude Batavieren, 
Nog met een' verschen krans van eerelauwren sieren; 
Uw naam, weleer zoo grootsch, herroepen uit het stof, 
En stemmen, eerbiedvol, mijn snaren tot uw' lof, - 
Die, toen des Romers trots het gansch heelal verheerde, 
Toen voor zijn' ijzren staf zich volk bij volk verneêrde, 
Vertrouwende op uw kracht, hem moedig weêrstand bood, 
En uwe vrijheid staafde in 't aanzien van den dood; 
Die, daar geen ijdle glans uw manlijk oog verblindde, 
Veel meer dan eer of goud uw vaderland beminde; 
Die, trouw aan eed en pligt, met elke deugd gekroond, 
U dien verheven roem steeds waardig hebt betoond. 
Ja, schoon de stroom des tijds u wegsleepte in zijn kolken, 
Uw naam niet, als weleer, prijkt in de rij der volken, 
Toch blijft die naam, zoo schoon, bij 't nageslacht in eer, 
En ook uw heldengeest daalde op uw nakroost neêr. 
Uw moed ontvlamde hen in 't barnen der gevaren; 
Zij trotsten, sier en stout, des vijands legerscharen: 
En, zoo hun kracht bezweek, hun roem bleef onbevlekt; 
En heilig is de grond, die hun gebeente dekt. 
Dit tuige Neêrlands erf, welks zegenrijke velden 
Gedrenkt zijn met het bloed van vaderlandsche helden, 

{==441==} {>>pagina-aanduiding<<}

Toen Alba's beulenrot, verhit op roof en moord, 
Verwoesting bragt en schrik in dit rampzalig oord. 
Hoezeer ook bijl en zwaard steeds onmeêdoogend woedden, 
Schoon tallooze offers ook der dwinglandije bloedden, 
Toch bleef nog Neêrlands zoon standvastig in den strijd: 
Zijn leven was aan 't heil van 't vaderland gewijd. 
Hoezeer des vijands staal, of honger, hem bedreige, 
Hoezeer zijn veege muur in 't eind ten val zich neige, 
Zijn moed houdt immer stand, ja groeit met elken nood; 
Hij kiest, voor slavernij, gewis een' edlen dood. 
Dit toonde uw voorbeeld ons, gij roem van Hollands steden! 
o Leiden! die geen drang der felste tegenheden 
Deed bukken voor de magt van een' geweldenaar; 
Die, veilig door 't beleid van 't edelst burgrenpaar, 
't Geweld van vijand, pest en hongersnood braveerde, 
En aan 't verbaasd heelal, ten spijt van Spanje, leerde, 
Wat hooge vrijheidsmin in 't Neêrlandsch hart vermogt; 
Terwijl zij elken dag schier nieuwe wondren wrocht. 
Zoo groot een' heldenmoed moest ook 't geluk bekroonen, 
En met de schoonste zege op 't heerlijkst eens beloonen. 
Zoo leeft, eeuw in eeuw uit, uw glorierijke naam, 
En zweeft de wereld rond op vleuglen van de faam. 
Maar wie, wie zal den roem van zoo veel dappre helden, 
Die Neêrland heeft geteeld, ooit naar waardij vermelden? 
Mijn zangster waagt dit niet; maar, vrolijk aangedaan, 
Staart zij hun grootheid slechts met stillen eerbied aan. 
U, Maurits! mogt uwe eeuw zijn' grootsten veldheer noemen; 
Het vaderland zal steeds uw diensten dankbaar roemen: 
Want, toen de zegekreet van Nieuwpoorts bloedig strand 
Weêrgalmde tot in 't hart van Spanjes dwingeland, 
Deedt gij voor Nederland de heilzon weêr verrijzen. 
Ook u zal 't nageslacht, o Fredrik Hendrik! prijzen, 
Die, door uw wijs beleid en onbezweken kracht, 
Der veege dwinglandije in 't eind den doodsteek bragt. 
Zoo zaagt ge, o Nederland! uw roem en vrijheid staven; 
Zoo oogsttet gij de vrucht van 't edel bloed dier braven; 
Zoo groeide uw welvaart aan; terwijl gij strand bij strand, 
Door handel, dienstbaar maakte aan 't heil van 't vaderland. 
Gij zaagt, door nijverheid, uw schatten zich vermeêren; 
Gij zaagt u, wijd en zijd, door volk bij volk vereeren; 

{==442==} {>>pagina-aanduiding<<}

Uw magt alom geducht, van Javaas geurig strand, 
Tot aan de vruchtbre kust van 't rijke westerland. 
Toen voerdet ge, ongestoord, den schepter van de baren: 
Uw Heinen, Trompen, uw van Galens, Kortenaren, 
En duizend helden meer, beschermden uwe vlag; 
En 't schuimend rijk der zee eerbiedigde uw gezag. 
En wie zou uwen naam hier niet met eerbied melden, 
De Ruiter! eeuwige eer van Neêrlands waterhelden! 
U, wien geen vorstengunst of aadlijk voorgeslacht, 
Maar moed en deugd alleen ten top van grootheid bragt! 
Gij voerdet Neêrlands naam tot 's aardrijks verste palen: 
Geen roem kan bij uw' roem, o held der helden! halen. 
Die roem blijft ongekrenkt, nog eeuwen na uw' dood; 
En, o! omscheen zijn glans nog eenmaal Neêrlands vloot! - 
Zoo wist ge uwe achting steeds, o Neêrland! te bewaren; 
Zoo zaagt ge op u 't heelal steeds met bewondring staren; 
Schoon 's nabuurs ijverzucht, gewekt door uwe magt, 
U vaak in 't grievendst leed onschuldig heeft gebragt. 
Maar gij, hoezeer gedrukt door de allerfelste rampen, 
Gij durfdet steeds, vol moed, met elken noodstorm kampen; 
En, worstlend met de golf, die u verzwelgen zou, 
Verhieft ge u telkens weêr door uwer burgren trouw. 
Zoo hebt gij elk gevaar kloekmoedig doorgestreden: 
Doch eindlijk, afgemat door zoo veel tegenheden, 
Zonkt gij allengskens tot den laagsten trap ter neêr. 
Nog slechts een enkle schok - en Neêrland was niet meer! 
Ach, hoe veel jamren moest ge, o vaderland! verduren, 
Toen gij ten speelbal waart van valsche nageburen - 
Uw erf vermeesterd werd - uw naam zelfs uitgevaagd - 
En tot het slavenjuk uw fiere nek verlaagd! 
Doch, schuiven wij 't gordijn voor deze treurtooneelen: 
De hand des tijds zal dra uw diepe wonden heelen. 
Verheug u, Nederland! uw leed is thans voorbij - 
Uw ketens zijn geslaakt - uw grond is weder vrij! 
Wat bittre smaad uw hoofd ook jaren lang mogt treffen, 
Thans moogt ge op nieuw dat hoofd met fieren trots verhessen: 
Want, van het edel bloed der vadren niet ontaard, 
Betoondet gij u zelf dier oude grootheid waard. 
Aanschouwt die velden ginds, waar 's dwinglands legerbenden 
Trouwloos den heilgen grond van Neêrland durfden schenden, 

{==443==} {>>pagina-aanduiding<<}

En stormende, als een vloed, die dijk en dam doorboort, 
Zich reeds verheugden in uw plundering en moord. 
Hier zaagt ge, o Nederland! uw' Maurits weêr herleven, 
En Fredrik Hendriks geest om uwe vanen zweven, 
Wanneer uw jonge held nog de oude wondren schiep, 
En tot der vadren deugd weêr Neêrlands zonen riep. 
Hier kon de fiere moed van uwe jongelingen 
Uw' half vergeten naam met nieuwen glans omringen; 
Hier, waar de grond alom, met sprakelooze taal, 
Van Frankrijks schande tuigt en Neêrlands zegepraal! 
O, dat die roem voortaan uw waardig ersdeel blijve! 
Geen vijand, ongestraft, den spot met Neêrland drijve! 
Het gansch heelal uw' naam, gelijk voorheen, vereer'! 
Zoo vinde Nederland in Nederland zich weêr! 
O, mogt de vredezon, met nooit bewolkte stralen, 
Uw' naam aan 's hemels trans in goud en purper malen! 
Uw handel bloeije weêr alom, gelijk voorheen! 
De welvaart woon' weêr in uw velden, in uw steên! 
Dat, in elk huisgezin, voorouderlijke zeden 
De plaats van dartelheid en vreemden zwier bekleeden; 
Uw grijsaards wijsheid sier', en 't hart van uwe jeugd 
Ten tempel zij gewijd van vaderlandsche deugd! - 
Zoo mogen wij weêr roem op u, o Neêrland! dragen! 
Zoo blijve uw heil, tot aan den laatsten aller dagen! 
Zoo zie de zon, zoo ver zij 't wereldrond bestraalt, 
Geen volk, dat, in geluk, bij 't volk van Neêrland haalt! 
 
h. weytingh. 
Kampen, 1816. 


Hendrik de IV en mevrouw Leclerc.

Koning hendrik den IV ontbrak, tot het volkomen gelukken zijner roemrijke en weldadige ondernemingen in oorlog en vrede, gemeenlijk anders niet, dan hetgeen lessing's Saladin ontbreekt, en waarover hendrik ook net zoo dacht als deze:

Wat anders, dan wat 'k naauw te noemen mij verwaardig; 
't Geen, heb ik 't, mij zoo overbodig, 
En, heb ik 't niet, zoo onontbeerlijk schijnt: 
Het jammerlijk, verwenschte Geld! 


{==444==} {>>pagina-aanduiding<<}

Na den, voor de Liguïsten zoo verderfelijken, voor hem zoo zegerijken slag bij Ivry, had dat gebrek zoo zeer plaats gegrepen, dat zich de geest des oproers van zijne onbetaalde soldaten meester maakte; dat verscheidene regimenten zwoeren, geen stap verder te gaan, tot zij hunne soldij ontvangen hadden; terwijl de Intendanten toch slechts kleine, nietsbeduidende sommen verschafsen - konden of wilden. In 't kort, het was zoo ver gekomen, dat hendrik de heerlijke vruchten van langdurige, groote inspanningen, enkel bij mangel aan geld, in eenige dagen verliezen kon. Dezelfde behendige en trouwe dienaar, die met hem menig ridderlijk en menig galant avontuur had bestaan, zou thans ook helpen. ‘Mijn raad is,’ zeide deze, ‘dat wij ons ook ditmaal tot de vrouwen wenden. Ik ken eene regtschapene en geweldig rijke dame te Meulan. Zij is weduw van den grootsten koopman der stad, en uwe partij met moed en bloed toegedaan. Welligt borgt zij ons.’ Den Koning beviel de voorslag; ja, hij besloot zelfs, ongeacht het gevaar, mede te reizen - zekerlijk in het gestrengste incognito.
Zij komen gelukkig in Meulan en bij Mevrouw leclerc aan. De brave vrouw verhengt zich, haren vriend te zien, wenscht hem geluk wegens den gewonnen slag, en vraagt met hartelijke deelneming naar den Koning. ‘Hij moet ridderlijk gevochten en wonderen gedaan hebben,’ zeide zij. ‘Ja, dat heeft hij!’ hernam de vriend: ‘maar met dat al zijn wij er erger aan toe dan de geslagenen. Stel u voor: de troepen des Konings worden oproerig, omdat het aan geld mangelt; en alzoo zegepralen de vijanden zonder zwaardslag.’ - ‘Dat verhoede God!’ roept de wakkere vrouw. ‘Hendrik's zaak is te regtvaardig, dan dat hij geene menschen vinden zou, die hem zijne onstuimige schuldeischers helpen bevredigen.’ En, daar de man de schouders ophaalt, en van de lage eigenbaat spreekt, die gewoonlijk met het bezit van grooten rijkdom verbonden is, opent zij kisten en kassen, en zegt: ‘Daar; neemt, wat ik voor onzen goeden Koning doen kan! Spoedt u daarmede terug, en wenscht hem, ook in mijnen naam, geluk op zijne zege! Vergeet daarbij niet, hem meer vertrouwen op zijne onderdanen in te boezemen: hij, die in onze harten te heerschen wenscht, kan ook op ons vermogen, op ons leven rekenen’ - -
Hier kon de Koning zijn volle hart niet meer bedwingen.

{==445==} {>>pagina-aanduiding<<}
‘Mevrouw!’ roept hij, ‘hetgeen hij doen moest, is reeds gedaan: de Koning heeft de goede boodschap reeds; stelt oor weer vertrouwen op zijne lieve onderdanen!’ - Ontsteld gist de vrouw den zamenhang, wil den Koning te voet vallen, zich verontschuldigen - hendrik vangt haar in zijne armen op; zijn hart is de tolk van zijne woorden; zij weent van vreugde; allen zijn diep in de ziele bewogen. Doch, spoedig herstelt hij zich: ‘Wij moeten voort; de nacht is schielijk voorbij. Vaarwel, Mevrouw! blijf uws “goeden Konings” gedachtig; hij zal u en uwe edelmoedigheid nim mer vergeten!’
Zij kwamen met den aanbrekenden dag in het ieger; de Koning liet alarm blazen. Alles kwam op de been. ‘Kindederen,’ riep hij, ‘er is geen vijand, maar uw Koning, die geld brengt!’ - ‘Leve de Koning!’ riepen allen; hendrik maakte zich hunne gunstige stemming ten nutte, voerde hen verder - in 't kort, het gelukte hem, gelijk bekend is, de Ligue ten volle te onder te brengen, en Parijs in te nemen.
Op den eersten, ten uiterste glansrijken, hofdag aldaar stelde hij zelf Mevrouw leclerc aan de verzamelde Grooten als zijnen achtenswaardigsten schuldeischer voor, verhaalde, wat zij gedaan had, en hoezeer zij allen haar voor de hulp in den nood verpligt waren. Daarna gaf hij bevel, haar kapitaal en renten rijkelijk terug te tellen, en verhief haar in den adelstand. Doch zij verzocht als eene gunst, het eerste te mogen weigeren, en slechts, hetgeen haar vereeren moest, aan te nemen.







Iets, over het, te Nijkerk op de Veluwe, op den 22 en 23sten van slagtmaand 1813, voorgevallene, zoo als zulks voorkomt in het nationaal gedenkboek van den heer J. Konijnenburg.

Wanneer een der grootste pligten van den mensch die is, om de waarheid te beschermen, vooral dan, wanneer, door hare verdonkering, ook de eer en goede naam van bijzondere personen en plaatsen als in het duistere verdrongen en weggeschupt wordt, dan zal ons niemand ten kwade duiden, dat wij ons van dien pligt, naar ons vermogen, kwijten, en, hoe-
{==446==} {>>pagina-aanduiding<<}
wel het ons smart, het anders zoo verdienstelijk Nationaal Gedenkboek van den Heer konijnenburg eene onnaauwkeurigheid aantijgen, welke den Geschiedschrijver, die toch var alles geen oor- of ooggetuige zijn, noch van alle bijzonderheden de klaarste betoogen vorderen kan, gereedelijk te vergeven is.
Wij vinden, namelijk, op bladz. 466 en 467: Ook den Heer b.h. adel behoort de lof van ijverige medewerking, enz... Ofschoon zijn belang hem elders riep, volgt hij den Bevelhebber naar Nijkerk. Alhier ontdekt hij een gesmeed verraad tegen denzelven..... Ofschoon, door dat hier, (te meer, daar er toch, voor zoo veel ons bewust is, op dat tijdstip geene vreemde personen gezien zijn) Nijkerk, of Nijkerkers, al in dadelijke betrekking tot dat verraad schijnt of schijnen te staan, willen wij echter dit nog stilzwijgend voorbijgaan, dewijl het mogelijk geweest was, dat er, onder de talrijke vrolijke menigte, zich eenen vreemden verspieder verscholen had; maar wij komen nu tot de woorden: Deze (de Majoor marklay namelijk) volgt zijnen raad, (dien van den Heer adel) zonder zich onder den schijn van noodzakelijke nachtrust te laten misleiden - en hieraan konden wij, niettegenstaande herhaalde beproevingen, geene zoo dubbelzinnige uitlegging geven.
Het is genoegzaam bekend, dat de Majoor marklay, aan het hoofd van deszelfs korps Kozakken, den 22sten November 1813, onder de ondubbelzinnigste en volstrekt algemeene vreugdeblijken der ingezetenen, Nijkerk binnengetrokken zijnde, bij den toenmaligen Heer Burgemeester, of Maire dezer Gemeente, zijnen intrek nam, aldaar naar de waarde zijner heugelijke komst werd ontvangen, en vandaar eerst laat in den avond vertrok, nadat men hem alles, wat tot herstelling zijner rust en te zijner verkwikking dienstig geoordeeld werd, had aangeboden. En hoe kan het nu anders, of een iegelijk, die met gem. Heer Burgemeester niet genoegzaam bekend is, zal deze gebeurtenis terstond in verband brengen en vergelijken met de boven aangehaalde zinsnede, en hem Burgemeester aanzien als den man, die dezen Majoor zocht over te halen den nacht bij hem door te brengen, ten einde hem niet dan in de handen zijner vijanden te doen ontwaken? - Hoe moet het wantrouwen aan de zuivere grondbeginselen des Burgemeesters niet nog meerder veld win-
{==447==} {>>pagina-aanduiding<<}
nen, wanneer men weet, dat, toen de Franschen, in den uchtend van den 23sten November 1813, na de Kozakken uit deze stad te hebben verdrongen, dezelve bezetteden, aan hen door den Burgemeester brood en drank werd toegediend, en zij alzoo, op eene oogenschijnlijk vriendschappelijke wijze, werden ontvangen, niettegenstaande het ondoorzigtig gepeupel deze handelwijze bijkans openlijk afkeurde, en aldus derzelver doel schier verijdeld had!
Wij willen, aan de eene zijde, geenszins vooronderstellen, dat de Heer adel in het gevoelen van dat gepeupel dee de; maar kunnen, aan de andere zijde, ook niet ontkennen, dat het, zoo het ons toeschijnt, door hem gedaan verslag nopens Nijkerk met deze driestheid zeer na verwantschapt is, en wenschen, in dat geval, zijne gewetensrust en onszelven er hartelijk geluk mede, dat zoo eene gevaarlijke en ongegronde gissing niet die vreesselijke gevolgen, voor Burgerheer en burger, gehad heeft, als zij, vooral bij de zoo voldriftige Kozakken, voor beiden had kunnen veroorzaken.
Maar wij verzuimen tevens deze gelegenheid niet, om openlijk onze hulde en die onzer mede-ingezetenen den Burgemeester toe te brengen. - Ook toen de Franschen onze straten bezetteden, en de stille, vaderland- en vredelievende burger, bij iedere rammeling van het vijandelijk geweer, een dreigend onheil te gemoet zag, ook toen verhief hij zich verre boven de laatdunkendheid der domheid, en gaf, bij deze gelegenheid, op nieuw, de overtuigendste blijken van dien standvastigen moed, dat helderziend vernust, en welgewikt en koel overleg, welke den grootschen post van Burgerheer, in zulke hagchelijke oogenblikken, zoo zeer kunnen doen schitteren. Door eene schijnbare voorkomende bereidwilligheid beguichelde hij onze vijanden, verzachtte hunne blikken, waaruit woede en wreedheid te voorspellen waren, en spaarde alzoo deze stad voor zoo vele rampen, als eens het zoo noodlottige Woerden te beurt vielen.
Ofschoon niet alles, meenen wij genoeg gezegd te hebben van den man, wiens weldenkendheid, ten aanzien van het dierbaar Vaderland, niet kan betwijfeld worden; terwijl wij, bij het onaangenaam besef van denzelven zelfs tegen kwade gissingen te hebben moeten verdedigen, tevens het streelend gevoel koesteren, dat, door deze verdediging, de aan hem verschuidigde erkentenis gedeeltelijk voldaan is.

{==448==} {>>pagina-aanduiding<<}

Ten aanzien nu nog van het verdacht verraad in het algemeen, zij ons deze aanmerking vergund: Het is geenszins in de, door de Nijkerkers, ten behoeve van het Vaderland gedans opofferingen, die voor den welgezinden geene oposferingen zijn, dat wij eene afschudding en zuivering zoeken van de aangetijgde blaam en den opgeworpen zwadder; - neen: een meer doorslaand bewijs zal zelfs den minsten twijfel aan dat verraad vernietigen. Want, bijaldien hetzelve wezenlijk had plaats gehad, zoude immers het op den 22sten Nov. 1813 alhier gebivouacqueerde korps Kozakken geheel ingesloten en verloren zijn geweest, aangezien er onderscheidene smalle en holle wegen op dat toenmalig bivouacq uitkomen, waarvan de Franschen zich alsdan zeker wel zouden hebben bediend.
Ziet daar dan ons van eene taak gekweten, welker volbrenging wij aan onze mede-ingezetenen, de plaats en het land onzer inwoning, de nakomelingschap en onszelven verschuldigt waren. Wij twijfelen niet, of deze onze aanmerkingen zullen de waarde van het schoone werk van den Heer konijnenburg geenszins doen verminderen. Ook wij lezen en herlezen hetzelve met genoegen. Alleenlijk hebben wij, (en wie zal dat in ons wraken?) voor zoo veel Nijkerk aangaat, door bl. 466 en 467 de pen gehaald; hopende, en er ons mede vleijende, dat dit ons voorbeeld door ieder waarheidlievend Lezer zal worden gevolgd, wel verzekerd, dat een Geschiedboek nimmer zoo veel door eene enkele pennestreek, als door logentaal en laster, kan worden beklad en benadeeld.

j. frezie.
g. van diermen.
Nijkerk, den 8sten Julij 1816.

De pantoffel-taktiek, of de kunst om de mannen onder het juk te brengen.

Eene satyrieke Voorlezing.

zeer geëerde heeren!

Zoo de tegenwoordige voorlezing de bedoelde werking zal doen, dan moet ik u verzoeken, als 't ware, uit uzelven uit te gaan, en u voor te stellen, alsof gij eenen kring van jonge

{==449==} {>>pagina-aanduiding<<}
schoonen vormdet, voor welke ik, eene oude, ervarene matrone, of eene vrouwelijke professor, eene voorlezing over de taktiek der pantoffel houde.

mijne schoone vriendinnen!

De pantoffel, een woord van het vrouwelijk geslacht, is een oud en inderdaad zeer treffend zinnebeeld der vrouwenheerschappij; ja er ligt misschien een diepere zin in dit beeld, dan in de allegorische voorstelling der aarde door het beeld der Godin isis, of in de verzinnelijking der eeuwigheid door een' slangenring. Beschouwen wij de pantoffel, uit welk gezigtpunt wij willen, overal zullen wij de grondtrekken des zachten vrouwelijken gewelds in haar wedervinden.
De meest in het oog loopende harer eigenschappen is, dat zij zich om den voet sluit, zonder dien te drukken of te klemmen, inzonderheid wanneer zij gevoerd en gewatteerd is.
Even zoo sluit zich ook het vrouwenjuk zoo zacht en onmerkbaar om den hals des mans, dat duizenden van mannen het dragen zonder het te gevoelen, ja zonder het eens te weten. - En hierin, mijne beminnelijken! vertoont zich juist de voortreffelijkheid der vrouwelijke heerschappij boven de mannelijke. Want een juk, dat men niet gevoelt, is blijkbaar geheel geen juk.
Eene tweede hoosdeigenschap der pantoffel is hare ligtheid. Wat draagt ligter, dan eene pantoffel? Geen man, of hij is van deze waarheid doordrongen. Want, zoodra hij te huis komt, heeft hij niets belangrijkers te doen, dan zich van den drukkenden last zijner stevels te ontslaan, en in de even ligte als warme pantoffels binnen te glijden. Ziet daar een beeld des ligten huwelijksjuks, dat de man even zoo ligt tegen de bezwaren des zoogenaamden eenzamen levens inruilt, waarin hij toch slechts een slaaf zijner begeerten is.
En wie betwist het, dat het huwelijksjuk onder alle jukken het ligtste is? wie betwist het, dat het zachte geweid, waarmede wij de mannen beheerschen, de vleijende beden, de smachtende blikken, de honigzoete kusjes, de smeltende tranen en de hartbrekende zuchten, waarmede wij hunne stijshoofdigheid vermurwen, uit eene zachtere stof bestaan, dan het razen en tieren der mans, en de ruwe, gebiedende toon, waarmede zij gehoorzaamheid van ons vorderen?

{==450==} {>>pagina-aanduiding<<}

Eene derde eigenschap der pantoffel is hare rond afloopende gedaante, en de daarmede verbondene zachtheid harer drukking. Wel is waar, er bestaat eene zekere soort van pantoffels met hooge en spits toeloopende hielen, welke in allen gevalle den hardsten mansschedel zouden kunnen doorboren, en welker trap, inzonderheid wanneer hij op een likdoren gerigt was, tranen der bitterste smart en hartbrekende weeklagten konden doen uitbersten; doch, zelfs in deze verschrikkelijkste gestalte, blijft het altijd nog een zacht werktuig tegen eene plompe, hoekige en kolossale manslaars, vooral wanneer zij met scherpe sporen en spijkers gewapend is. Even gelijk ons dus de pantoffel den zachten druk der vrouwelijke heerschappije niet min treffend dan schoon en zacht verzinnelijkt, vertoont zich de manslaars als een even zoo treffend zinnebeeld des ruwen mannengewelds; en inderdaad, geliefde toehoorderessen! wanneer ik somtijds getuige der ontzettende verwoestingen ben, welke zulk eene laars in de beschaafde wereld aanrigt, daar zij hier een stuk van een' sleep medeneemt, daar eene theetafel met het gansche breekbare toebehooren van porselein, theegoed en kopjes omverre rukt, zoo gevoel ik den billijksten afkeer van dezelve.
Eene vierde eigenschap der pantoffel, eindelijk, is haar vrolijk, muzikaal geluid, hetwelk zij insgelijks met het huwelijksjuk gemeen heeft. Want, gelijk er pantoffels zijn, welke iedere schrede met het schuren en kraken der zool, of door het kleppen en klappen der hiel, begeleiden, en daardoor eene zekere muzijk in de eentoonigheid van den gang brengen; zoo zijn er ook vrouwen, welke het monotone des echtenstaats in een levendig duët weten te herscheppen, daat zij somwijlen met vrouwelijke mol- en dur-toonen zoo luid en aanhoudend tusschenbeiden trembléren en piepen, dat de mannelijke bas ten laatste ganschelijk onhoorbaar wordt.
Slechts in ééne eigenschap kan de pantoffel in geene vergelijking met het huwelijksjuk komen. Dit is, namelijk, de gemakkelijkheid, waarmede men er even zoo ligt weer uit als in glijden kan. Met het huwelijk is dit, gelijk men weet, anders gelegen. Wie zijnen hals eenmaal onder hetzelve gekromd heeft, die schudt het niet zoo ligt weer af, als men eene pantoffel van den voet schopt. In dit opzigt gelijkt, alzoo, het vrouwenjuk eer naar zeker straf-instrument, waar-
{==451==} {>>pagina-aanduiding<<}
mede men voormaals den nek van hardnekkige onderdanen te vermurwen wist; doch dat, gelijk vele andere goede dangen, uit het gebruik schijnt geraakt te zijn. - Doch, om weder op gezegde pantoffel te komen: het is daarom zeer te beklagen, dat zij zich hier eene afwijking van haar zinnebeeldig karakter veroorlooft; en het ware te wenschen, dat men haar door een' of anderen haak of klem ook in dit opzigt aan de huwelijkspantoffel zocht gelijk te maken.
Na deze pantoffel-apologie, mijne schoone vriendinnen! zullen wij, vertrouw ik, niets zoo zeer in de orde der natuur gegrond vinden, als het verschijnsel, dat het mannelijk geslacht sedert het begin der wereld onder de pantoffel stond. Grijpen wij naar het eerste het beste geschiedboek, en wij vinden deze bewering op iedere bladzijde gestaasd. Slaan wij b.v. den bijbel op, die toch het omstandigste verhaalt, wat onder de menschen bij het begin der dagen voorviel, reeds op de eerste bladzijde stooten wij op onzen voorvader adam, die wel ter dege onder de pantoffel stond. Immers, hoe had hij zich anders door eva's lokkingen laten verleiden, van de verbodene vrucht te snoepen, en, door de overtreding des Goddelijken gebods, zichzelven en ons onbedachtelijk van het paradijs te berooven?
Hoe simson onder de pantoffel stond, is wereldkundig. Ja, ik twijfel geen oogenblik, dat, zoo delila eenen trek tot zijne ooren gevoeld had, zoo als naar zijn haar, hij zich even zoo goed zijne ooren, of wel zijnen neus, had laten afsnijden. Ten minste zien wij heden ten dage meer dan éénen simson, die aan ons geslacht niet siechts zijne haren, maar ook zijnen neus, ja zelfs zijn verstand, opofferde. Doch, dat is nog niets tegen Koning ahasuerus, die dermate onder de pantoffel stond, dat zijne Joodsche Prima Donna, Gravin esther, hem slechts had om de kin te strijken, om hem te bewegen, dat hij het juist van de pers gekomen moord-patent tegen de Joden niet alleen herriep, maar zelfs den Joden de vrijheid gaf, alwat niet van hun geloof was, dood te slaan.
Doch, het zou ons te verre afleiden, mijne beminnelijken! zoo wij het gansche veld der geschiedenis wilden doorloopen, om voorbeelden der pantoffel-heerschappij te vinden.
Slechts dit kan ik niet nalaten aan te merken, dat de Grieken, dat dapperste, wijsste en beschaafdste aller volken, meer

{==452==} {>>pagina-aanduiding<<}
dan eenig ander deze heerschappij erkenden, daar zij zelfs dan vader der Goden en menschen, den heerscher in donderwolken, zeus, aan het zachte geweld der pantoffel onderwierpen, gelijk de Olympische conferentiën der Goden bewijzen, welke ons de oude Bard homerus zoo luimig en treffend schildert, en waarin nu de blaauwoogige cythere, dan de grootoogige here als meesteres op den zetel schifterde, en met de zege over het hart en verstand van den Olympischen Paus ging strijken. Wat deze jupiter voor een' ergen hoorndrager was, wil ik nu niet herinneren; maar, zoo de beeldhouwers jupiter ammon hoornen opzetteden, geschiedde zulks volkomen naar regt en reden; en mijns achtens slaan de naspoorders der oudheid geheel mis, wanneer zij in deze Ammonshoornen een zinnebeeld der sterkte zoeken.
Dat hercules, die Grieksche simson, zijner beminde ten gevalle, zich aan het spinrokken zette, weet ieder schoolknaap. Aspasia's pantofsel-bestuur is niet minder bekend. Ook xantippe verdient eene roemrijke vermelding; en het is inderdaad de schoonste triomf onzer onbeperkte magt, dat de wijsste man van zijnen tijd, hij, die noch menschenvrees noch vrees voor den dood kende, voor de pantoffel eens wijfs sidderde. Doch in de gansche geschiedenis bestaat er geen sprekender bewijs voor de magt der pantoffel, dan het verschijnsel, dat, juist ten tijde toen de menschheid onder de pantoffel van gregorius den VII zuchtte, deze even zoo sluwe als onbuigzame kerkelijke napoleon wederom onder de pantoffel zijner vriendin, de bekende schoone mathilde, stond; zoodat eigenlijk de geheele planeet der aarde, met al hare keizers, koningen en helden, aan eene vrouwelijke pantoffel onderworpen was.
Vandaar de dweepende vereering, welke te allen tijde der pantoffel wedervoer; en het moet ons daarom niet verwonderen, wanneer wij hooren, dat een, wegens deszelfs galanterie en sraaije zeden beroemd, naburig volk, de Polen, een gebruik onder zich hebben ingevoerd, dat deze vereering zeer treffend symbolizeert.
Bij hunne drinkgelagen, namelijk, bekleedt eene vrouwenpantoffel, of eigenlijk, wat in den grond op één uitkomt, een vrouwenschoen, de plaats eener bokaal, daar zij, tot aan den rand met wijn gevuld, van den eenen mond tot den

{==453==} {>>pagina-aanduiding<<}
anderen rondgaat, en van alle aanwezige mans op het welzijn der schoonen geledigd wordt. Inderdaad, zoo er ooit een vreemd gebruik
    bestond, hetwelk door het mannelijk gedeelte onzes volks, den altijd zoo vaardigen naäper van vreemde moden, zeden en gebruiken, verdient te worden overgenomen, zoo is het dit; en ik behoud mij voor, dit belangrijk onderwerp, in eene onzer naastvolgende thee-conferentiën, ter sorméle discussie te brengen, opdat het de wijding eener wet ontvange.
Het was daarom, inderdaad, niet te verwonderen, zoo eenmaal een volk op den inval geraakte, in zijne kerken het beeld eener gouden pantoffel ten toon te stellen, en het als een ligchamelijk beeld van het hoogste te aanbidden. Immers, zoo er wijsgeeren geweest zijn, die hetzelve door een' kogel, of door een' dobbelsteen, verzinnelijkten, waarom zou niet een onzer nieuwere wijsgeeren eens tot het besluit geraten, dat dit wezen de gedaante eener pantofsel hebbe? Ook valt het niet te loochenen, dat tot deze soort van vereering reeds een goede grond gelegd is, dewijl menig echteman bij den aanblik der vrouwelijke pantofsel van hetzelfde eerbiedig sidderen doordrongen wordt, hetwelk den regtgeloovigen Katholiek bij den aanblik der Pauselijke pantosfel vervult.
Uit alle deze historische daadzaken, mijne schoone vriendinnen! trek ik nu het gevolg, dat noch het verstand, noch het ijzer, noch het goud, noch de stok de wereld regeert, maar eenig en alleen de pantoffel.
Vandaar is dan ook niets ligter te verklaren, dan de geweldige omwentelingen, welke dit, naar het voorkomen zoo onschuldige, ding in de zedelijke
    en staatkundige wereld heeft voortgebragt. Gaan wij de merkwaardigste voorvallen der geschiedenis tot op den grond na, en wij zullen overal de bevestiging vinden, dat zij door de pantoffel gemotiveerd werden. Meent niet, dat ik wil spreken van de groote daden, welke vrouwen eenmaal door de kracht van haren arm onmiddellijk uitvoerden. Niets, dus, van de strijdbare Amazonen; niets van de heldendaden eener penthesilea, camilla, clorinde, jeanne d'arc, en corday. Manwijven, als deze, komen mij voor als zedelijke wanschepsels, welke hare rol vergaten, en met hare betere natuur in wederspraak wa-
{==454==} {>>pagina-aanduiding<<}
ren, daar wij vrouwen niet door ruwe mannelijke kracht, maar door het zachte, doch des te sterkere geweld van vrouwelijke schoonheid en schranderheid behooren te heerschen.
Andere stalen der geschiedenis zijn het, welke ons het bewijs leveren, dat wij vrouwen te allen tijde de drijfveren van groote gebeurtenissen, de spillen, op welken de zedelijke wereld draaide, of ten minste de twistappels waren, om welken de mannen elkander beroofden en doodsloegen. En juist dit vrouwelijk alvermogen is het, dat ik hier met de uitdrukking pantoffel wil aanduiden, daar ik hieronder niet de pantoffel in den meer bepaalden zin, of de huwelijkspantoffel, maar de pantoffel in den ruimeren zin versta, dat is, den ganschen omvang der kracht, waarmede ons geslacht het mannelijke beheerscht, even veel of in of buiten het huwelijk.
Wat anders, vraag ik, gaf aanleiding tot de verwoesting van Troje, en den dood van zoo veel helden, dan de schoonheid van helena? En, zoo wij den draad der geschiedenis verder volgen: wat anders was oorzaak van de gronding der Trojaansche volkplanting in Hesperië, en van de daaruit voortspruitende Romeinsche heerschappij over de wereld, dan de zegerijke magt der schoonheid van die zelfde helena? Wij komen, dus, zonder groote moeite, tot het besluit, dat twee schoone vrouwenöogen, of, met andere woorden, de pantoffel, de oorzaak eener totale verandering in de staatkundige wereld waren.
Verder: wat anders stortte den overouden koningstroon van romulus omver? Wat anders grondde den Romeinschen vrijstaat, dan de bekoorlijkheden en tranen van lucretia? Wat anders verdeelde Romes opperhoofden, en goot olie in de vlam des verwoestenden burgerkrijgs, dan cleopatra's tooverij? En zal ik der almagt gedenken, waarmede de Schotsche Koningin maria stuart de mannen beheerschte, en der bloedige twisten, waartoe zij aanleiding gaf? Zal ik der schoone camilla caffarelli gedenken, die veroorzaakster der bloedige zamenzwering van de pazzi tegen de medici te Florence? Zal ik ontvouwen, welken invloed de pantoffel had op de belangrijke gebeurtenissen des zevenjarigen krijgs?
Ieder blad der geschiedenis, mijne schoone toehoorderessen! is eene oorkonde, welke luid voor de bewering spreekt, dat de pantoffel de wereld regeert.
(Het vervolg hierna.)


{==455==} {>>pagina-aanduiding<<}

De spin en de podagra.

Eene Fabel.

(Uit het Latijn van petrarcha, Epist. Lib. III. 39.)

De Spin ontmoette op eene reize eens de Podagra, en vroeg haar, waarom zij zoo bedrukt daar henen noop. De Podagra antwoordde: Ik had mijnen intrek genomen bij een' boerschen en ruwen mensch, die mij door honger en onophoudelijken arbeid kwelde; ja, wanneer hij van den morgen tot den avond mij onder zijne aardkluiten als begraven had, keerden wij eerst laat naar de bestovene, armelijke hut vermoeid terug, nooit met heele schoenen en zonder een' zwaren last. Op den treurigen dag volgde een niet min treurige avond: want het maal, waarmede hij mijne vermoeijenis loonde, bestond uit oude, beschimmelde, steenharde broodkorsten, knoflook, ruwe kool en azijn, met water aangelengd: stinkende kaas kwam alleen op feestdagen op den disch. Na zulk een onthaal was het mij eerst vergund, mij op zijne boersche legerstede, die in hardheid den grond zijns akkers overtros, neêr te vlijen. Reeds met het aanbreken des dageraads stond hij op, en dreef mij wederom, op het veld, tot den gehaten arbeid. Zoo ging het dag aan dag; geen rust of lust, noch eenige te hopen: want op zon- of heiligen-dag reinigde hij zijn huisraad, kroosde of leide de beek uit, of bezorgde zijn bleekveld. Dezer onophoudelijke ellende en des huizes moede, dat mijn karakter zoo zeer tegenstond, pakte ik mijn bundeltje, en ging mijns weegs.
Daarop nam de Spin het woord: Ach, hoe verschillend was uw lot niet van het mijne! Ik had een' verwijfden en ontzenuwden waard. Vermaak was zijn eenigste en hoogste goed. Zelden zette hij een voet uit het huis. Zijn avonddisch duurde tot tegen den morgen, zijn middagmaal tot den avond; het overige was den slaap gewijd, dien hij met dons en zijde trachtte te lokken. De tijd, die van smullen en brassen overschoot, behoorde der rust. In zijn huis vond men allerlei uitlokkende spijzen en lekkernijen, vreemde wijnen, gouden gereedschap, bekers met edelgesteenten bezet, de wanden met kostelijk tapijtwerk bekleed, de zoldering met

{==456==} {>>pagina-aanduiding<<}
glinsterend pleister bedekt, den vloer met veelkleurig marmer ingelegd. Alom een stoet van bedienden, overal bezig en bij de hand: geen deel des huizes werd vergeten; geen hoekje, waar niet iemand kwam: de vloer werd dagelijks zorgvuldig gereinigd, van de bekleede tasels het stof gevaagd; en zoo liet men mij met mijn kunstig webbe naauwelijks een' aanvang maken; ja, wat nog erger was, had ik het eenmaal begonnen, zoo zag ik, reeds bij de eerste toerusting, mijne hoop verloren en mijne moeite verijdeld. Men verdreef mij ellendige, en wierp mij uit; ik zocht een' schuilhoek, en vond er geenen. De wanden, geheel van sneeuwwit marmer, verleenden mij arme geen oponthoud. Ik vlood vandaar, uit het gezigt mijns vervolgers, en wil liever elke geruste verbanningsplaats, dan de eindelooze onmenschelijkheden van zulk een huis langer verduren.
De Podagra hervatte: Hoeveel toch gaat, onbekend en onopgemerkt, verloren! Onkunde is blindheid der zinnen; onopmerkzaamheid, traagheid des gemoeds. Het komt slechts daarop aan, de oogen te openen, en niet te laten ontsnappen, wat zich tot ons geluk aanbiedt. Naardien uit al, wat ik gezegd en gehoord heb, blijkt, dat wij beiden ons kwalijk bevonden, zullen wij best doen, met elkander van kwartier te verwisselen. U zal mijn waard - mij de uwe het beste voegen.
De voorslag geviel; beiden verruilden hun oponthoud; en sinds dien tijd heeft de Podagra in de paleizen der wellustige Rijken, de Spin in de hutten der schamele Armen hare woonstede gevestigd.

De stedeling en de landman.

Een Gesprek.

Goeden dag, mijn vriend! Zoo vlug bij de hand?
Dat ben ik altijd.
Het verheugt mij: zoo moet het u goed afgaan.
Doet het ook.
Dat hoor ik gaarne. Gij zijt getrouwd?
God dank, ja!
Hebt kinderen?
Vijf - gehad; één heeft de goede God teruggenomen.

{==457==} {>>pagina-aanduiding<<}

Dat doet mij leed.
Nu, wij zullen de schade wel weer herstellen.
Uwe vrouw is dus nog jong?
Achtentwintig te Pinkster.
Hm - knap?
Mij heeft van mijn leven geene beter bevallen.
En braaf?
o, Een hartelijk goed wijf!
Gij ziet er, inderdaad, gansch verliesd uit, zoodra gij ze maar noemt!
Het is immers mijne vrouw: ik moet haar dus wel liefhebben: waarom neemt men er anders eene?
Ach, goede vriend.....! Nu, de kinderen - wassen zij goed op?
Dat het een lust is, mijnheer! De oudste is pas vijf jaar, en de schelm is dikwijls slimmer dan zijn vader. Waar hij het toch van daan heeft? - Dan volgen twee meisjes: de eene is de moeder als uit de oogen gesneden; de andere gelijkt mij weer meer, zeggen ze. Den kleinsten heeft de moeder nog aan de borst: een jongen, mijnheer, als een ton, en slaat al op tafel, dat de glazen kletteren. Als de meisjes eens mal met moeder zijn - pats, daar heeft die een klap weg, en die ook een. Hij denkt dan, dat zij hem iets ontnemen, verstaat ge? Die wordt eenmaal huzaar, zoo God wil, en trekt tegen den vijand des vaderlands.
Dat moet u alles zeer gelukkig maken, mijn vriend!
Ja, ja, men heeft er zeker zijne pret aan! Wanneer ik des avonds van den arbeid te huis kome, dan is het niet anders dan of ik jaar en dag weg geweest was! Dat ruimt de bank voor de kagchel op; dat brengt de muilen, dat de slaapmuts. - Nu, gij zult het zeker zelf weten, mijnheer!
Ik? van de kinderen? Gij frappeert mij! Hoe zoo?
Nou, gij hebt toch ook vrouw en kinderen -.
Ha, meent gij 't zoo?
En grootere dan ik; want gij zijt reeds een aardig stukje ouder.
Ouder? Dat wel niet, goede vriend! Ook ben ik niet gehuwd, ben geen vader....
Ei, dat is jammer! zonde on jammer! Geloof mij, het bevalt iemand maar niet regt op de wereld, voor men kinderen heeft. Ja, onze Domine zegt, men leert ook niet eer een regt

{==458==} {>>pagina-aanduiding<<}
ordelijk, Christelijk leven leiden; en, bij mijn ziel, hij heeft gelijk! Ik heb het hem, bij mijn laatste kinds doop, in het gezigt gezeid: gij hebt gelijk, Domine, heb ik tegen hem gezeid..... Ja, daar lacht gij nu om.
Neen, neen - het is goed! Intusschen, de zaak heeft toch ook haar kwaads: denkt gij daaraan geheel niet?
Waaraan?
Uwe groote familie moet u zwaar vallen. Gij zult u dus veel ontzeggen moeten.....
Geloof het niet! Wat men anders buitenshuis verdoet, dat blijft er nu in. Twee van de kinderen eten mij zoo veel niet af, als ik anders in het geheele jaar verkegeld had!
Welnu! dat moet gij u dan nu toch om hunnentwil ontzeggen.
Hoe zoo, ontzeggen? Ik heb thans geen lust meer tot kegelen.
En dat zijn slechts twee; maar zoo velen -!
Vele kinders, vele Onzevaders, zeggen wij; en bij mij heeft nog nooit een koek aan de pan vastgezeten. Hoe het toegaat, weet ik niet; maar de lieve God zegent het, hoe meer er komen, die van den zegen hebben willen. En ten minste thans, nu alles braaf geldig is -.
Maar, dat zal niet altijd zoo blijven. Of, wanneer nu een misgewas, overstrooming, krijg..... Ik wil maar zeggen, en heb geen oogmerk om u bang te maken -.
Dat kunt gij ook niet. Maar het is waar, dat kan gebeuren - maakt niets uit! want, ziet ge, hetgeen daar staat, dat blijft toch zeker, en niemand kan het uitkrabben:

Wat onze God geschapen heeft, 
Dat zal Hij onderhouden. 

Dus laat ik Hem maar zorgen. Ziet ge, wanneer ik zoo regt eenvoudig van de zaak spreken zal, zoo als het bij mij ligt, dan zeg ik: de lieve God moest immers - nu, Hij mag het mij vergeven - Hij moest niet eens zoo goed zijn als ik arme zondaar, zoo Hij het niet deed, daar Hij het toch heeft, en kan!
Aardig! Wáár is 't, die dat vasthoudt.....
Zeidet ge iets?
Neen, niets! ik - verheug mij uwentwege.
Nou, wat ik zeggen wilde -: ja; wij leven ook geheel

{==459==} {>>pagina-aanduiding<<}
niet min, en in de laatste goede jaren is toch nog een noodpenning weggelegd. Wilt ge het onderzoeken? Kom mede! Ziet ge, dáár dat roode huisje is mijn. Mijne vrouw zal u een eijerkoek bakken. o, Zij bakt regt lekkere eijerkoeken!
Ik dank u, goede man; ik kan zoo iets niet verdragen.
Ei wat -! Dat is immers weer jammer. Neen, dan doet een van ons beter mee! Wanneer men den ganschen dag zoo gedorscht of gespit heeft - ha, dan smaakt het! Keisteenen, geloof ik, zou men verteren. - Ha, ziet ge, daar komt mijn jongen! He, Hansje, heeft moeder het avondeten klaar? - Nou, lieve heer, wilt ge niet mede inkomen? Probeer het maar: een fiksche maaltijd, eene siksche beweging bij maneschijn.....
Neen, mijn vriend; dat gaat zoo spoedig niet!
Waarom toch niet? Ja, wanneer de lieden in het geheel den moed niet meer hebben, iets te probéren, wat zij niet gewoon zijn, en wat anderen huns gelijken niet mededoen, dan - hebt gij zekerlijk regt - dan gaat geheel niets! Nou, alles in het welnemen!
Goeden nacht, mijn vriend!
Slaap wél, mijnheer! - Toe, loop vooruit, jou kleine schelm! Goed zoo! -

Ter nagedachtenisse van mejufvrouw H.v.H.


Ontkleed van 't stof, vaart nu mijn Hartvriendin 
Ten blijden Hemel in, 
En kiest, voor 't aardsch gewoel, voor rouw en druk, 
Een eindeloos geluk; 
Daar lacht ze in de Englenreijen, 
En laat ons, droeven, schreijen. 
 
't Beneveld oog ziet hier geen Hemelrijk, 
Maar staart op 't koude lijk: 
Och! 't hart benijdt haar niet dat Hemelhof; 
Maar 't hangt zoo gaarne aan 't stof, 
En slaat bedrukt aan 't klagen, 
Als 't lijk wordt weggedragen. 

{==460==} {>>pagina-aanduiding<<}

Wie ziet, met mij, dien droeven rouwstoet aan, 
En offert niet een' traan, 
Om 't stranden van zoo broos en wrak een kiel, 
Waarin zoo schoon een ziel, 
Door 's werelds wilde baren, 
Ten Hemel is gevaren? 
 
Maar och! wat is ons 't wrak, dat binnen kort 
Een spel der golven wordt, 
En stukken slaat? wat is een dorre stam, 
Wien 't lot de kroon ontnam 
En 't schaduwrijke loover? 
Vernieling giert er over. 
 
Maar boven 't graf, in 't eindeloos verschiet, 
Daar heerscht vernieling niet. 
Helene wenschte liever daar te zijn, 
Dan hier, in smart en pijn, 
Te worstlen met gevaren, 
Op de ongestuime baren. 
 
Wie zag met haar, dat voorbeeld van geduld, 
Niet graag dien wensch vervuld? 
Wel nu, zij is behouden aangeland; 
Mij dunkt zij kuste 't strand, 
Toen zij aan d' oever stapte, 
En de Englenwieken klapte. 
 
Daar drijft zij nu, op gindschen wolkenboog, 
Al hooger naar omhoog, 
En zweeft aan Moeders hand den Hemel door. 
Hoe juicht nu 't Englenkoor, 
Waarin zij zich vast mengelt, 
Nu weer een ziel verengelt! 
 
En, zouden wij hier weenen op haar graf? 
Komt, wischt die tranen af! 
Ons klagen stoor' der Englen blijdschap niet! 
Och! na een kort verdriet, 
Zien wij ons eens vereenen: 
Dit leven gaat haast henen. 
 
H.D. 






{==461==} {>>pagina-aanduiding<<}

Mengelwerk.

Algemeene bedenkingen, over het dierlijk magnetismus. Door F. van der Breggen Cornz., Med. Doct. te Amsterdam.

(Ten vervolge van No. IX. bl. 425.)

Geen onderwerp is er, dat sedert eenigen tijd meer ter sprake gekomen is, dat tevens zoo vele zijden van aanval blootgeeft, en zoo zeer aan verkeerde toepassingen onderworpen is, als het dierlijk magnetismus. Het schijnt, dat men zich, over het algemeen, meer bepaald hebbe, om datgene te leeren kennen, waardoor deszelfs wezen zich openbaart, dan dat wezen zelve na te vorschen, dat ook, in deszelfs ware betrekkingen, waarschijnlijk voor altijd bedekt zal blijven. Hetzelve levert ongetwijfeld, uit het juiste oogpunt beschouwd, in zijne facta, die getrouw en veelvuldig waargenomen zijn, hoezeer ook dikwijls iets daaronder vermengd zij, dat niet kan toegegeven worden, of aan twijfeling onderhevig blijft, veel nieuws en belangrijks, een verder onderzoek overwaardig.
Hetzelve biedt, op zichzelve beschouwd, eenen rijkdom van eigenaardige, in het oog loopende betrekkingen aan, die daardoor in het bijzonder van den onderzoeker bedachtzaamheid en een zeker wantrouwen afeischen. De waarheid en zekerheid van deszelfs verschijnselen in het algemeen kan niet in twijfel worden getrokken; hoezeer menige stelling beperking en herhaalde waarnemingen vordert, vooral daar men meestal uit afzonderlijke gevallen te vele gevolgen afleidt, en de tijdperken van den dierlijk-magnetischen toestand, indien hij op zichzelven alleen, zuiver bestaat, of met aanmerkelijke zenuwziekten verbonden is, niet genoegzaam onderscheiden worden. Te vele daadzaken, die

{==462==} {>>pagina-aanduiding<<}
in de meeste en belangrijkste punten overeenstemmen, dringen den onbevooroordeelden tot overtuiging. Het aantal van bevoegde waarnemers, die daarvoor borg blijven, en wier voorstellingen den stempel der waarheid dragen, is in de laatste jaren te zeer vermeerderd, dan dat alle twijfeling daardoor niet zoude weggenomen zijn. Wie zou thans nog durven ontkennen, dat, onder zekere betrekkingen, of bij eene aanwezige ontvangvatbaarheid, (receptivitas) een, op deze of gene wijze geleid, langer of korter tijd voortgezet bestrijken of aanraken van den eenen mensch door den anderen eenen aanmerkelijken invloed oefent, waarvan het gevolg zonderling is, zich door bijzondere verschijnselen kenmerkt, en door den geneesheer met vrucht kan gebezigd worden, al moge het onzeker zijn te bepalen, wat hier werkt, en op welk eene wijze het werkt, daar toch hetzelfde duistere meer- of minder ook op andere deelen onzer kennis rust?
Het is evenwel niet te ontkennen, dat de schrijvers, die het dierlijk magnetismus ten onderwerp namen, zich niet altijd binnen de behoorlijke beperking hebben gehouden. Wel verre van zich tot de nasporing te bepalen, in hoe verre de, tot op dezen dag medegedeelde, daadzaken, waarnemingen en ervaringen, in de nieuwere onderzoekingen bevestiging, beperking of verwerping vonden; wel verre van door nieuwe, weluitgedachte proeven, of door naauwkeurige waarnemingen, de gapingen aan te vullen, welke zich in ruime mate aanbieden, vergat men veelal de, bij elk onderwerp des empirischen onderzoeks zoo noodige, toetsing, om zich in tallooze vooronderstellingen te verwarren. Wanneer men al eens den effener weg insloeg, en van het enkelvoudige tot het algemeene opklom, om tot algemeene stellingen te geraken, raadpleegde men de natuur te weinig, zocht de gapingen (hetgeen voorzeker het gemakkelijkste was) door hypothesen, vermoedens, willekeurige stellingen aan te vullen, en bragt, op deze wijze, eenen schijnbaren zamenhang in het schijnbaar

{==463==} {>>pagina-aanduiding<<}
onzamenhangende. Daadzaken, welke zich naar eene willekeurige vooronderstelling lieten wringen, maakte men zich ten nutte, als bewijzen om de aanneming dezer vooronderstelling te regtvaardigen, en draaide alzoo in eenen cirkel rond, die op niets wezenlijks kon uitloopen. Het dierlijk magnetismus, hoezeer zelve nog eene verklaring behoevende, lost nu reeds al de raadsels der wereld en der wetenschap op, en verbant al het duistere! Men houdt het voor eene, door het leven zelve gewijzigde, magnetische of electrieke kracht, en wat dies meer zij. - Maar, wij herhalen het, men kan den eigendommelijken aard van de door eene dierlijk-magnetische behandeling voortgebragte verschijnselen niet ontkennen, welker oorsprong, ontwikkeling en gevolgen zoo veel onbegrijpelijks en duisters hebben, hoezeer nogtans met onze van elders ontleende zekere kennis niet in tegenspraak staande, of op zichzelven vreemder zijnde dan menige andere gebeurtenis in het rijk der bewerktuigde ligchamen. De voornaamste zwarigheid maakt alleen derzelver zeldzaam ontstaan uit, onder dezelfde kenbare omstandigheden en betrekkingen, welke hun anders het aanwezen geven, en het onderzoek, vanwaar zij eigenlijk afhangen. De onbevooroordeelde man houdt het voor groote winst, voor eene wezenlijke verrijking zijner inzigten en van zijn kunstvermogen, wanneer hij tot de zekerheid van het bestaan van eenen bijzonderen toestand gekomen is, dien men zeer verkeerdelijk den naam van dierlijk magnetismus geeft, en dat hij kennis van vele van deszelfs betrekkingen en geneeskracht verkregen heeft. Maar die zelfde onbevooroordeelde onderzoeker kan daarbij in geenen deele het gevoelen omhelzen, alsof men in hetzelve eindelijk de eigenlijke springveer des levens, of deszelfs ware wezen, is meester geworden, of ook, door middel daarvan, eene der verborgenste natuurkrachten hebbe gevonden. Al wat hier van buiten door eenen anderen wordt medegedeeld, kan geenszins de stof en de kracht zijn, welke het leven
onderhouden kan, of

{==464==} {>>pagina-aanduiding<<}
ten minste den grondslag van de gevoeligheid, als het bijzonder eigendom des zenuwgestels, uitmaakt. Men kan wel aannemen, dat iets uit hem, die de manipulatie verrigt, in den gemanipuleerden overgaat, of ook wel soms van dezen in genen wordt afgegeven; maar het is zeer onwaarschijnlijk, zoo niet onmogelijk, dat zulks eene stof zij, welke met het leven, het bestaan en de werking des zenuwgestels in een innig verband staat, en hem daarmede uitrust, wat hij voortbrengt. Werd toch den magnetiseerder door zijne behandeling eene zoo gewigtige stof der dierlijke huishouding ontnomen, of deze zoodanig in hem veranderd, als het algemeen heerschend begrip meent dat het geval zij, dan zouden zich daarvan bij hem geheel bijzondere gevolgen en verschijnselen openbaren. Dat hij door het krachtvolle inwerken op anderen, zelfs door zijne innige vereeniging met hen, die door hem tot somnambulismus gebragt zijn, nimmer in eenen daarmede eenigermate overeenkomenden toestand geraakt, nimmer gelijksoortig wordt aangedaan, maar, vermoeidheid en hare gevolgen uitgezonderd, door het manipuléren zelf niets lijdt, en onder en na hetzelve zich in hem nimmer eenig verschijnsel van het dierlijk magnetismus ontwikkelt, is, zoo als stieglitz te regt aanmerkt, in het onderzoek van dit onderwerp een punt van het hoogste belang.
Alwat de hersenen en het zenuwgestel tot derzelver gewigtige verrigtingen in staat stelt, in het afzonderlijke zoo wel, als in het algemeene, in iedere hunner verrigtingen, als in hunne wederzijdsche overdraging en vereeniging tot eenheid onder elkander zoo wel, als onder het overige des ligchaams, vordert, gelijk men mag aannemen, de bemiddeling van eene fijne stof, welker aard en bron in en buiten het bewerktuigd ligchaam wij geenszins kennen, daar zij niet zinnelijk is voor te stellen, noch zich buiten verband met hetzelve werkzaam vertoont. Men zou met veel gronds kunnen aannemen, dat overal, waar zenuw en kleine slagaderen in een naauw verband zijn, eene zekere vloeistof,

{==465==} {>>pagina-aanduiding<<}
zenuwvocht te noemen,afgescheiden wordt, die het hersen- en zenuwgestel toestroomt, waartoe deze zelven niet weinig bijdragen, zelven medewerken. De vloeijing, of dan ten minste eene vereeniging, dezer zoogenaamde vloeistoffe gaat het gansche hersengestel, ruggemerg en zenuwgestel door, van het middelpunt naar de oppervlakten, van deze naar geen, zoodat overal binnen dezen kring daarvan toe- en wegvliet, in zoo verre de gedurende het leven zeer ongelijkvormige, maar echter ook nimmer geheel afgebrokene, werkzaamheden dezer stelsels daartoe aanleiding geven en zulks noodzakelijk maken. Deze stellingen zou men ten minste (want wie durft hier met zekerheid beslissen?) voor zeer waarschijnlijke vooronderstellingen kunnen aannemen. - Het is, daarop voortredekavelende, buiten kijf, dat de behoefte aan slaap door de vertering dezer zenuwvloeistoffe, gelijk in het algemeen door het afslijten des zenuwgestels, onder de werkzaamheden, die het waken kenteekenen, voortgebragt wordt. De spanning, waarin wij de zinwerktuigen moeten houden, om indrukken te kunnen opnemen, waarin dat deel des ligchaams onophoudelijk verkeert, hetwelk aan de willekeurige bewegingen dienstbaar is; de volle inspanning, om het uitwendige waar te nemen, en naar buiten te werken; de reeks der verstandelijke werkzaamheden in het algemeen; boven alles echter de bepaalde opmerkzaamheid, het gedwongen, gestadig voortzetten van bepaalde voorstellingen, - zijn verrigtingen, welke de som der zenuwvloeistosfe zeer uitputten, en de werktuigen, die haar afscheiden, zeer sterk aantasten. In den slaap heeft volkomene stilstand, of aanmerkelijke ophouding, van alle die verrigtingen plaats, welke met het verstandig aanzijn zamenhangen. Dit zegt reeds veel. Maar hoogstbelangrijk is het, dat de slaap de afscheiding der vloeistoffe, derzelver vergoeding, hare behoorlijke menging, in één woord, hare voeding begunstigt. Maar nu, indien er zulk een eigenaardige toestand, zulke gunstige
omstandigheden, die alleen de slaap verschaft, gevor-
{==466==} {>>pagina-aanduiding<<}
derd worden, om hersenen, ruggemerg, zenuwen, en welligt ook de willekeurige spieren, weder van zenuwvloeistoffe te voorzien, en in het algemeen datgene weder te geven, wat zij gedurende het waken verloren hebben, hoe kan men dan aannemen, dat deze vloeistoffe zoo gemakkelijk, en dat in eene bijzondere kracht en bruikbaarheid, door eenen anderen zou kunnen worden medegedeeld? Hare verspilling, haar betrekkelijk gebrek veroorzaakt den slaap. De laatste werking, die onder de volle kracht van het magnetiseren te voorschijn treedt, is slaap, of iets ten minste, dat denzelven op zijde komt, aan hem gelijkvormig is. Is het waarschijnlijk, dat in zoodanigen slaap het ruime toestroomen eener stoffe plaats heeft, welker verlies vooral den natuurlijken slaap noodzakelijk maakt? Moet niet veeleer, wanneer eene vreemde zenuwvloeistoffe aanleiding tot de dierlijk-magnetische verschijnselen geeft, juist hij, die haar afgeeft, en alzoo de magnetiseerder, in slaap vallen? En daarenboven, zou hij dezelve met zoo veel kalmte als gemak uit zichzelven kunnen doen uitvloeijen, en dat alleen door eenen zuiveren wil en zekere bewegingen met handen en vingers, of het zoogenaamd beädemen, zonder dat voor hem daaruit nadeelige gevolgen voortvloeijen, of althans eigenaardige verschijnselen bij hem waar te nemen zouden zijn?
Maar wie zal het wagen, aan deze in diepe duisternis gehulde verschijnselen eenige verklaring, althans toereikende, te geven? Ondertusschen schijnt het grootste gedeelte van hen, die zich op de beoefening der natuurkunde toeleggen, zich minder met het verzamelen van nieuwe ervaringen, of met het bevestigen der reeds gemaakte, bezig te houden, dan wel, gelijk wij reeds zeiden, zich op het voordragen van nieuwe stelsels toe te leggen, en alzoo zich meer te bepalen om datgene te kennen, waardoor zich het wezen des dierlijken magnetismus openbaart, dan het wezen zelve na te vorschen, dat in deszelfs ware betrekkingen, waarschijnlijk voor altoos, bedekt zal blijven. Wij willen

{==467==} {>>pagina-aanduiding<<}
echter eene hypothese (deze benaming toch zullen wij immer aan iedere verklaring, van welken aard ook, moeten geven) van eenen man mededeelen, die, hoezeer onder de voorzigtigste aanhangers, tevens onder de schranderste beoordeelaars kan gerangschikt worden. Stieglitz, namelijk, kiest daartoe een uitvloeisel van het menschelijk bewerktuigd gestel. ‘Zou het, dus redekavelt hij, de uitwaseming, de dierlijke warmte zelve niet kunnen zijn, of deze iets in zich kunnen bevatten, dat, wanneer de huid, en door middel van dezelve het zenuwgestel, door bestrijking en aanraking van eenen anderen, in eene zekere stemming of vatbaarheid ter opneming verplaatst wordt, zulk eenen indruk zou kunnen voortbrengen, die, onder die voorwaarden, welke ontvangvatbaarheid voor het dierlijk magnetismus geven, zoodanige bewegingen voortbrengt, welke tot de reeks der dierlijk-magnetische verschijnselen aanleiding geven, en dezelve daarstellen? Moet juist datgeen, wat van den eenen in den anderen uitstroomen zal, eene stof zijn van het hoogste gewigt? Kan het niet, met meerdere waarschijnlijkheid, de tot uitvloeijing gereede uitwaseming, of de vrij gewordene warmte, in de eene of andere bijzondere modificatie, wezen; en zouden niet alle de werkingen van iets kunnen afhangen, dat den mensch, van wien het uitgaat, onnut geworden, van geene verdere waarde, en op zichzelve niets bijzonders is; maar, in de huid en het zenuwgestel van eenen anderen opgenomen, derzelver werkzaamheid vermeerdert, en zoodanige in het oog loopende terugwerkingen, vooral in het zenuwgestel, ten gevolge heeft? Waarom zoude niet het specifieke onderscheid tusschen de uitwasemingsstoffen (waaronder de dierlijke warmte tevens begrepen is) van twee personen toereikende zijn, (wanneer, onder eigenaardige voorbereidingen en inleidingen, die aan de betasting des magnetiseerders verbonden zijn, en bij eene bijzondere gevoeligheid des gemagnetiseerden, deze uitwasemingsstoffen van genen in
dezen overgaan) waarom zoude dat

{==468==} {>>pagina-aanduiding<<}
specifieke onderscheid niet toereikende zijn om eene aanmerkelijke werking voort te brengen, en op deze wijze eene reeks van werkzaamheden daar te stellen, welke zich daardoor kenmerken, dat zij, door eene voortgebragte ontroering, of wel onmiddellijk, rust, kalmte, en eindelijk slaap, doen ontstaan, waarin de dierlijkmagnetische toestand gaarne overgaat? Hieruit zal dan begrijpelijk worden, hoe op deze wijze een zenuwtoestand van eenen eigendommelijken aard kan ontstaan, dien bepaalde toevallen en betrekkingen aanduiden. Zoo blijkt het dan tevens, hoeveel er van het kunstmatig geleid strijken en betasten afhangt; want beiden wekt de opnemingsvatbaarheid voor het op te nemene op, verhoogt dezelve, en baant hetzelve den weg, gelijk het welligt van elders eene stemming voortbrengt en vermeerdert, welke voor de uitkomst gunstig is. Zoo zou al verder daaruit te verklaren zijn, waarom bij de meeste menschen al het magnetiseren te vergeefs is, en waarom zij, bij wien zulks gelukt, alleen door bepaalde personen daaraan kunnen onderworpen worden, en zelfs niet door dezen in gelijke kracht en wijze. Waar het magnetiseren van iedereen steeds zonder eenigen den minsten invloed blijft, daar ontbreekt de vatbaarheid ter opneming; dat is, met andere woorden, daar bezitten de zenuwen de bepaalde gevoeligheid niet, om, door het anders daartoe geschikte bestrijken of betasten, vatbaar te worden, om de haar vreemde uitwaseming van eenen anderen op zoodanige wijze gewaar te worden, dat zij tot zulk eenen prikkel verhoogd wordt en zulke terugwerkingen ten gevolge heeft, als het ontstaan van den dierlijk-magnetischen toestand vordert. Zulk eene vatbaarheid nu heeft onder gezonde en sterke zelden, veelvuldiger onder zieke en zwakke personen, en dan zelfs nog niet bij de meesten hunner, plaats. Zoo blijkt het dan ook, waarom in het algemeen de magnetiseerder zoo zelden en zoo weinig lijdt, daar het voor hem hetzelfde is, of zijne uitwasemingsstof in zijne kleederen, of in de
lucht, of in een ander

{==469==} {>>pagina-aanduiding<<}
persoon overgaat. Die weinige magnetiseerders, die door eene gelijktijdige behandeling van meerdere zieken zich uitgeput gevoelden, lijden door de aanhoudende gedwongene rigtingen, door de daarmede toevallig verbondene inspanning van hunnen geest, vooral door de gespannene opmerkzaamheid, welke inzonderheid de somnambulen vorderen, of waartoe zij aanleiding geven.’ - Ik zal niet ontkennen, dat de opgegevene verklaring tot vele aanmerkingen aanleiding kan geven; maar zou tevens geene zwarigheid maken, om aan haar meerdere waarde of meerderen grond toe te kennen, dan aan zoodanig eene, welke, in bovenzinnelijke gewesten zwevende, een' het geheelal doordringenden aether, of iets van dien aard, aanneemt, ter verklaring van de werking des dierlijken magnetismus.
Onder de verschijnselen van den dierlijk-magnetischen toestand zijn die van slaapwandeling en zoogenaamde clairvoyance de meest belangrijke. Wie uwer heeft niet vele gevallen hooren aanhalen, die met de zonderlingste omstandigheden gepaard gingen; waar gemagnetiseerden zoodanige dingen, die door middel der zintuigen geenen invloed op hen konden oefenen, waarnamen, en zelfs naauwkeuriger dan zij, die dezer voorwerpen in tijd en ruimte naderbij gebragt zijn; waar zij toekomstige dingen kunnen voorzeggen, daarbij hun eigen ligchaam beschouwen, de zitplaats hunner ziekten opgeven, en de middelen ter bestrijding; ja zelfs zoo verre gaan, dat zij in staat zijn te vermelden, wat andere zieken, zelfs de zoodanigen, die zij niet kennen, deert, en wat tot derzelver genezing aan te vangen is; terwijl zij daarbij van den wil des magnetiseerders zoo afhankelijk zijn, dat zij aan denzelven volkomen gehoorzamen, zonder dat de laatste dien door woorden of andere teekenen behoeft kenbaar te maken, maar slechts bepaald en vast in zijn binnenste tot het besluit behoeft te komen, dat zijne somnambulen nu deze reeks van gedachten of gewaarwordingen in zich opnemen, deze of gene verrigting doen zullen, en zich dadelijk naar

{==470==} {>>pagina-aanduiding<<}
datgene voegen, wat een vast opzet des magnetiseerders hun oplegt, wel te verstaan zoo lang hij niets wil, wat met de zedelijkheid strijdig is?
Deze en meer andere stellingen, welke uit een aantal waarnemingen zijn op te maken, en dikwijls onder het oog van vele zeer achtingwaardige getuigen gedaan werden, kunnen niet dan bevreemding en verlegenheid voortbrengen, op welk eene wijze men dezelve te waarderen of te nemen hebbe. Mag men ze gezamenlijk verwerpen en voor valsch verklaren, zonder zich met eenige toetsing en onderzoek harer waarheid, of van derzelver wezenlijken zamenhang, in te laten, zoo als, helaas! door hen, die er eigenlijk niets van weten, gedaan wordt? Of is het geheele onderzoek ook daarom af te raden, omdat vele voorbeelden der geschiedenis, die onder het oog van vermoedelijk geloofwaardige getuigen, als wonderverschijnselen, geheelenal afwijkende van den gewonen loop der natuur, verkondigd en geloofd werden, naderhand als gevolgen van bedrog en misleiding zijn openbaar geworden? Hebben zij het regte oogpunt getroffen, die alles aan het vermogen eener ziekelijke verbeelding, of aan het spel eener, nu eens verborgene, dan weder op eene kunstige, wel overlegde wijze bevrediging zoekende, geslachtsdrift toeschrijven? De aanhangers des dierlijken magnetismus hebben regt, zich te beklagen, wanneer hunne tegenstanders met deze, steeds herhaalde en reeds lang wederlegde, wendingen zoo vele waarnemingen voor valsch willen verklaren; hoezeer het ten volle verwerpelijk en hoogst nadeelig zij, alle de wondervolle verhalen, en alle de daaruit afgeleide gevolgtrekkingen, niet slechts, zonder onderscheid van den graad van zekerheid, waarop zij aanspraak hebben, zonder alle kritiek, voor zuivere, ware ervaringen te doen gelden, maar dezelve ook op eene wetenschappelijke wijze te willen verklaren.
Alle de verschijnselen van het met het dierlijk magnetismus verbonden spreken in den slaap, en clairvoyance, ontwikkelen zich ook in zenuwziekten van zelf, hoe-
{==471==} {>>pagina-aanduiding<<}
zeer dan ook niet altijd in zulk een' hoogen graad. Ja, men moet aannemen, dat beide deze verschijnselen eigenaardige, zelfstandige ziekelijke toestanden zijn, welke zichzelven in den loop van zenuwziekten kunnen voortbrengen, en waartoe de dierlijk-magnetische manipulatiën alleen aanleiding geven, in zoo verre zij den aanleg tot zulke zenuwgebreken spoedig doen klimmen en uitbarsten, of, wanneer zij reeds uit zichzelven ontstaan zijn, in dezen bepaalden vorm verplaatsen. Men zal, derhalve, de voortgezette aanraking en betasting, en wat door dezelve medegedeeld, onttrokken of veranderd moge worden, alleen voor eene verwijderde, gelegenheid gevende oorzaak dierverschijnselen, en geenszins als derzelver volkomene of naaste oorzaak, moeten beschouwen. Tot derzelver ontwikkeling wordt gevorderd, dat er zich óf een bepaalde ziektetoestand, die reeds diepe wortels geschoten en wezenlijke wanorden in het inwendige des gestels kan voortgebragt hebben, zonder tot dien tijd toe stoornissen in de gezondheid of ziekteverschijnselen voort te brengen, ontwikkeld heeft, óf dat er reeds grondbestanddeelen aanwezig zijn, om zich bij de eerste gelegenheid, wanneer zich daarbij de eene of andere nadeelige invloed voegt, te ontwikkelen.
Er wordt reeds eene bijzondere stemming vooraf gevorderd, wil men in de geringe graden des dierlijk-magnetischen toestands verplaatst worden; eene stemming, welke velen missen. Een klein getal is slechts vatbaar, om in somnambulen herschapen te worden. Weinige magnetiseurs hebben ons openhartig medegedeeld, hoe dikwijls zij vergeefsche pogingen in het werk stelden, in welke betrekkingen zij werking voortbragten of deze zagen mislukken, hoe dikwijls hunne werking de geringere graden des dierlijken magnetismus niet te boven ging, en hoe zeldzaam het tot somnambulismus klom. Deleuze, echter, wiens geschrift, onder den titel: Histoire critique du Magnetisme, en waarvan in onze taal het eerste deel het licht ziet, verdient ge-
{==472==} {>>pagina-aanduiding<<}
lezen te worden, maakt hier eene vereerende uitzondering.
Het blijkt, dat, door eene bepaalde ongesteldheid des zenuwgestels, hoezeer deze zich dan ook nog niet als een in het oog loopend, vormelijk gebrek voordoet, sommigen, door middel van het magnetiseren, in somnambulismus verplaatst worden. Is eene zenuwziekte, door deze aan haar gegevene wending, of door andere middelen, weggenomen, zoo is de gevoeligheid voor het spreken in den slaap tevens vernietigd, en de mogelijkheid, om hetzelve door dierlijk-magnetische behandeling te voorschijn te brengen, weggenomen. Zijn zoodanige ecstasen ééns in derzelver volle sterkte tot stand gebragt, dan ontstaan zij, zoo lang de met haar zamenhangende zenuwgebreken nog niet voor het grootste gedeelte genezen zijn, zeer gemakkelijk en dikwijls van zelf, en dat in zoodanige oogen blikken, waarin niets uit den magnetiseerder uitgaat, wat dezelve kan voortbrengen, of wel brengen deszelfs geringste toestel om zoodanig in te werken, de ligtste aanraking, een zekere aanblik, dikwijls zijne tegenwoordigheid alleen, haar op nieuw in het tijdpunt te voorschijn, waarin zij nog haar bestaan kunnen verkrijgen. Dat deze ecstasen nu onafhankelijk van den magnetiseerder ontftaan, zoodra zij doorgaans door hem tot stand gebragt worden, dat zij wijders tot derzelver hoogere graden zoo weinige pogingen van zijne zijde vorderen, bewijst, dat zij wezenlijk uit een eigendommelijk wezen van den zieken ontspruiten, in denzelven volkomen gegrond zijn, en de magnetische behandeling alleen eene gelegenheids- of bevorderings-oorzaak is. - Zijn de manipulatiën nu, en datgene, wat zij overdragen, geenszins de toereikende, volkomene oorzaak van dit somnambulismus, dan is de invloed der dierlijk-magnetische behandeling van zulk eene hooge waarde niet; wat onder dezelve tot werkzaamheid gebragt wordt, is dan ook geen vermogen of stoffe van zulk eene wondervolle werkingswijze, wier aanneming de geheele geneeskunde, ja al
ons

{==473==} {>>pagina-aanduiding<<}
weten, uit derzelver baan zoude kunnen rukken. De magnetiseerders kunnen zich, volgens deze stellingen, niet meer diets maken, dat zij alleen door hunnen blik, door het zoogenaamde belagchelijk magnetiseren van de gedaante eenes zieken, welke zich in den spiegel vertoont, met de meestmogelijke sterkte kunnen werken. Nimmer wordt iemand oorspronkelijk en alleen door eenen aanblik, of door zulk een goochelspel met eenen spiegel, op eene dierlijk-magnetische wijze aangedaan. In de Baquets sleepte hen de beschouwing van anderen, die zich in de crises bevonden, weg, gelijk het bijzijn van door vallende ziekte of stuipen aangetasten dikwerf kinderen en jonge meisjes in dergelijke toestanden stort. Ik voor mij ben ten volle met stieglitz overtuigd, dat, wanneer men zich alleen tot het onderzoek der oorzaken bepaalt, welke aan het magnetisch somnambulismus het aanzijn geven, het dierlijk magnetismus alleen als gelegenheid gevende oorzaak van dezen merkwaardigen toestand te beschouwen is; zoodat de bepaalde ziekelijke stemming, de stellige zenuwziekte, waarop de magnetiseerder inwerkt, het wezenlijke is, dat overweging verdient.

(Het vervolg en slot hierna.)

Bereiding der inlandsche saleb.

De saleb behoort onder die nuttige geneesmiddelen, welke wij in het genezen van verschillende ziekten niet gaarne zouden ontberen. Het is een gedroogde wortel, die ons uit Perzië tot een' vrij hoogen prijs wordt aangebragt, alwaar zij niet alleen als geneesmiddel, maar zelfs als een zeer gezond voedsel gebruikt wordt. De Arabieren en Perzianen nemen gewoonlijk op hunne reizen door de drooge zandwoestijnen gemalen saleb mede; en, daar één once, in water gekookt en opgelost, genoegzaam is om een' mensch gedurende vier-
{==474==} {>>pagina-aanduiding<<}
en-twintig uren te voeden, heeft men voor eene maand slechts twee pond daarvan noodig.
In het eerst wist men niet, wat deze zelfstandigheid was; dan, men heeft naderhand ontdekt, dat het een wortel was van eene soort van orchis of satyrion; en, daar men ook in verschillende landen van Europa verschillende soorten van orchides vindt, heeft men ook getracht, de saleb uit dezelve te verkrijgen. Zoo hebben percival, retzius, moult en anderen dezelve uit inlandsche soorten toebereid, gelijk men dit breedvoerig kan beschreven vinden bij murray, App. Medic. t. V. p. 278 seqq. - Het komt mij intusschen voor, dat men deze bereiding der inlandsche orchides hebbe ter zijde gezet, omdat men dezelve niet wel konde zuiveren. Daar wij nu in ons land eene menigte orchides hebben, en de orchis morio, de grootste soort van allen, hier overvloedig groeit op onze lage hooilanden, en de kleinere maculata en bifolia op onze heidevelden, en mij onlangs in de Annales de Chimie, t. LXX, een stukje in de hand viel van math. de dombarle, preparation du saleb indigene, oordeel ik het niet ondienstig, dit vertaald hierbij te voegen.

‘Ofschoon men lange geweten heeft, dat de saleb gemaakt wordt van de gedroogde wortelen van sommige soorten van orchis, en deze soort van planten hier zeer gemeen zijn, schijnt men zich op het maken daarvan niet toegelegd te hebben; ten minste, dat deze proeven zonder gevolg geweest zijn, blijkt hieruit, dat men zich steeds van de Oostersche saleb bediend hebbe, die aldaar als voedsel gebezigd wordt. Men zoude deze plant ook hier kunnen vermenigvuldigen, en daarvan een goed en gezond voedsel bereiden.
De orchides vormen eene natuurlijke familie van planten, die een' ronden, langwerpigen, of in klaauwtjes verdeelden, bolwortel uitmaken. De bloemen van deze planten verschillen in geur, daar de eene een' aangena-
{==475==} {>>pagina-aanduiding<<}
men aromatieken reuk, de andere een' onaangenamen stank hebben. De bestanddeelen der wortelen zijn overal dezelfde. Alle hebben zij eene bijzondere, doordringende, giftige lucht, die naar het dierlijk sperma gelijkt. (Murray noemt die odor hircinus.) Dit beginsel hangt af van eene vlugge olie, die men daarvan kan afscheiden. Wanneer dit geschied is, blijft er niets dan een slijm met eenige vezelen over, die veel overeenkomst heeft met de gom dragant. Wanneer men kleine stukjes in water laat weeken, worden zij volkomen doorschijnende, en men ziet daarin eenige kleine vezeltjes; - bijaldien men ze verder in het water laat staan, vormen zij een zeer dik slijm, hetwelk eene sterke giftige lucht uitwasemt. De kunst, om saleb te maken, bestaat alleen daarin, dat men de gom door koking van dit stinkend beginsel bevrijde, en daarna late droogen. - De soorten, die ik daartoe gebruikt heb, zijn de mascula, pyramidalis, latifolia en maculata: andere soorten zijn daartoe even goed; maar ik heb deze soorten, die hier de gemeenste waren, alleen gebruikt. Meestal bezigde ik de laatstgenoemde. - De beste tijd, om deze wortelen te verzamelen, is even na den bloeitijd, omdat dan de bol van het voorgaande jaar vergaan, en de nieuwe bol volkomen gevormd is. De saleb is minder goed, als men ze vroeger of later neemt, wanneer de bol begint uit te loopen. - Zoodra men de wortelen uit den grond genomen heeft, moet men dezelve van de kleine worteltjes zuiveren, daarna wasschen, aan een' draad rijgen, in ruim water koken, tot dat men ziet, dat zich eenige bolletjes in
slijm oplossen, hetwelk tusschen de 20 en 30 minuten gebeurt. Als men ze niet lang genoeg gekookt heeft, houdt de saleb een' giftigen smaak. Wanneer zij lang genoeg gekookt hebben, droogt men ze in de zon, of, hetwelk in ons klimaat beter is, in eene stoof of oven. (Murray zegt, dat de onaangename reuk, dien onze auteur giftig noemt, in den dunnen bast gelegen is, die het worteltje omgeeft, en wil daarom, dat men denzelven, na de weeking of koking in water, met

{==476==} {>>pagina-aanduiding<<}
een' doek afwrijft.) De saleb, op deze wijze gezuiverd, is zoo goed, dat men die van de Oostersche niet kan onderscheiden. Men kan daartoe zoo wel die met gevingerde als met ronde wortelen bezigen; de eerste heb ik het meeste onder de Oostersche gevonden. Men zoude diensvolgens met voordeel hier ook de saleb kunnen bereiden. Intusschen behoorde men dan de orchides aan te kweeken, hetwelk gemakkelijker was, dan dat men die altijd in het wild moest zoeken. Deze aankweeking is echter niet gemakkelijk, daar men ze door het verplanten niet wel kan vermenigvuldigen. Men diende hierom te beproeven, of men dezelve niet uit zaad konde aankweeken. Op die wijze zoude men de saleb niet alleen als geneesmiddel, maar ook als voedsel, en zelfs, in plaats van uitlandsche gommen, in de fabrijken kunnen gebruiken.’




James Madison, de president der Vereenigde Staten van Noord-Amerika.

Reeds het gansche uitwendige van dezen man wekt onwillekeurig eerbied. Men verbeelde zich eenen eerwaardigen man met nog geheel onverzwakte mannelijke sterkte, in wiens gelaat de trekken der edele Britsche nationale physiognomie niet te miskennen zijn, uit wiens oog een jeugdig vuur schijnt te stralen, terwijl op het schoon gewelfde voorhoofd ernst en nadenken troonen. Eenen wijsgeer meent men te zien, die met kloekzinnigheid en overleg eenen zwaren pligt te vervullen heeft, van welks gewigt hij geheel doordrongen is. Zijn geestvolle en zich toch zoo zacht verheffende blik boezemt vertrouwen in; zijne spraak gaat met waardigheid gepaard; het orgaan zijner stem is doordringend en tot het hart sprekend; daarbij eene edele houding, aangename vormen in zijne beweging, een deftige gang - zie daar, met weinige woorden, den man, die in Amerika aan het roer van staat zit, en in zoo menig opzigt aan

{==477==} {>>pagina-aanduiding<<}
de wijzen der oudheid herinnert. Zijne borst versiert geene ster, geen ordeslint; in een eenvoudig, effen kleed staat hij daar; maar de blikken van twaalf millioenen menschen zijn op hem gerigt.
In zijne vroegere jeugd heeft madison voor het vaderland gestreden; als zeventienjarig jongeling zag hij deszelfs onafhankelijkheid. Nu wijdde hij zijnen tijd aan de studie der wetten en regtsgeleerdheid: groote vlughed der tale, vroeg zigtbare talenten tot welsprekendheid, en eene zeldzame oordeelskracht, schenen het geregtelijke spreekgestoelte als de voor hem meest gepast loopbaan aan te duiden. Maar in zijn tweeëntwintigste jaar vond hij gelegenheid, zijne krachten en kundigheden aan den dienst des staats te wijden, en nu bekleedde hij met zoo veel ijver en goed gevolg posten bij het openbaar bestuur, dat zijn e verdiensten bij het vaderland niet onbekend bleven. Hij had de bijzondere eer, tot medelid van het Congres verkozen te worden; en nu was er op ééns eene ruime speling voor zijne nuttige werkzaamheid geopend. In de vergadering der volksrepresentanten leerde men hem spoedig wegens zijn gezond verstand, zijnen helderen blik in de behandeling der zaken, zijn gevoel voor al het groote en goede, en zijne, aan enthusiasmus grenzende, vaderlandsliefde schatten. Zijne doordringende scherpzinnigheid, zijne rijpe oordeelskracht, zijne juiste tact, zijne verlichte denkwijze, zijne menigvuldige kundigheden trokken de algemeene opmerkzaamheid tot zich. Trad hij als redenaar op, dan sprak hij met zoo veel welsprekendheid, en zijne voordragt was zoo levendig, dat men met genoegen naar hem hoorde. Greep hij de pen als schrijver, zoo wist hij de zuiverheid van den stijl met de kracht der uitdrukking in overeenstemming te brengen; zijne beoefening der ouden vertoonde zich in de gedrongenheid der taal, in de vastheid der gedachten en de fijnheid der wendingen. De logische juistheid zijner stellingen en besluiten, de klare zamenstelling der hoofdpunten, op welke het bij de beoordee-
{==478==} {>>pagina-aanduiding<<}
ling eens onderwerps aankwam, de mathematische consequentie in oordeelvellingen en sluitredenen, het heldere in zijne
beschouwingen, - alles droeg bij, hij mogt dan spreken of schrijven, om hem de goedkeuring van zijn publiek te verwerven. Waren de meeningen verdeeld, zoo bestreed hij zijne tegenstanders zonder bitterheid, antwoordde hen met bedaardheid, en zeldzaam, dat hij toch eindelijk niet de zege wegdroeg.
Een zoo talentrijk en uitstekend man moest tot eene grootere werkzaamheid in het staatsbestuur geroepen worden; en, toen jefferson tot den post van President geraakte, werd hij tot een' der staatssecretarissen (Ministers) der bondgenootschappelijke regering verkozen. Op dezen verheven post bewees hij zijn vaderland zoo groote diensten, dat reeds destijds het openbaar gevoelen geheel voor hem, en het bijna niet meer twijfelachtig was, dat hij bij de eerste gelegenheid zelf tot President zou verkozen worden. Zelfs het moeijelijkste van allen gelukte hem: hij verstond het, alle partijen te vereenigen en voor zich te gewinnen, en men hoorde zijnen lof niet slechts algemeen van de demokraten, welke hij als een echte republikein aanhing, maar zelfs van de faederalisten vermelden. En toen nu de tijd tot eene nieuwe Presidentskeuze daar was, werd hij met eene groote meerderheid van stemmen, in alle de bondgenootschappelijke staten, tot deze hooge waardigheid verheven. Van dit tijdstip af aan heeft hij een zoo groot openbaar karakter ontwikkeld, dat niet slechts Amerika met trotschheid op hem gezien, maar ook de vreemde landen hem uit de verte met bewondering hebben beschouwd. Groote daden en werken zijn door hem volbragt geworden; bij de late dankbare nakomelingschap, en in de jaarboeken der Amerikaansche vrijstaten, zal zijn naam onvergetelijk zijn; in de moeijelijkste betrekkingen heeft hij zich met moed staande gehouden, zonder zelfs een oogenblik te wankelen, en over zijn vaderland eenen overvloed van geluk, roem en eere gebragt.

{==479==} {>>pagina-aanduiding<<}

De President madison weet op eene zeldzame wijze vastberadenheid met gematigdheid te verbinden. Met toegevendheid omtrent anderer wijze van zien, tracht hij de zijne te doen gelden, zonder hardnekkigheid te doen blijken; en wanneer hij toegeeft, dan geschiedt het niet uit zwakheid, maar uit overtuiging. Gaarne leent hij het oor aan den raad van mannen van doorzigt; en, zich zijner zuivere bedoelingen bewust, verheft hij zich boven het oordeel der dwazen. Hij hoort iedereen met opmerkzaamheid en bedaardheid aan, zuivert daardoor zijne eigene denkbeelden, antwoordt nooit met hitte, en elk uitvarend woord is hem vreemd. Het algemeene vertrouwen, dat men in hem heeft gesteld, heeft hij door een even zoo billijk als wijs bestuur op het volkomenste geregtvaardigd. Met den adelaarsblik van het genie overziet en omvat hij alles; met doorzigt weet hij zijne plans te ontwerpen, met standvastigheid ze te volvoeren. In de hoogste mate belangeloos, geldt bij hem regtschapenheid als hoofdeigenschap eens openlijken beambte; en nooit zou hij te bewegen zijn, staatsambten aan onwaardige handen toe te vertrouwen. Niet ligt kan iemand grootere denkbeelden ten aanzien der verhevene bestemming van Amerika hebben, en niemand het welzijn zijns vaderlands, het staande houden der vrijheid, meer ter harte gaan. Hetgeen hij gedaan heeft, was niet zelden aan de bittere berisping der tegenpartij blootgesteld; doch eindelijk heeft men zijner wijsheid altijd regt moeten laten wedervaren. De onvermoeide vlijt en werkzaamheid, welke hij als opperste staatsdienaar betoont, kan allen openbare beambten ten model en voorbeeld dienen.
Dusdanig is madison in het beheer van zaken, als oppervoogd en bestuurder der inwendige belangen zijns vaderlands. Niet minder groot en uitstekend doet hij zich voor als staatsman in het departement der buitenlandsche belangen. Zijne diepe inzigten in de politieke betrekkingen der vreemde staten, zijn juiste blik in derzelver veelvoudige inwikkeling, zijne naauwkeurige

{==480==} {>>pagina-aanduiding<<}
en verlichte kennis des waren belangs van Amerika - dit alles te zamen genomen maakt hem geschikt, uit alle voorvallen en toestanden voordeel te trekken. Iedereen, die gelegenheid had, diplomatieke onderhandelingen met hem aan te vangen en tot stand te brengen, roemt zijn braaf karakter, zijne openheid en vrijmoedigheid. Met waardigheid weet hij de eer zijner natie te handhaven en staande te houden, en zonder beleedigenden trots, met schranderheid, aanzoeken af te wijzen, die met het belang der vereenigde staten, en den rang, dien zij in de beschaafde wereld bekleeden, niet zijn overeen te brengen. Dit heeft hij in de betrekkingen tot napoleon zoo wel, als in den oorlog en de vredesonderhandelingen met Groot-Brittanje, getoond. In het bewustzijn van kracht, versinaadt hij alle intrigues en streken, welke anders dikwijls den diplomaticus tot eene tweede natuur schijnen geworden te zijn; en, terwijl hij steeds met vastheid zijnen weg vervolgt, veracht hij alle die subtiliteiten, welke de diplomatiek tot eene zoo moeijelijke kunst gemaakt hebben. Hij schijnt de arglistigheid enkel te kennen, om voor haar op zijne hoede te zijn; valschheid met valschheid tegen te gaan, heeft hij steeds zijns en der natie onwaardig geacht. Voorzigtig discreet, kan hij zich wel niet verpligt rekenen, alle zijne gedachten steeds onbewimpeld te doen kennen; doch zwijgen voegt, volgens zijne grondstellingen, den man eerder, dan te zeggen, wat hij niet denkt. Bovendien ligt zijne politiek voor iedereen open, en nooit heeft hij, door dubbelzinnigheid van woorden, den waren zin zijner meening en bedoeling gepoogd te omsluijeren. En hetgeen hij toegezegd en beloofd heeft, dat houdt hij met naauwgezetheid; want heilig zijn hem alle verdragen.
Even achtenswaardig is madison als mensch en bijzonder persoon; der grootheid van zijnen geest, der kracht van zijn genie staat eene zeldzame edelmoedigheid des harte op zijde. In den kring zijner nabestaanden en vrienden is hij de beminnelijkste en aangenaam-
{==481==} {>>pagina-aanduiding<<}
ste man; in den omgang spreidt hij geene mindere menschen- dan wereldkennis ten toon. Aanhoudende werkzaamheden en veel nadenken hebben zijnen gelaatstrekken een zeker voorkomen van gestrengheid ingedrukt; doch zij helderen op in het gesprek, en in derzelver plaats treedt dan eene innemende opgeruimdheid en vrolijke aard. Hij heeft de ijdelheden der wereld genoeg genoten, om dezelven niet meer met eenige drift te bejagen: eenvoudig in zijnen smaak, als in zijne hebbelijkheden, leeft hij verre verwijderd van alle praal, in stille huisselijkheid ontspanning zoekende van den last der bezigheden en zorgen voor den staat. Alle zijne krachten zonder ophouden aan het welzijn zijns vaderlands wijdende, is hij vroeg oud geworden; schoon nog maar in het acht-en-vijftigste jaar, schijnt hij toch der grijsheid reeds nabij te zijn. Tweemaal heeft hij thans de loopbaan van het Presidentschap met roem voleindigd; waarschijnlijk zal de keuze eens Presidents ten derden male op hem vallen.

Over de barbarijsche roofstaten.

‘Het volgende nemen wij over uit l'Hermite de la Guiane, par M. de jouy, met weglating der allerhatelijkste uitvallen tegen de Engelschen, en een deel gesnork omtrent de mislukte onderneming van den grooten (?) lodewijk XIV, wiens menschlievendheid, trouwens, ook hier genoeg bekend is!’

Zal men, na eenige eeuwen, [het tijdperk, tot welk men de zegepraal eener loffelijke staatkunde in Europa moet verschuiven] aan de goede trouw van den Geschiedschrijver gelooven, in wiens werk men het volgende hoofdstuk lezen zal?
‘In het begin der negentiende eeuw, bevatte het schoone gedeelte des aardbols, dat wij bewonen, vier groote hoofdstaten, welke legers onderhielden van vier- of vijfmaal honderdduizend man, welke zij de een tegen den ander aanvoerden, en somtijds tegen eenen enkelen vereenigden.

{==482==} {>>pagina-aanduiding<<}

Op ditzelsde tijdstip, intusschen, terwijl geheel Europa in de wapenen was, terwijl de Engelschen de zeeën met hunne onverwinnelijke vloten bedekten, bestond er een zamenraapsel van Barbaren, gevestigd op de oevers der Middellandsche Zee, in het land, dat de Romeinen “den tuin der wereld” noemden, en dat wij op nieuw gesteld hebben onder de bescherming der doorluchtige herinnering van dido en hannibal, die het vermaard hebben gemaakt; een zamenraapsel van Barbaren, zeggen wij, Arabieren, Turken, Negers, Mooren, verbonden onder den naam van Barbarijsche Mogendheden, om de zeeën van Europa te verpesten; nemende, door middel van eenige slecht gewapende, slecht bemande pramen, derzelver koopvaardijschepen, als te midden harer eskaders van oorlog, weg; doende invallen op hare kusten, en drijvende handel met de inwoners, die het ter slavernije voerde.
Dezelfde Christen staten, welker minste genoegzame magt te lande en ter zee bezat, om de rooverijen dezer zeeschuimers te bedwingen, en hen in hunnen schuilhoek aan te vallen, hadden de schandelijke voorzigtigheid, om met dezelven te onderhandelen, en hunne gevangenen voor goud terug te koopen. Zij dreven zelfs de laagheid zoo verre, om dezen Barbaren de wapenen te verschaffen, van welke zij zich bedienden om henzelven te plunderen; om hun Ambassadeurs te zenden, en openbare zaakverzorgers bij hen te onderhouden, onder den naam van Consuls.
Deze zeeroovers, wier natie, of liever hoop, bestond uit oorspronkelijke bewoners, K'baïls genaamd, uit Mooren, de vroegere veroveraars van Spanje, uit Arabieren, uit Azië afkomstig, uit Joden, Turken en Renegaten, hadden den voornaamsten zetel hunner zeedieverije gevestigd te Marokko, Algiers en Tunis, op de zuidkust der Middellandsche Zee, zich uitstrekkende van de straat van Gibraltar tot aan Lybië. Zich schepende in kleine vaartuigen, Chebekken genaamd, ten getale van omstreeks vijftig koppen en eenige slechte stukken geschut, verpestten zij de Middellandsche Zee, en kruisten somtijds in den Oceaan, tot aan de Kanarische eilanden. Wanneer hun de buit op zee ontbrak, waagden zij het stoutelijk, landingen op een of ander punt der kusten van Sardinië, van Spanje of Italië te doen, roofden de inwoners, zonder onderscheid van kunne of jaren, weg, pakten ze in hunne pra-
{==483==} {>>pagina-aanduiding<<}
men opeen, en verkoenten ze te huis, als verachtelijke dieren, op de openbare markten.
De noodzakelijkheid om deze zeeschuimers te verdelgen, de gemakkelijkheid om hiertoe te geraken, werd erkend in eenen raad van alle de Vorsten; maar men behoorde als oorlogslieden te handelen, men onderhandelde als kooplieden. De Europesche Mogendheden vernederden zich voor de Barbarijërs, en moedigden ze aan om nieuwe slaven te maken, door met hen te spreken over het losgeld der gevangenen.
Men kan zich thans [over vier- of vijfhonderd jaren] de mate van vernedering naauwelijks verbeelden, aan welke de Europesche kabinetten blootstonden, in de personen der Consuls, die zij bij de besturen van Marokko, Algiers, Tunis en Tripoli hitlden: bij de minste ontevredenheid van den Bey, werden deze zaakgelastigden der Christen-vorsten mishandeld, weggejaagd, in boeijen geslagen, en somtijds ter dood gebragt. De Gedenkschriften van dien tijd, welke wij voor ons hebben, toonen aan, dat gedurende de twaalf jaren, welker geschiedenis zij bevatten, de Bey van Algiers alleen op eene onteerende wijze weggejaagd heeft twee Engelsche en twee Fransche Consuls, eenen Spaanschen in het aangezigt doen shan, en eenen Hollandschen en Deenschen in ketenen geworpen, zonder dat eene der natiën, aan welke die gezanten behoorden, er aan gedacht heeft om wraak van dergelijke mishandelingen te nemen; zulks heeft zelfs den staat van vrede niet gestoord. Nelson zelf is met eene vloot van elf schepen niet geslaagd, den eersten der twee verjaagde Britsche Consuls in zijnen post te herstellen. Men kan zich een denkbeeld maken van de minachting, welke die hoofden der zeeroovers voedden voor de Christen-vorsten, uit de wijze, op welke zij zich uitlieten tegen hunne Ambassadeurs: “Uw gedrag mishaagt mij,” zeide achmet-pacha, Bey van Algiers, aan den Engelschen gemagtigde; “zoo gij dus voortvaart, zal ik u, op het Joden-kerkhof, met hondendrek levend laten verbranden.”
Komen wij tot het lot der Christen-slaven. Het grootste gedeelte was veroordeeld tot den dienst van het algemeen, tot de publieke werken, werd om den minsten misslag met slagen overhoopt, en had tot éénig voedsel naauwelijks eetbaar zwart brood, en van tijd tot tijd een weinig olie van verrotte olij-
{==484==} {>>pagina-aanduiding<<}
ven; - de anderen, aan bijzondere personen verhuurd of verkocht, werden nog meer vernederd, hoewel schijnbaar min ongelukkig.
Het lot der vrouwen, die in de handen dezer roovers vielen, was verschrikkelijk; wij gruwen er bij te voegen, dat dat der jonge knapen nog afgrijselijker was. Geenerlei begrip van eerbied, welken men in alle landen aan de banden des huwelijks, aan de teederheid der jeugd, aan de schaamachtigheid der kunne, aan het verschil van gewoonten en standen is verschuldigd, had den minsten invloed op het gedrag dezer schelmen ten aanzien hunner Christen-slaven. Eene enkele historische daadzaak (onder zoo vele andere, welke wij zouden kunnen aanhalen) zal de kennis voltooijen van de barbaarschheid dezer Afrikaansche zeeroovers, en van de laagheid der Europesche natiën, die dezelve zoo lang geduld hebben.
Op verschillende tijden deden de zeeschuimers van Algiers en Tunis landingen op de kusten van Sardinië, en bemagtigden de kleine eilanden St. Pieter en Antiochië, vanwaar zij alle personen van beiderlei kunne, die zij bereiken konden, wegroofden. Onder de regering van hamoûda, Bey van Tunis, namen eenige zeeroovers van dat land, bij overrompeling, het eiland St. Pieter, en bragten alle de inwoners, ten getale van duizend personen, meest vrouwen en kinderen, naar Tunis.
Onder laatstgenoemden bevond zich eene Siciliaansche dame van het hoogste aanzien, met hare vijf dochters. Deze schoone en ongelukkige samilie viel ten deel aan den Kihahia van Porto-Farina, (des Bey's eersten Minister van de Marine.) Van deze jonge lieden, minder nog schitterende door haren rang, dan door hare schoonheid, hare onschuld en hare opvoeding, was de eene, sedert eenige maanden, gehuwd aan een aanzienlijk heer aan het hof van Palermo, en twee anderen waren in die teedere jaren, wanneer de zucht om te behagen noch slechts eene onbepaalde natuurdrift is, en geen eigenlijk doel kan hebben. Het gesmeek, de beden, de wanhoop van de teederste der moeders, het aanbod van hare gansche sortuin tot losgeld, konden deze belangwekkende slagtoffers niet bewaren voor de onbeschoste en beestachtige minnedrift van haren afschuwelijken meester. De waardigheid der Geschiedenisse verbiedt ons, de stuitende bedrijven hier te

{==485==} {>>pagina-aanduiding<<}
schetsen, van welke de Harem van dezen schelm het tooneel was; bepalen wij ons, om de ontknooping te melden. Deze nieuwe niobé, na getuige geweest te zijn der onteering van hare vijf dochters, na twee derzelven (eene van 9 en eene van 10 jaar) te hebben zien sneven onder de omhelzingen van het monster, na alle mishandelingen ondergaan, alle martelingen beproesd te hebben, welke het hart eener moeder in staat is te verdragen, heeft geene toevlugt gevonden tegen het geheugen van zoodanig ongeluk, dan in den vrijwilligen dood, dien zij zichzelve aandeed, in het huis van den Britschen Consul, aan wien de Kihahia haar ten geschenke gegeven had.
Zoodanig waren die horden van Barbaren, welke de Vandalen voorheen zoo gemakkelijk te onder bragten, en wier onteerende mishandeling het geheele beschaafde Europa gedurende zoo vele eeuwen heeft geduld. Sommige Historieschrijvers verzekeren wel, dat er in het jaar 1815, op het Congres te Weenen, zou gesproken zijn van eene verbindtenis der Europesche Mogendheden tegen de Barbarijsche roofstaten; doch, wat hiervan zij, deze coalitie voor de eer, de vrijheid, het belang en den godsdienst van Europa kwam niet tot stand.’

Een nacht onder de wilden. Door Châteaubriant.

(Souvenirs d'Italie, d'Angleterre et d'Amérique, T.I. Lond. 1815.)

De ongelukkige volgt eene natuurlijke aandrift, wanneer hij door herinnering aan verdwenen genoegens vrolijke begoochelingen tracht te vernieuwen. Wanneer ik de verveling ontwaar, die het leven doet wegkwijnen, is mijn hart in de verkeering met menschen geprangd, dan keer ik mij onwillekeurig om, en werp een blik van verlangen op de verloopene dagen. U, o betooverende bespiegelingen, geheime, onuitsprekelijke genoegens, die het gevoel van ons binnenste schenkt, u heb ik te midden van Amerika's omnetelijke woestijnen met lange teugen genoten! Men beroemt zich op liefde tot de vrijheid, en bijna niemand heeft een juist begrip van dezelve. Toen ik op mijne reizen naar de wilde inboorlingen van Canada de woningen der Europeërs verliet,

{==486==} {>>pagina-aanduiding<<}
en mij voor de eerste maal te midden dezer zee van bosschen bevond, toen als 't ware de gansche Natuur voor mij knielde, toen werd mijn binnenste wonderbaarlijk veranderd. Als door krankzinnigheid aangetast, volgde ik geen pad, maar ging van boom tot boom, nu regts, dan links, en sprak tot mijzelven: ‘Hier zijn geene wegen meer, geene steden, geene bekrompene huizen, geene Presidenten, geene Republieken, geene Koningen, vooral geene wetten en geene menschen. Menschen? ja toch: eenige goedaardige Wilden, die zich om mij zoo min bekommeren, als ik om hen; die ook, gelijk ik, vrij rondzwerven, waarheen hen vrije willekeur leidt; die eten, wanneer zij verkiezen, en slapen, wanneer 't hun behaagt.’ En om nu te beproeven, of ik dan wezenlijk in den stand van het oorspronkelijke Natuurregt herplaatst was, deed ik duizend dingen, alleen door luimige willekeur bepaald, waarover mijn leidsman, de lange Hollander, meende razend te worden. Misschien heeft hij mij wel voor gek aangezien.
Bevrijd van het knellende juk der wereld, voelde ik toen de verrukking der natuurlijke onafhankelijkheid, die alle genoegens, waarvan de mensch in de maatschappij zich een denkbeeld kan vormen, zoo ver overtreft. Ik zag in, waarom nog geen Wilde een Europeaan geworden is, en waarom vele Europeanen Wilden geworden zijn; waarom het verhevene geschrift over de ongelijkheid der menschen (*) door de meeste wijsgeeren zoo weinig verstaan wordt. Ik kan het niet uitdrukken, hoe klein en nietig de volken en hunne meest beroemde inrigtingen hier voor mijne blikken verschenen. Ik meende de koningrijken der wereld door een verkleinglas te zien; of veeleer zag ik, van een verhevener standpunt, met een reuzenoog op het overschot van mijn verbasterd geslacht.
Wilt gij menschen beschrijven, zoo verplaatst u in woestijnen, wordt voor een oogenblik kinderen der Natuur, en neemt dan, maar ook dan eerst, de pen op.
Onder de tallooze genoegens, welke ik op die reizen genoot, heeft één vooral een' diepen indruk op mijn hart gemaakt. Ik was op weg, om den beroemden waterval van

{==487==} {>>pagina-aanduiding<<}
Niagara te bezoeken, en toog midden door de stammen der oorspronkelijke bewoners, die ten westen der Amerikaansche volkplantingen de wildernis beslaan. Mijne geleiders waren de zon, een zakkompas, en de reeds genoemde Hollander, die de vijf tongvallen der Huronsche taal volkomen verstond. Wij hadden niets bij ons dan twee paarden, die wij des avonds met schellen aan den hals vrij door het bosch lieten rondloopen. Ik was in den beginne niet zonder vrees, dezelve te verliezen; doch mijn leidsman stelde mij gerust door de aanmerking, dat deze goede dieren, door eene wonderbare natuurdrift geleid, zich nooit zoo verre verwijderden, dat zij orze nachtvuren konden uit het oog verliezen.
Op zekeren avond, dat wij, naar gis, nog slechts acht of negen uren van den waterval konden verwijderd zijn, wilden wij vóór zonneöndergang afstijgen, om ons eene hut te bouwen, en, op de wijze der Wilden, vuur aan te leggen; toen zagen wij in het bosch de vuren eeniger inboorlingen, die zich aan den oever der beek, dien wij langs gingen, mede hadden neêrgeslagen. Wij gingen naar hen toe. Nadat de Hollander, op mijnen last, hun verzocht had, den nacht met hen te mogen doorbrengen, hetgeen zij terstond inwilligden, sloegen wij met onze gastheeren de handen aan 't werk. Takken werden afgehouwen, palen ingeslagen, en boomschors afgerukt, om ons paleis te dekken; daarna zorgde elk voor zichzelven. Ik bragt mijnen zadel, die mij op reis getrouw als hoofdkussen diende, te voorschijn; de gids roskamde mijne paarden, maar behoefde zijne legersteê niet eerst te bezorgen; minder dan ik aan gemakken gewoon, was hij reeds met een' omgevallen boom te vreden. Toen wij met alles gereed waren, plaatsten wij ons, met de beenen kruiselings, even als kleêrmakers, rondom een geweldig vuur, om onze mais te braden, en het avondeten klaar te maken. Ik had nog ééne flesch brandewijn, waarmede ik onze Wilden niet weinig verheugde; zij, daarentegen, hadden beerenhammen, en zoo verhieven wij de handen tot een koninklijk maal.
Het huisgezin bestond uit twee vrouwen met zuigelingen, en drie krijgslieden. Twee van dezen zullen 40 of 45 jaren oud geweest zijn, doch hadden een veel oudachtiger voorkomen; de derde was een jongeling. Het gesprek werd weldra algemeen; dat is: ik deed er van tijd tot tijd een paar woorden bij, en maakte vele gebaren; eene zeer nadrukke-
{==488==} {>>pagina-aanduiding<<}
lijke taal, die de Wilden uitmuntend verstaan, en die ik zelf onder hen geleerd heb. De jongman alleen volhardde bij 't zwijgen, en hield het oog strak op mij gevestigd. Hoe zeer ook zijn gelaat door zwarte, rood- en blaauwe strepen, door opengescheurde ooren, en eene parel, die aan den neus hing, misvormd was; den adel toch en het warme gevoel, die dat gelaat bezielden, kon niemand miskennen. Hoe verheugde ik mij, dat hij mij niet beminde! Hij scheen mij toe, in zijn hart de geheele geschiedenis der jammeren te lezen, waarmede de Europeërs zijn vaderland bezocht hebben.
De beide moedernaakte kinderen waren voor onze voeten bij 't vuur in slaap gevallen. De vrouwen namen die zachtkens op, en leiden ze op dierenvellen, met eene moederlijke zorgvuldigheid, welke men met verrukking bij deze zoogenaamde Wilden bespeurde. Het gesprek begon allengs te kwijnen, en elk viel op zijne plaats in slaap.
Ik alleen kon geen oog sluiten. Toen ik van alle kanten de diepe ademhaling mijner gastheeren hoorde, rigtte ik mij op, en, het hoofd op den elleboog steunende, beschouwde ik, bij het roodachtig schijnsel van het wegstervend vuur, de rondom mij slapende Wilden. Waarlijk! naauwelijks kon ik mijne tranen weêrhouden. Goedhartig jongeling, hoe aandoenlijk was mij uw geruste slaap! Gij, die een zoo warm gevoel voor het lijden uws vaderlands scheent te hebben, waart toch te groot en te edel, om den vreemdeling niet te vertrouwen.
Het was maneschijn. Verwarmd door mijne beschouwingen, rees ik op, en plaatste mij op eenigen afstand aan den oever der beek. Het was een dier Amerikaansche nachten, die nooit een menschelijk penseel kan schilderen, en die ik honderdmaal met verrukking herdenk. De maan prijkte te midden van het hemelgewelf. Hier en daar, door wijde tusschenruimten gescheiden, fonkelden duizende sterren. Nu eens rustte de maan op eene groep wolken, die naar den top van hooge, met sneeuw bedekte bergen geleek, dan weder breidden die wolken zich uit, en vloeiden weg in doorschijnende, golvende strepen als van wit satijn, of in ligte schuimende baren, straks in tallooze schaapjes veranderd, die op 's hemels blaauwe vlakte dwaalden. Nu scheen het hemelgewelf in eene zandwoestijn herschapen, waar men loodlijnige vakken en evenwijdige golven bespeurde, als 't ware door regelmati-
{==489==} {>>pagina-aanduiding<<}
ge ebbe en vloed der zee bespoeld. Nog eenmaal scheurde eene windvlaag den sluijer, en den ganschen hemel over vormden zich schitterend heldere vlokken, maar zoo weldadig voor het gezigt, dat men hare zachtheid en veerkracht scheen te gevoelen. Niet minder verrukkend was het gezigt op de aarde. Het blaauwe, zachte licht der maan zwom in stilte over de toppen der wouden, en straalde tusschen de opene ruimten van het digte groen, te midden der diepe duisternis door. De smalle beek, die mijne voeten bespoelde, verloor zich weldra onder het digte lommer der wilgen-eik (*) en van den suiker-ahornboom, vertoonde zich dan weder op de lichte plekken van het bosch, die de gestarnten beschenen, en geleek een hemelsblaauw gewaterd lint, bedekt met schitterende diamanten, doorsneden van zwarte dwarstrepen. Aan gene zijde des waters, op het ruime vlak van een weiland, rustte het maanlicht onbeweegbaar als een witte doek op
de velden. Hier en daar waren in 't geboomte witte berken verspreid, die, door den wind geschommeld, zich nu eens in een' bleeken sluijer gehuld en van den grond niet onderscheiden vertoonden, dan weder, van een zwart sloers omgeven, op den krijtgrond afstaken, als beschaduwde eilanden, zwemmende in eene zee van licht. Overal heerschte zwijgen en rust, slechts nu en dan afgebroken door 't schuifelen van verdorde bladeren, of door eene plotselinge windvlaag, of door het schaars gehoorde, vaak afgebrokene, geschreenw des nachtuils: maar diep in de verte bulderde plegtig de vallende Niagara; het bruisen zijner groote wateren werd in het statig donker des nachts van de eene woestijn tot de andere overgebragt, en stierf eindelijk weg in de eenzame, ondoordringbare wouden.
De grootheid van dit tooneel, de wonderbaarlijk zwaarmoedige stemming, die het in ons schept, is verheven boven de taal der stervelingen; de schoonste Europesche nachten kunnen zelfs niet het flaauwste gevoel daarvan wekken. Te midden onzer bebouwde velden, zoekt de verbeeldingskracht vergeess in onbeperkte vrijheid rond te dwalen; zij stuit alom op woningen van menschen: maar in gindsche woeste landouwen

{==490==} {>>pagina-aanduiding<<}
doet het der ziele zoo goed, zich te verdiepen en te verliezen in den oceaan van eeuwige wouden, te zwerven aan de boorden van ongemetene meren bij het heldere schijnsel der starren, te zweven over den brullenden afgrond van vervaarlijke watervallen, neêr te dalen met den stortenden stroom, en zich als te vermengen en ineen te smelten met de wilde, grootsche Natuur.
Maar pijnlijk tevens is dit genot; want onze zwakheid is zoo groot, dat uitgelezene vreugd in smarte verkeert, als vreesde de Natuur, dat wij vergeten mogten, hoezeer wij menschen zijn. Ik was geheel verzwolgen in het gevoel van mijn aanzijn, of veeleer buiten mijzelven, zonder bepaald gevoel, zonder bepaalde gedachten, vervuld met een onuitsprekelijk iets, naar die geestige zaligheid zweemende, waarvoor wij in een ander leven bestemd zijn: toen werd ik plotselijk in het aardsche leven teruggeroepen. Ik gevoelde mij ongesteld, en zag, dat ik mijne bespiegeling eindigen moest. Ik keerde naar onze Ajupe terug, leide mij naast de Wilden neder, en viel weldra in diepen slaap.
Toen ik des morgens ontwaakte, zag ik alles reeds gereed om op te breken. Mijn wegwijzer had de paarden gezadeld; de krijgslieden waren gewapend, en de vrouwen maakten de pakkaadje gereed, uit vellen, mais en gerookt beerenvleesch bestaande. Ik stond op, nam uit mijn valies een weinig buskruid, eenige kogels, tabak en eene donkerroode bus, en verdeelde die onder mijne gastheeren, zoo 't scheen zeer over mijne mildheid voldaan. Daarop scheidden wij, niet zonder aandoening en leedwezen, en raakten elkanders voorhoofd en borst aan, naar de wijze dier natuurmenschen, die, zoo mij dunkt, wel opweegt tegen onze afgepaste beleefdheden. Met hartelijkheid gingen wij van elkander; zelfs de jongeling nam zeer welmeenend de hand, die ik hem aanbood. Onze vrienden togen noordwaarts op, naar de strekking van het mos in het woud; ik, daarentegen, westwaarts, volgens mijn kompas. De krijgslieden gingen voorop, den oorlogskreet aanheffende, en hen volgden de vrouwen, met de pakkaadje en kinderen beladen, die in pelzen op de schouders der moeders hingen, en lagchend naar ons rondzagen. Lang volgde ik met mijne blikken den aandoenlijken trein, het beeld der moederzorg, tot dat de gansche stoet allengs verdween onder de boomen des wouds.


{==491==} {>>pagina-aanduiding<<}

De pantoffel-taktiek, of de kunst om de mannin onder het juk te brengen.

(Vervolg van bl. 454.)

Doch, wat vragen wij de geschiedenis des verledenen, daar alles, wat wij dagelijks om ons zien en hooren, voor onze bewering spreekt?
Wie anders, dan de pantoffel, is de stichtster der meeste oneenigheden van het gezellige leven? Niets van huwelijkstwisten! Dat het de pantofsel is, welke deze slagschaduwen in de platte schilderij des huwelijks brengt, is te bekend, dan dat het eenige melding verdiene. Twisten eener andere soort bedoelen wij. Ware het met onze vrouwelijke waardigheid bestaanbaar, ons tot de vermakelijkheden des gemeenen hoops af te laten, ons onder deszelfs luidruchtige dansen en drinkgelagen te mengen, en de vechterijen, waarmede dezelven gemeenlijk eindigen, tot den grond na te vorschen, zoo zouden wij in ervarenis komen, dat de ontallijke wonden en builen, welke men daar oogst, doorgaans der vrouwelijke pantoffel ter eere geslagen worden, en even zoo vele getuigen van derzelver zege zijn. - Doch, zoo dit reeds aan het groene hout geschiedt, wat zal men dan aan het dorre verwachten? En inderdaad, wat is de gewone aanleiding der ridderlijke tweegevechten, waarin onze jonge Cavaliers elkander den hals breken? Is het niet de voorkeur, welke een paar schoone oogen den eenen of den anderen gaven? Is het dus niet de pantoffel, in den ruimeren zin des woords? - Ik wage te beweren, dat, zonder de aansporing der pantoffel, weinig of geheel niets groots in de wereld zou geschieden. Want, zonder de toejuiching des schoonen geslachts, zonder den prijs der vrouwelijke schoonheid, verliest de mannelijke eerzucht haren scherpsten prikkel. Men vrage onze jonge helden. Wat streelt hunne eerzucht meer, de lofrede, waarmede de Overste hun het ijzeren kruis uitreikt, of het welgevallen, dat uit de oogen van schoone meisjes straalt, wanneer zij, met het teeken der dapperheid versierd, de veroverde stad binnenrukken?
Doch, niet alleen in twisten en veeten van allerlei soort openbaart zich de magt der pantoffel, maar in elke andere omstandigheid en betrekking. Wat is de ziel des huisselijken

{==492==} {>>pagina-aanduiding<<}
levens? De pantoffel. - Wat heeft op de opvoeding der kinderen, op de keuze van derzelver beroep, den beslissendsten invloed? De pantoffel. - Wat knoopt en ontknoopt de meeste huwelijken? De pantoffel, die hier inderdaad even dikwijls wederkeert als kazem's pantoffelen. - Wijders, wie is de drijfveder der meeste gezellige vermaken en tijdverdrijven, der meeste feesten en verlustigingen, der meeste bals en maskeraden? Wie is de ziel des tooneels? Wie geeft leven aan de kunsten, den handel en de sabrijken? De pantoffel. Want, ware het niet het vrouwelijk geslacht, wat anders was in staat, aan het gezellig vermaak den geur, aan de mode, en de geestdrift des kunstenaars, sporen te geven? Zonder ons, mijne schoone vriendinnen! was de aarde eene ledige woestijn; zonder ons zouden de mannen noch lust hebben om te arbeiden, te zwoegen, te strijden en te vechten, noch om te dansen, te zingen en te drinken. Met één woord: zonder ons zouden zij óf uit tijdverveling sterven, óf elkander uit verdriet in het leven doodslaan.
En nu kome ik eindelijk tot een punt, dat door weinigen regt geschat wordt, schoon zich hier de pantoffel des te werkzamer betoont, hoe meer zij achter de schermen werkt; den invloed der pantoffel op het inwendige leven van den staat. Ik beweer, namelijk, dat zij er niet weinig toe bijdraagt, om het raderwerk der staatsmachine in beweging te houden. Slechts moet men oogen hebben om te zien, en kop om te begrijpen.
Door wie, vraag ik, wordt zoo menig ambt begeven, ja bekleed, zoo menige eer en waardigheid uitgedeeld? Door wie wordt zoo menig gewigtig pleidooi beslist? Wie is oorzaak, dat zoo menige wet vol gaten raakt? Wederom de pantoffel. Vraagt eenmaal dezen of genen welbezoldigden staatsbeambte, wie hij zijnen post te danken hebbe. Is hij anders opregt, zoo zal hij u antwoorden: der pantoffel. Ik wage het te beweren, dat even zoo vele beambten uit de pantoffel, als paddestoelen uit het slijk, voortkwamen. Ik wage het te beweren, dat, zoo lang de wereld staat, altijd de tiende beambte zijn ontstaan der pantosfel te danken had; dat altijd de tiende aanstelling met de pantosfel bezegeld werd. En dit behoort ook zoo. Want sedert menschengchengen heeft dit werktuig de plaats eens cachets ingenomen; en, zoo Keizer karel de groote, of wie het anders ware, zich van den knop zijns degens ten zegel bediende, zoo vinde ik het

{==493==} {>>pagina-aanduiding<<}
nog veel eigenaardiger en aanbevelenswaardiger, dat onze mannen nu en dan eene pantossel ter zegeling van beschikkingen en vonnissen gebruiken.
Door alle deze gronden van betoog, mijne schoone vriendinnen! is, hope ik, de souvereiniteit der pantoffel in het helderste zonnelicht geplaatst. Wanneer, derhalve, aan eva gezegd, en thans nog voor eva's dochteren herhaald wordt: ‘hij zal uw heer zijn!’ zoo nemen wij dit (met oorlof gezegd) slechts voor eene soort van beleesde scherts. Want, dewijl eva de magt verkreeg om over den man te heerschen, waarvan zij ook vroeg genoeg gebruik maakte, zoo verkreeg zij teffens st lzwijgend het regt om hem onder de pantoffel te brengen, en heest dit wettiglijk op hare dochteren doen overgaan.
Hoe zeer valt het dus in het belagchelijke, wanneer de mannen, terwijl zij hunnen nek onder ons juk buigen, onophoudelijk op hunne zoogenaamde opperheerschappij, op hunne zoogenaamde huisvoogdij pogchen!
Ik vraag: wat hebt gij, ingebeelde heeren der schepping! toch op ons vrouwen vooruit, behalve uwe ruwe ligchaamskracht? Ha! zoo deze den heer der schepping aanduidde, hoe ver stond dan de mensch beneden den olifant? hoe ras zou dan de beer meester over den beerenleider, het ros over den ruiter zijn? Weet, gij heeren der schepping! dat wij het zijn, welke de goede moeder natuur het voorregt der allesverwinnende schoonheid, des vaardigen, snelvattenden verstands, ja zelfs der sterkte van karakter gaf, waarop gij u zoo veel laat voorstaan. Want telkens, wanneer het op eenen ernstigen kampstrijd om de huisselijke regering aankomt: wie zal de overhand behouden? - de vrouw.
Ja, hoort het, gij dwazen! - Ons, ons heest de natuur tot heeren der schepping gestempeld. Zoo lang de wereld staat, heeft de vrouw, door eene geheime, maar des te sterkere betoovering, over u geheerscht. Gij alleen zijt de onderdanen; gij alleen zijt het speeltuig en de apen der vrouw.
Doch ik merk, dat ik begin mij te verhitten; en dit benadeelt de bedaardheid, welke een zoo gewigtig en ernstig wijsgeerig onderzoek gebiedt.
Heerschen is zoet, mijne vriendinnen! en wij willen dit zoet in volle mate smaken. Doch, ontveinzen wij het niet: onze heerschappij gelijkt die der Jezuiten en Joden in menig

{==494==} {>>pagina-aanduiding<<}
opzigt; doch bijzonder daarin, dat zij zich niet openlijk behoort aan te kondigen. Want, gelijk de Jezuiten door de magt des verstands, en de Joden door de magt des gelds, te allen tijde eene onwedersprekelijke, schoon ook geheime, heerschappij oefenden, of nog oefenen, zoo moet het ook ons pogen zijn, de mannen steeds in den waan te versterken, dat zij ons regeren, om hen des te zekerder onder de pantoffel te houden. Hierin bestaat, mijns achtens, het gansche geheim des vrouwenbeheers; en de gewijde oudheid zelve heeft ons, door de boven aangehaalde woorden aan onze voormoeder, eenen wenk gegeven, dat de pantoffel niet openlijk, maar slechts onder de deken moet spelen.
Ik zal mijn best doen, mijne schoone vriendinnen! u de grondtrekken eener wijze vrouwenheerschappij in het overige mijner voorlezing voor oogen te stellen; en, daar ik vooronderstellen mag, dat een groot deel onzes geslachts hiermede gediend zij, zoo zal ik deze leer te zijner tijd, onder den titel: Theorie der Pantoffel-taktiek, of de kunst om de mannen onder het juk te brengen en te beheerschen, in druk geven; opdat zij, als 't ware, als een Vrouwen-catechismus, in iedere welingerigte huishouding ingevoerd, en voortaan bij de opvoeding der meisjes ten grondslag gelegd worde.
Ik durf hopen, dat niemand mij deswege onder verdenking van muiterij zal brengen. Immers, ik heb slechts het eerlijke doel, mijne onervarene toehoorderessen met de kunstgrepen bekend te maken, hoe zij zich in het bezit eens voorregts behooren te handhaven, hetwelk haar van ouds- en regtswege toekomt, doch hetwelk de mannen haar maar al te gaarne zouden betwisten. - Dus ter zake!
Ieder, die een' ander' overwinnen of beheerschen wil, zie eerst toe, hoe zijne wapenen tegen die zijner tegenpartije staan. Hij vergewisse zich tevens omtrent de zwakke zijden van partij, en hiernaar rigte hij de manier en wijze des aanvals.
Laten wij dus, voor alle dingen, eene wapenschouw houden; dat is, onderzoeken, welke wapenen ons de natuur gegeven hebbe, en hoe zij tegen die der mannen staan. Dit onderzoek voert ons tot de volgende resultaten.
De natuur gaf het eene gedeelte onzes geslachts die lagere werktuigen van aanval en verdediging, waarmede zij ook zekere dieren uitrustte; namelijk, scherpe nagels (gelijk de ha-
{==495==} {>>pagina-aanduiding<<}
vikken), een scherp gebit (gelijk de katten), en eene scherpe en spitse tong (gelijk de slangen.) Het andere gedeelte gaf zij die fijne, even zoo buig zame als onuitputtelijke keel, welke nu door het zoet geweld der toonen het mannelijke hart te vermurwen, zijn verstand te doen insluimeren en zijne zinnen te betooveren, dan door haar vervaarlijk geraas zijne ooren te verdooven, zijne voeten te bevleugelen en hem uit het veld te jagen vermag. Wederom een ander deel gaf zij die betoovering der schoonheid, voor welke alle mannen, als voor eenen afgod, in het stof zinken; zij gaf het dat oogenspel, hetwelk de wijssten verwart en verdwaast, dat den purpermond omzwevende lachje, hetwelk de sterksten boeit en behekst, die rijzige gestalte, die ineensmelting van leliën en rozen, welke de koudsten ontvlamt. Nog een ander deel gaf zij die scherpheid der zinnen, welke niets ontgaat, die arendsoogen, welke het verborgenste uitvinden, die hondenneuzen, welke het verwijderdste rieken, die muizenooren, welke het zachtste afluisteren. Nog een ander gaf zij die scherpte en buigzaamheid des verstands, welke de geheimste gewaarwordingen en oogmerken des mans raadt, zijne zwakke zijden terstond uitvindt, en altijd de regte plaats trest; zij gaf het inzonderheid die gave der vermomming, welke even geschikt is om gevoelens te huichelen als te verbergen, dat tooneelspelerstalent, hetwelk voor iedere rol het regte masker weet te kiezen, en even geoefend is om te lagchen, te zuchten en tranen voor den dag te brengen - vreugde en smart, verrukking en vertrekking, slaauwten en kramp voor het licht te goochelen. Eindelijk gaf zij een groot deel onzes geslachts dien moed, die stijfhoofdigheid en volharding, welke hare ontwerpen voortzet, zonder zich door klippen en doornen vermoeijen, en door den
weêrstand des mans te laten afschrikken.
Alle deze wapenen, mijne geliefde vriendinnen! maken een zoo geducht vrouwelijk arsenaal uit, dat de mannen tegen ons bijna geheel weerloos staan. Want, wanneer wij hunne ruwe ligchaamskracht ter zijde stellen, wat zouden zij dusdaniger meerderheid tegenstellen dan gene onzinnige woede, die zichzelve voorbijloopt, en hen nu en dan tot stappen van magtelooze vertwijfeling drijft, of dat koude, phlegmatieke, langzame verstand, hetwelk hen nooit tot handelen laat komen.

{==496==} {>>pagina-aanduiding<<}

Ja, al moeten wij ook toegeven, dat de natuur menigeen' onder hen met verhevene schoonheid en vaardig verstand, somwijlen zelfs verkwistend, uitrustte, en dat zij daarvan dikwijls een zeer verderfelijk gebruik tegen ons geslacht maken, zoo zijn zij toch, over het geheel, oneindig bij ons ten achter.
Daarentegen hebben zij alle zwakke zijden onzes geslachts, en wel in nog meerdere mate, - die hartstogtelijkheid, welke hen doof en blind maakt, dien trots en die ijdelheid, welke zoo ligt in de val loopt.
Laten wij thans tot onderzoek der tweede vraag overgaan: op welke wijze wij onze wapenen moeten gebruiken, om de mannen onder de pantoffel te brengen.
Wat vooreerst de gemeene aanval- en verdedigingsmiddelen betreft, namelijk de nage's, klaauwen, tanden en dergelijke aangeborene wapenen, zij mogen tot krabben en bijten, of tot plukken, stooten, slaan en smijten geschikt zijn, zoo bestaan er gewisselijk gevallen, in welke zich een zeer werkzaam gebruik van dezelven laat maken, wanneer zij namelijk te gelijker tijd en onverhoeds tegen een mannelijk aangezigt gerigt worden. Het is waar, ik beklaag de arme schepsels, die door de natuur zoo stiefmo ederlijk behandeld werden, dat zij den man geene andere wapenen dan dezulken kunnen tegenstellen, welke hij door zijne meerdere kracht zeer ligtelijk kan werkeloos maken. Daar zich intusschen een aanmerkelijk deel onzes geslachts tot deze wapenen bepalen moet, zoo is het hier zeer zeker de plaats, om in derzelver gebruik te onderwijzen. Voor deze omstandigheid, nu, geest ons de natuurlijke historie der dieren het leerrijkst besluit aan de hand. Laten wij een zeer eenvoudig voorbeeld kiezen. Hoe verdedigt zich een zwak en teedergevormd diertje, de zachte kat, tegen den even zoo sterken als vechtzieken hond? Zij dringt zich in eenen hoek, trekt daar alle hare strijdkrachten op één punt te zamen, en doet somtijds eenen even zoo koenen als meesterlijken uitval tegen haren knorrenden vijand, daar zij hem met de vereeuigde magt harer scherpe tanden en klaauwen dermate in het gezigt vliegt, dat de tegenstander telkens met aanmerkelijk verlies moet retiréren, tot het haar gelukt, door eene treffelijke manaeuvre, in de ruimte te getaken.
Meer dan dezen wenk behoeft de vrouwelijke leerzaamheid

{==497==} {>>pagina-aanduiding<<}
niet, om de taktiek der sluwe kat in soortgelijke gevallen te volgen.
Doch hier valt niet alleen van de desensive, maar ook van de offensive te spreken. Wij zouden alzoo naar een ander voorbeeld in de natuurlijke historie der dieren moeten rondzien, zoo niet onze eigene voldoenden uitslag gaf. - Letten wij op de taktiek van de eerste de beste visch- of groenvrouw. Hoe begint zij het, om eenen opstand te dempen, waarmede haar beminde de souvereiniteit harer pantoffel bedreigt? Nadat zij eene poos gemokt, en door deze korte stilte den man zekere gerustheid heeft ingeboezemd, vaart zij plotseling, zoodra zich slechts het verwijderdste spoor van oproerige gezindheden vertoont, als een bliksemstraal uit den helderen hemel, in geconcentreerde, kegelvormige slagorde den onvoorbereiden rebel in den baard, in diervoege, dat deze, door eene terreur panique aangegrepen, zijn heil in eene laffe vlugt zoekt, en zich met nieuwe verliezen en opofferingen onderwerpt. Uit meerdere zoodanige vrouwelijke zegepralen, intusschen, ontstaat ten laatste eene zoete gewoonte van te heerschen op de vrouwelijke, en eene bittere gewoonte van te gehoorzamen op de mannelijke zijde, waardoor een gebruik tot stand komt, dat alle soortgelijke oproerige proeven voor het vervolg tot misdaden stempelt, en de vrouwelijke pantoffel met eene zekere glorie omgeeft.
Het gansche geheim dezer soort van vrouwelijke krijgskunst, welke ik den kleinen huwelijkskrijg mogt noemen, bestaat alzoo in de vereeniging van gemelde wapenen tot eenen even zoo snellen en krachtigen als onvermoeden aanval. Op deze wijze wordt de grootere mannelijke kracht door eene sluwe en behendige taktiek werkeloos gemaakt.
Doch, reeds te lang heb ik mij bij deze wapensoort opgehouden, welker gebruik de majesteit der vrouwelijke pantossel telkenmale beleedigt, en zelfs bij den gelukkigsten uitslag slechts dubbelzinnige lauweren oogsten laat. Slechts van wege de systematische orde en volledigheid moest ik ze aanroeren, en ga nu tot eene andere wapensoort, te weten de vrouwelijke keel, over.

(Het vervolg en slot hierna.)


{==498==} {>>pagina-aanduiding<<}

Vader Holm's reize naar zijne kinderen.

(Uit het Hoogduitsch van j.g.d. schmiedtgen.)

‘Het navolgend verhaal scheen ons toe, waardig te zijn, om in ons Mengelwerk opgenomen te worden. Het is waar, een kunstig plan van wonderbaar geslingerde voorvallen, die zich ten laatste treffend en aangenaam ontwikkelen, of ook, al meer en meer verward, eindelijk tot eene ontzettende losbarsting geraken, wordt in hetzelve niet aangetroffen. Alles is in zekeren zin zeer alledaagsch. Wat nog eenigzins zou kunnen schijnen op verrassing te zijn aangelegd - het vroeger bekend worden met de aanstaande dochter dan men zelve weet - dat zelfs mist deze uitwerking bij den maar eenigzins geoefenden romanlezer; en wat daarentegen metderdaad verrast - dat namelijk vader molm's reize naar zijne kinderen tevens zijne reis naar de eeuwigheid wordt - dat loopt gevaar bij genoemden lezer eene onaangename teleurstelling te baren, die welligt in zijn oog het geheele stuk bederst. Doch de getrouwe, natuurlijke en naïve schildering, de beminnelijke, rein menschelijke, godvruchtige karakters, en het heerlijk tafereel van echt geluk, van eenen waarlijk benijdenswaardigen dood, van kamphuizen's ware spreuk: ach, waren alle menschen wijs! ziedaar, wat wij in dit stukje verdienstelijk achten. Moge het dan liefhebbers van het eenvoudige en waarlijk gevoelige tot een rustplaatsje voor den geest verstrekken, door de keerzijde van gedachte spreuk - in de dadelijke en dagelijksche geschiedenis met zoo vele trekken te lezen - maar al te zeer geschokt! Zeker zijn wij nu ten minste, dat niemand door het verhaal zal worden te leur gesteld. Vaart wel!
vert.’

- Zoo was dan van zijnen kant alles in orde. Zijn nabuur, de predikant bergman, had hem zelf bezocht, en hem zijn ambtsbroederlijk woord gegeven, voor alles, wat in de volgende week mogt voorkomen, getrouwelijk te zullen zorgen. Zelfs den ouden, zwakken samuel aan het einde des dorps, en het ziek liggende arme grietje in de slotsteeg,

{==499==} {>>pagina-aanduiding<<}
had hij beloofd te bezoeken. ‘Zie, moedertje,’ zeide dus vader holm tegen zijne vrouw, ‘zie, of ik regt heb. Bergman bezit broederliefde, en derhalve is Christus geest bij hem; want, wie in de liefde blijft, die blijft in God en Christus. Dat hij niet zoo lang preekt als ik; dat hij de koorjongens bij het avondmaal witte, in plaats van zwarte, kleederen heest laten maken, - dat zijn kleinigheden. En dat hij in zijne leerredenen meer op deugd en christelijke werken aandringt, dat is immers ook schriftmatig, en zal met zijne overtuiging meer overeenstemmen.’
Op een ander tijd had waarschijnlijk de goedhartige oude er evenwel hare aanmerkingen op gemaakt; doch heden was zij te zeer met de reis van morgen bezet. Zij liet dus vaderlief praten, en gaf hem gelijk.
Reeds lang rustte de goede grijsaard des avonds in de met groen wollen gordijnen behangen bedstede; doch haar riep nog geen vaak aan zijne vrome zijde. Op de tinnen lamp verzwakte het voedsellooze vlammetje meer en meer; de huisklok sloeg elf, een tijd, die haar sedert zoo lang ten uiterste zelden wakende had gevonden; doch wanneer zij wilde gaan liggen, vielen haar steeds weer dingen in, welke nog bezorgd moesten worden. Gaarne had zij den ouden man somtijds naar een of ander gevraagd, gaarne de keukenmeid en sigismund bij der hand gehad; doch hen om eene vraag te wekken, daartoe bezat zij te veel welwillendheid en goedheid van hart. Onder de gedachte, of zij den rooden of den graauwen theedoek morgen, om de waselen in te pakken, zou medenemen, sliep zij in.
Sedert de drie-en-veertig jaren hunner vreedzame huwelijksverbindtenis, had zij de predikbeurten van haren man slechts bij den dringendsten nood overgeslagen. Het behoorde mede tot den trein van haar leven, dezelven bij te wonen. Slechts in tijden van krankheid, of het kraambed, had zij der gemeente dit voorbeeld van godsvrucht niet kunnen geven; maar zocht dan, bij herstelde gezondheid, door tweemaal ter kerk te gaan, het verzuimde in te halen. - En toch ging zij den volgenden morgen, wanneer zij des namiddags vertrekken wilden, niet in de kerk. Deze zondag behoorde even zoo zeer tot de zeldzame uitzonderingen, als hunne reize zelve tot de zeldzaamheden hunnes huisselijken levens. Zij was wel reisvaardig, had kunnen gaan; doch meer hare angstige

{==500==} {>>pagina-aanduiding<<}
bezorgdheid bij de toerusting tot de reize, dan wel de noodzakelijkheid om deze toerusting te maken, hield haar daarvan terug. ‘Vaderlief,’ zeide zij derhalve, toen zij hem de bef omdeed, ‘ik zal vandaag te huis moeten blijven; gij kunt niet gelooven, wat ik nog al te bezorgen heb.’ - Het kostte haar inderdaad veel zelfverwinning; doch haar moederlijk gevoel zegepraalde ditmaal over hare godsdienstigheid. Hare vier kinderen, benevens alle hare kleinkinderen, zou zij op deze éénige reize zien; bewijs genoeg, hoe vol haar hart was, hoe bezig haar hoofd, om allen dezelfde moederlijke liesde door kleine geschenken te bewijzen, hun allen te toonen, hoe teederlijk haar moederhart aan hen hing. Hierbij kwam bovendien nog, dat zij bekende en onbekende feestelijkheden moest bijwonen, en dus niet in alledaagsche kleederen kon verschijnen.
Doch hoe meer vader en moeder holm zich over de reis verheugden, des te minder was sigismund met dezelve in zijn schik. Hij had wel tegen de reis zelve niets in te brengen, daar hij gegronde hoop voeden kon, dat het hem en zijnen Hans zeer wel gaan zou; maar slechts de weg - de weg, die lag hem zwaar op het hart, bijzonder de berg achter Störits en de zandplek bij Lichtenan. Want, hoe weinig men ook den eerlijken sigismund onwrikbare trouw en volstandige verknochtheid aan zijnen heer kan ontzeggen, en hoe veel regt men ook heeft, zijner vroegere liefde tot een meisje in het dorp, in zijne jengdiger jaren, bestendigheid toe te schrijven; zoo mag men toch voor zeker gelooven, dat zijne verkleefdheid aan zijnen Hans nog grooter was. Hij was ziek, als Hans niet goed vrat. Hij was ten uiterste conscientiens en trouw; doch voor dezen Hans eene maat haver heimelijk van den korenzolder te ontvreemden, daartoe dwong hem de liefde tot het beest; en, wanneer Dominé des zondags namiddags naar zijne combinatie reed, en het paard bij het afrijden een zweepslagje gaf, zoo trof hem dat gevoeliger, dan of hij het zelf ontvangen had.
Wie vergeeft hem derhalve de kleine list niet, welke hij terstond bij het eerste gewag van deze reize aangewend had, om een spaak in het wiel te steken? Hij opperde zwarigheden, ‘dat Hans aan den linker hoef geleden had en een weinig kreupel was - dat in het wagentje de eene zitting gebroken was - dat hem de eene spaak niet heel hecht scheen

{==501==} {>>pagina-aanduiding<<}
te zijn,’ en dergelijke. Weemoedig beschouwde hij zijnen Hans, zoo dikwijls hij in den stal trad, schoof zijne muts onrustig heen en weder, verbeeldde zich reeds den last - van twee personen, de wafels en overige bagaadje - zichzelven niet mede gerekend, dewijl hij gewoonlijk slechts door de dorpen reed, doch den overigen weg te voet afleide, - en spande des zondags namiddags om één uur, hoogst mismoedig, in. De reis ging heden twee mijlen ver, naar
Goszlau.
Zij kwamen even vijf ure uit de bosschaadje op de rijk Goszlauer vlakten, als Hans sterk begon te hinneken, en in weinig minuten was de heer rentmeester holm, des predikant holm's eerstgeboren, aan den wagen. Vlug sprong de jonge, sterke man van zijn bruintje, en stuitte de blijde woorden zijner moeder: ‘Mijn frederik, mijn fre -’, door eene hartelijke omarming. ‘God zij dank!’ riep de vader, ‘gezond zijt gij, mijn zoon, dat zie ik u aan.’ En de zoon bejade het door een: ‘God lof! ik, en wij allen; doch veroorloof mij nu, dat ik u aanmelde.’ Reeds zat hij weer in den zadel, en sprong in galop vooruit.
‘Altijd nog hetzelfde vuur, dat hij als kind reeds bezat. Zie, als vliegende rijdt hij daar heen,’ sprak de vader.
‘God beware hem nog lang daarbij!’
‘Ja, dat doe Hij! Dat had ik toch toenmaals niet gedacht, als ik hem van de school moest terugnemen.’
‘Hij moest niet studeren, vadertje. Thans is hij geheel op zijne plaats.’
‘Ik geef het toe; doch weet gij nog, hoe vaak mij zijne dartelheid hinderde? hoe dikwijls ik den Heer mijnen kommer mededeelde?’
‘Gij greept hem ook te sterk aan.’
‘Het kan zijn, en bovendien nutteloos: maar wie kent in alles de wegen des Heeren en zijne leiding? Ik wilde Hem in mijnen zoon eenen arbeider in Zijnen wijngaard opkweeken.’
‘Vaderlief, gij weet het beter dan ik: wie regt doet, is Hem aangenaam.’
‘Ja, mijn kind; doch destijds hield mij de gedachte te zeer bezig, den Heere mijnen eerstgeboren te wijden. Hij heeft het beter gemaakt, dan ik dacht.’
‘Maar de bruine is toch al te wild. Ik geloof, sigis-
{==502==} {>>pagina-aanduiding<<}
mund, daar aan de heg heest hij een' geweldigen sprong gedaan.’
‘De heer rentmeester weet hem wel te teugelen. Tot het afvallen komt het bij hem wel zoo ligt niet.’
‘Maar ik kon het waarlijk zoo niet altijd meê aanzien.’
‘Hij is inderdaad reeds achter den muur.’
De kleine august kwam hun te gemoet gesprongen, eer zij nog op de ruime hofftede aankwamen. Zijn bloeijend uitzigt, zijne levendigheid, zijne betuigingen van blijdschap, en het gejuich, waarmede hij de grootouders tegenhuppelde, dit alles werkte magtig op het hart des eerwaardigen paars. ‘Zie den engel!’ zeide de moeder, en droogde zich de vreugdetranen van het gezigt.
Sigismund moest ophouden, (hetgeen hem lief was, daar hij tegen wil en dank Hans eenige honderd schreden sterk had laten draven) want vader en moeder holm verlieten den wagen; de vreugde van den levendigen august was te sterk, het hart der grootouders te zeer bewogen, en bovendien kwam ook de rentmeester benevens zijne vrouw hun te gemoet. Vrolijk klapte de kleine mina, op den arm der moeder, hun het welkom tegen, en spartelde, om op het oogenblik hare grootouders hare verkregene bekwaamheid in het loopen te toonen. Langzaam volgde een vrij aanmerkelijk gezelfschap. Het verlegenste was de goede grootmoeder, welke gaarne de eerste vreugde harer kleinkinderen door de medegebragte wafels terstond beloond had, en toch, van wege den vrolijken drang van alle lievenden, geen tijd daartoe vond.
De ruimere kring des gezelschaps omsloot nu vader holm, die daaronder zoo menigen bekende en vriend vond; als, den ontvanger schol en den predikant zitter van Ammelsbruch. Met den eersten was hij op school geweest, en had hij zoo menig lijden en vermaak zijner jeugd gedeeld. Schol was de bemiddelaar bij zijn huwelijk geweest, en had over zijnen oudsten zoon en zijne tweede dochter als gevader gestaan. Duizend gedachten en herinneringen wekte derhalve zijn gezigt telkens in hem op; want schol was de vriend zijner jeugd geweest, en was het nog in zijnen ouderdom. Dominé zitter was voorheen predikant in zijne nabuurschap, en had met hem menig eene gedachte over den inhoud des O. en N. verbonds gewisseld.
Aldus van het gezelschap omgeven, naderden de oude lie-
{==503==} {>>pagina-aanduiding<<}
den de woning van den rentmeester, werwaarts het bezige lotje, de jonge, bloeijende huisvrouw, reeds vooruit gesneld was. Zij wilde schikkingen maken, om het gezelschap terstond in de zaal te ontvangen, welke tot het tegenwoordige seest reeds behoorlijk ingerigt was.
Doch met vriendelijken ernst hief vader holm zijnen vinger in de hoogte, bij het binnentreden, en zeide: ‘Wel, wel, kinderen! ik ben immers niet bij u tot een feestmaal gekomen, en hier vind ik toebereidselen, of bij u de plegtige verloving zou plaats hebben, waar wij pas naar toe reizen. Ik wilde ulieden slechts afhalen.’
Nu nam de jonge vrouw haren august op den arm, en zeide zacht en vriendelijk: ‘Zeg gij zelf aan grootvader, wat er vandaag bij ons te doen is!’ En het knaapje wierp zich van moeders arm in den arm des eerwaardigen oude, en riep: ‘Het is mijn verjaardag, grootvader!’
Zoet was de verrassing; doch een vriendschappelijke woordenstrijd ontspon zich uit dezelve tusschen grootmoeder en hare kinderen. Zij meende te zeker in de berekening van al de verjaar-, trouw- en naamdagen harer familie te zijn, dan dat zij zich thans eenige dagen in dezen verjaardag zou verrekend hebben. Zij had ook hem in haren almanak, zoo als al de overigen, aangeteekend, en noemde, als bewijs hoe zeker zij van hare zaak was, terstond mina's verjaardag. Volgens hare meening, was august vóór twee dagen drie jaar oud geworden; en bijna had zij liever hare kinderen van een' misslag willen beschuldigen, dan van zich te laten zeggen, dat zij den verjaardag van haren kleinzoon niet wist, zoo vader holm haar niet toegeroepen had: ‘Mijn kind, gij verwart august's verjaardag met gustaaf's verjaardag. Deze was vóór twee dagen.’ Daarmede stelde zij zich te vreden: want de woorden hares mans waren haar altijd beflissende waarheid, welke zij ook dán niet tegensprak, wanneer zij zich van de zekerheid niet zoo terstond overtuigen kon.
Onder hartelijke gesprekken verliepen daarop de weinige uren, tot zij zich aan tafel zetteden. August had zijne plaats beneden naast zijne moeder, tegenover de waardige grootouders; doch daarover ontstond onder de gasten, door toedoen der grootmoeder, een' twist, die daarmede eindigde, dat het bevallige knaapje zijne plaats tusschen de grootouders

{==504==} {>>pagina-aanduiding<<}
kreeg. En zoo was de schoone kring van edele menschen voor het genot des maals in de gelukkigste orde; vriendschap en liefde, echt en ongeschonden, kruidden hun te meer de kunstelooze, maar gezonde spijzen; opgeruimdheid gaf hun allen eene gelijke stemming, en door deze eendragt versmolt oud en jong tot één hart en ééne ziele. Zouden niet duizend grooten der aarde deze eenvoudige menschen bij dezen maaltijd benijd hebben?
Allen genoten, allen waren vrolijk - slechts sigismund kon aan deze vreugde geen deel nemen. De in ruimen overvloed ook voor hem bereide spijzen werden alle koud, en de onverzwakte, krachtige drank smaakte hem niet. Zijn Hans had wel vandaag van zijnen eetlust niets verloren; hij vrat goed, hinnekte hem even zoo vrolijk tegen als te huis, wanneer hij in den stal kwam; doch het berigt, dat hem gotlieb mededeelde, sloeg zijnen moed, en meteen zijnen eetlust, neder. Hij hoorde, dat de heer rentmeester, benevens vrouw en kinderen, morgen mede naar Ollgard zou rijden: welke bedenkelijkheid moest derhalve niet bij hem ontstaan! Hij had de wilde vossen, van wier rapheid gotlieb hem wonderen verhaalde, reeds gezien; hij kende des heeren rentmeesters manier van rijden, zoo wel te paard als met het rijtuig; hij wist, dat de weg over eenige niet onaanmerkelijke bergen liep, en durfde toch, uit eerzucht, op alwat gotlieb zeide, niets aanmerken. Zonder deelneming van iemand te hopen, moest hij derhalve den dag tegenzien, op welken zijnen Hans eene nog zuurdere ondervinding voor de deur stond, dan die van vandaag geweest was.
Niet lang na het aanbreken des volgenden dags was oud en jong reeds op de been. De rentmeester deelde de noodige bevelen onder zijne werklieden uit, en sprak met gotlieb over den op handen zijnden togt. Even zoo maakte het de bezige vrouw in hare huishouding; en met vrolijk gejuich huppelde de dartele august rondom den wagen, welke reeds voor de deur geschoven was, en noemde den praatachtigen frederik de plaats, waar de reize heen ging, en den naam zijner tante. Ten zes ure stonden beide wagens aangespannen, en sigismund leunde treurig tegen den zijnen, vaardig tot het vertrek naar
Ollgard.
Vader en moeder holm wilden zich in hunnen wagen zet-
{==505==} {>>pagina-aanduiding<<}
ten; maar de rentmeester noodigde hen te dringend in den zijnen, die ongelijk veel gemakkelijker voor hen was. ‘Gij weet, dat ik niet gaarne in een rijtuig zit,’ voegde hij er bij, ‘en dus hebt gij ruimte genoeg.’
‘Gij wilt te paard rijden, mijn zoon?’
‘Ja, lieve moeder.’
‘Maar uw bruine is al te wild.’
‘Heb geene zorg; wij kennen elkander.’
‘Wees bij het bestijgen maar voorzigtig.’
‘Doch, wilt gij dan niet terstond met ons rijden?’ voegde er de vader bij.
‘Binnen eenige minuten heb ik u ingehaald.’
Voor deze schikking had sigismund den rentmeester wel met beide handen willen danken.
De kleinigheden, welke men in zijnen wagen zette, en het kindermeisje, dat in denzelven plaats nemen moest, nam hij met eene dienstvaardigheid op, die hem in zulke gevallen nooit eigen geweest was. Desniettegenstaande liep hij bij de geringste hoogte en bij de minste zandstreek in vollen draf naast den wagen heen. ‘Hans is al te hitsig,’ zeide hij tegen het praatzieke meisje.
De drie eerste mijlen verliepen onder de aangenaamste gesprekken, waartoe bijzonderlijk de vreemde invallen der kinderen aanleiding gaven, zeer snel. De weg was goed, het oord romanesk en afwisselend, en het weder zacht en opwekkelijk. Eer zij er aan dachten, zagen de beide torenspitsen der Ollgarder kerk over het dennenboschje heen, en kort daarop lag het in het dal wijduitgebreide dorp, met de hoogstaande kerk en de ver blinkende pastorij, voor hunne oogen.
(Het vervolg hierna.)

List van twee broeders.

Vóór eenige jaren kwamen twee Engelsche broeders, kleedermakersknechts zijnde, op Jamaika aan. Bij hunne aankomst ziende, dat hun geringe buidel niet in staat was, hen aan het opzetten van eenige zaak te helpen, zonnen zij op middelen, om eene som van zestig of zeventig pond sterling bijeen te brengen, om eenen kleinen handel te beginnen. Na

{==506==} {>>pagina-aanduiding<<}
eenig heen en weer denken, hadden zij den volgenden, zonderlingen inval. Een van hen zou den anderen naakt uitkleeden, hem al het haar afscheren, hem van het hoofd tot de voeten zwart maken, en hem daarop als neger verkoopen. Dit werd bewerkstelligd. Een hunner gaf zich ten offer over, liet zich van zijnen broeder tot neger fatsoeneren, en naar eenen slavenhandelaar brengen, die over zijne welgemaaktheid niet weinig verbaasd stond, en, zonder lang talmen, tachtig pond sterling voor hem betaalde. De verkooper ging heen, en liet zijnen verkochten broeder in handen des slavenkoopers. Dan, nog in denzelfden nacht ontsnapte de vermeende neger tot zijnen broeder, liet zich van hem schoon wasschen, en arbeidde des anderen morgens weer als Europeër. Te vergeefs zocht de slavenhandelaar naar zijnen neger, en beloofde dengenen rijkelijk te beloonen, die hem weer zou te regt brengen. Door slimheid ontgingen de beide broeders alle nasporingen, begonnen met den prijs des bedrogs eenen kleinen handel, wonnen daarmede een vermogen van twintigduizend pond sterling, en keerden onlangs met hetzelve naar Engeland terug. Edoch, vóór hun vertrek van jamaika, begaven zij zich bij den slavenhandelaar, herinnerden hem aan de geschiedenis van den ontloopen neger, en gaven hem het van hem verkregene geld, benevens de renten, terug. - Deze geschiedenis werd op Jamaika spoedig ruchtbaar, en is door geloofwaardige lieden aldaar bevestigd.

De gelukkige misslag.

Een misslag strekt somtijds den genen, die hem begaat, tegen alle verwachting, tot voordeel. Dale, de Engelsche Koningin elizabeth's Gezant in de Nederlanden, zond eens, in een paket aan den geheimen Staatssecretaris, twee brieven naar Engeland, eenen aan de Koningin, en eenen anderen aan zijne vrouw; doch had op den brief aan de Koningin het adres aan zijne vrouw, en integendeel op den brief aan zijne vrouw het adres aan de koningin geplaatst. De laatste verwonderde zich, bij de opening des briefs, niet weinig, toen zij terstond in het begin: ‘mijn schat!’ daarna meermalen: ‘mijn engel! mijn lieve kind!’ en daarbij de schildering van zijnen toestand, ook dat het hem begon aan

{==507==} {>>pagina-aanduiding<<}
geld te mangelen, kwam te lezen. Zij lachte hartelijk over dezen misslag van haren Gezant; en, schoon zij niet altijd bijzonder mild was, liet zij hem terstond daarna eenen aanzienlijken wissel overmaken.

De gescmiedenis der despoten.

De Geschiedenis zegt, dat lodewijk de XIV in zijne jeugd eene beslissende neiging voor onbepaald geweld had ingezogen. Op zekeren dag de geschiedenis van Ferzië lezende, verhief hij bij zijne hovelingen het geluk, eene natie te beheerschen, die, als de Perzische, aan den wil van haren Heer zich getrouwelijk onderwierp. Zijn onderwijzer luisterde aandachtig naar hem, en, toen hij uitgesproken had, ging hij tot hem, en zeide op eenen ernstigen, plegtigen oon: ‘Heeft uwe Majesteit in de geschiedenis der Perzen, welke gij zoo even gelezen hebt, wel opgemerkt, dat van de twintig Keizers, die vóór den tegenwoordigen op den Perzischen troon zaten, zeventien eenen geweldigen dood gestorven zijn?’

De vrome krijgsman.

Als eens een jong Ofsicier des avonds vóór eenen slag den Maarschalk tallard verlof vroeg, om zijnen kranken vader te mogen bezoeken, zeide tallard: ‘Regt zoo, vriend! volg het gebod, en eer uwen vader, opdat gij lange leeft op aarde.’




De christelijke huispantoffel.


Een vrouwtje ('t was een vrome ziel, 
Ofschoon ze wel wat snarig viel) 
Had slechts een enkel zwak, mijn vrinden, 
Dat wij bij vrouwtjes zelden vinden; 
't Was, dat zij graag regeren wou. 
Hoe kon dat vallen in een vrouw! 
En, notabene, moet ge weten, 
(Hetgeen nooit vrouw zich dorst vermeten) 
Het was haar meid niet slechts, of hond, 
Die onder haar pantoffel stond; 

{==508==} {>>pagina-aanduiding<<}

Och neen, maar ook haar uitgelezen, 
Haar man, wien zij de slof deed vreezen. 
Deze, altijd meester van zijn drift, 
Bewees haar eenmaal uit de Schrift, 
Dat Adam van de Schepping Heer was, 
Zoodat hij onbetwistbaar meer was 
Dan.... Eva, wou hij zeggen, maar 
Zijn weêrhelft had haar woord reeds klaar: 
‘Toen Adam werd tot Heer verkoren, 
Was Eva wis nog niet geboren. 
Maar, schat, zijn man en vrouw niet één? 
Dat staat ook in de Schrift, zoo 'k meen. 
En, moet men niet zichzelf regeren? 
Ja, ik wil uit de Schrift beweren, 
Dat, hoe men meer zijn vleesch kastijdt, 
Het ons tot grooter nut gedijt. 
Wil dan voortaan, mijn uitverkoren, 
Uw zondig tegenstreven smoren, 
Wanneer ik u eens plaag of kwel. 
Wij zijn toch één, dat weet gij wel. 
Gij zijt en blijft mijn' lieven Stoffel, 
In wien ik slechts mijzelv' pantoffel. 
Wees dan goedsmoeds en wel te vreên, 
En denk steeds: man en vrouw zijn één.’ 
De goede man, gezind den vrede te bewaren, 
Liet vader Adam's regten varen, 
En bragt dus, schranderlijk, zijn wijfje tot bedaren: 
‘'t Ware uit geweest, mijn schat, met Adam's heerschappij, 
Was Eva in de Schrift zoo knap geweest als gij!’ 
 
IJ. 





De zindelijke huisvrouw.


'k Ging onlangs, ter condoleantie, 
Eens bij een droeve weduwvrouw, 
En vond een taamlijk vriendenkransje, 
Om haar te troosten in dien rouw. 
'k Betuig mijn aandeel in haar smarte, 
En hoe haar lot mij gaat ter harte.... 
Ja, zegt ze, 't is een bittre slag! 
Wie had dat immer kunnen droomen? 
En, kon het ooit wel maller komen, 
Hij stierf juist op een' zaturdag! 
 
IJ. 



{==509==} {>>pagina-aanduiding<<}

Mengelwerk.

Algemeene eedenkingen, over het dierlijk magnetismus.

(Vervolg en slot van bl. 473.)

Wat nu de onderwerpen betreft, waaromtrent de waarnemingen rakende het somnambulismus zulke geheel nieuwe, alle andere ervaringen en grondstellingen wedersprekende, leerstellingen zouden beslissen, zoo moet boven alles in het oog gehouden worden, dat zij meestal tot de betrekking tusschen geest en ligchaam behooren, stellingen over de afhankelijkheid of onafhankelijkheid der zielewerkzaamheid van het bewerktuigd ligchaam, over de betrekking van beiden tot eenen zieken, hoogst gespannen toestand bevatten, of den oorsprong van zekere voorstellingen van tegenwoordige, verledene of toekomstige veranderingen der buitenwereld en van het eigen ligchaam, onder de vooronderstelling, dat deze niet op de gewone wijze ontstaan, verklaren zullen. Men verplaatst ons in het duisterste, moeijelijkste gebied der menschelijke kennis, waarin iedere nasporing zelfs niet de geringste, eenvoudigste betrekkingen genoegzaam verklaren kan. Dit moet reeds aanvankelijk veel mistrouwen baren. Bij eenige toetsing ziet men weldra, dat de daadzaken, waarop men zich beroept, daar óf zeer enkelvoudig en gebrekkig staan, óf niet zuiver en genoegzaam omvattend waargenomen en gezift zijn, en dat de gevolgtrekkingen, uit dezelve afgeleid, uit haar niet ongedwongen en onmiddellijk volgen, maar door zeer onzekere onderstellingen met haar verbonden zijn. Slaapredenaars zeggen het, terwijl hunne oogen geen vermogen hebben om te zien, wanneer een bepaald persoon in de kamer treedt, het huis inkomt, de straat doorgaat, of

{==510==} {>>pagina-aanduiding<<}
wat iemand op eenen afstand, in een afzonderlijk gedeelte der stad, of wel buiten dezelve, verrigt. Zij geven den stand der horologies op, die anderen in den zak dragen, en die zij zelfs met het volle geopend oog niet zien zouden, weten den inhoud van brieven op te geven, die men op hunne maag legt, enz. Hier loopt het in 't oog, dat in alle deze waarnemingen velerlei niet onderscheiden wordt, hetgeen echter eenen zeer afwijkenden zamenhang bezitten moet. Heeft er bij de somnambulen eene sympathie met nabijzijnde of verwijderde menschen en dingen plaats, waardoor zij in staat geraken te gevoelen en te weten, wanneer iets in de sympathetisch met hen verbondene personen en zaken verandert? of bezitten zij een vermogen van voorgevoel, eene bovennatuurlijke gave, om het verledene, tegenwoordige en toekomende te doorzien? of inspireert hen een hooger wezen? Neemt men eene dezer voorstellingen aan, hetgeen niemand, die aan de zoo veelvuldig medegedeelde berigten het volle geloof hecht, kan nalaten, of vereenigt men ze alle, hetgeen vele aanhangers van het dierlijk magnetismus doen, wat behoeft men dan den slaapredenaar dingen en personen zoo nabij te plaatsen, of wel op zijn ligchaam te leggen, alles zóó in te rigten, alsof hun, door middel van een tot heden onbekend, zich nu eerst ontwikkelend zinwerktuig, gewaarwordingen verwekt moeten worden? Zij zullen, zegt men, den inhoud van een geschrift lezen, dat men op de eene of andere wijze verborgen heeft; en men bewijst evenwel, hoe zij geschrevene en gedrukte regels, welke men op hunne maagstreek legt, door middel van de aldaar verspreide zenuwvlecht, met vaardigheid kunnen lezen; toont ons aan, hoe deze zenuwvlecht de verrigtingen des gezigtwerktuigs volkomen uitoefent, ja eindelijk de plaatsbekleeder van alle andere zintuigen wordt, en deze zelfs in kracht en volkomenheid overtreft; eindelijk zulk eene vlecht aan de hersenen derzelver verrigtingen latende ontnemen, deze
zichzelve toeëigenen, en geschikt worden om tot

{==511==} {>>pagina-aanduiding<<}
een sensorium commune te dienen! Waarom moet dat, wat een op de maag gelegd papier in letters of getallen uitdrukt, van hen, door een aldaar plotseling te voorschijn tredend zinwerktuig, gezien, gelezen, of wel zinnelijk waargenomen worden, wanneer zij datgene, wat verre van hen verwijderd is of plaats grijpt, met eene gelijke aanschouwelijkheid en bepaaldheid kennen? Waarom dan niet liever, daar men eindelijk tot eene onbekende zielewerkzaamheid of eene soort van tooverij ter verklaring zijne toevlugt neemt, deze van den beginne af aan werkzaam laten zijn, dan daarvan ten halve gebruik te maken, en deze niet eerder te baat genomen, dan wanneer eene verspilde en verwarde natuur- en zielkunde allen dienst weigert?
Het ware te wenschen, dat omtrent het zoo belangrijk magnetisch somnambulismus veelvuldige, weluitgedachte, steeds in dezelfde betrekkingen gelukkende, onder velerlei omstandigheden met de uiterste voorzigtigheid genomene, proeven in het werk gesteld wierden; dit alleen zoude de zaak waarde en klem geven, en dan tevens zoude zulk een inzigt, dat niet ontkent, welk eene reeks van overeenstemmende proeven er gevorderd wordt, om bepaalde gevolgtrekkingen uit dezelve te kunnen afleiden; dat de toevallige omstandigheden niet over het hoofd ziet, welke aan de gunstig uitgevallene proef hare kracht van bewijs ontnemen; dat onderscheiden kan en wil, wanneer een ontkennend gevolg meerdere stellige proeven twijfelachtig maakt: zulk een inzigt zoude alsdan, gelijk thans te dikwijls plaats heeft, geene zeldzaamheid zijn.
De zinwerktuigen, de verstandelijke krachten, alle de aan den wil onderworpene ligchamelijke vaardigheden van den mensch, ontwikkelen zich, van zwakke, geringe, onzekere beginselen, door oefening, inspanning en daarmede verbonden nadenken, langzamerhand, tot de hoogere trappen der volkomenheid, waarvoor zij vatbaar zijn. Deze wet eener van trap tot trap klimmende toeneming of vordering van de, den menschelij-
{==512==} {>>pagina-aanduiding<<}
ken geest eigene, van denzelven uitgaande of met hem zamenhangende, krachten en vermogen, is zoo algemeen, dat op dezelve geene uitzondering kan gemaakt worden. Het toppunt nu, waartoe dit menschelijk vermogen, vooral van eenen hoogeren aard, kan klimmen, is voor ieder niet hetzelfde; voor allen ten minste is de snelheid niet steeds gelijk, waarmede de verkrijgbare hoogten der volkomenheid te beklimmen zijn; ofschoon een zeker tijdvak nimmer, in geen verloop der ontwikkeling, kan overschreden werden. Alle onwillekeurige verrigtingen des menschelijken ligchaams treden echter dadelijk in derzelver volkomene sterkte en gemakkelijkheid te voorschijn, even als aan de werktuigen, waaraan zij onderworpen zijn, alleen grootte en gedaante, derzelver uitwendige voorwaarden, en vereeniging met het geheele bewerktuigd gestel, gegeven is. Van deze stelling uitgaande, moet men den staat der somnambulisten en der clairvoyants beoordeelen. Iedere poging om op te geven, dat en hoedanig aan een nieuw zinwerktuig eene, tot dien tijd toe onwerkzame, onontwikkelde kracht ten deel valt, om de opgegevene verschijnselen te kunnen verklaren, schijnt reeds a priori vergeefs, en in tegenspraak met de opgegevene stelling. Zulk een nieuw zinwerktuig, zulk een nu eerst ontwikkeld zielsvermogen zoude bij zijne ontwikkeling, en in de eerste tijdperken van deszelfs gebruik, aan den mensch, die daarmede voorzien werd, geene zoodanige gewaarwordingen, voorstellingen of vaardigheden doen toekomen, welke hem in staat zouden
stellen om eenige oplossing te geven, of daarmede iets te verrigten. Als zielsvermogen, zou het de trapswijze ontwikkeling, den voortgang van kleine beginselen tot deszelfs hoogere graden behoeven, en alleen door langdurig, veelvuldig gebruik uit zijnen aanleg, uit zijne kiem zich kunnen verheffen. Want op deze wijze alleen vormen en volmaken zich in het lange tijdsverloop, en onder velerlei pogingen en inspanningen, volgens vaste wetten, alle onze verstandelijke

{==513==} {>>pagina-aanduiding<<}
voorregten. Als nieuw zinwerktuig, zou hetzelve veel tijd en oefening noodig hebben, eer men zich van hetzelve bedienen konde, eer de oordeelskracht met de geheel vreemde gewaarwordingen, welke de ziel van buiten toevloeijen, kon vertrouwd worden, de nieuwe betrekking tot de buitenwereld behoorlijk leerde opnemen, en met de stof, welke de andere zinnen aanbieden, vergelijken en in overeenstemming brengen. Daar nu, volgens alle verhalen, de slaapredenaars de gaven, welke men hun toeschrijft, zoo snel, met zulk eene vaardigheid en volkomenheid verkrijgen en aanwenden, zoo is de aanneming van een nieuw vermogen de ziele, of zinwerktuig, niet toereikende om datgene te verklaren, wat zij verrigten zouden. Integendeel zou men, met het volste regt, kunnen beweren, dat zulks geen menschelijk zielsvermogen is, dat geene langzame ontwikkeling en volmaking behoeft; dat het geen nieuw menschelijk zinwerktuig is, welks indrukken en gewaarwordingen ons niet vooraf bekend, en met de door andere zinnen gegevene gewaarwordingen in overeenstemming moeten gebragt worden.
Onder die verschijnselen, waarmede men bij de gemagnetiseerde somnambulen en clairvoyants veel opheeft, behoort de gave om hun eigen ligchaam te doorzien, om het inwendige wezen van ieder, hoe bedekte ook gelegen, deel van hetzelve, zelss den kleinsten zenuwtak en de laatste takjes der fijnste bloedvaatjes, voor zich aanschouwelijk te maken, en gesteldheid, ligging, loop, uitwendigen vorm, verminderde of gestoorde verrigting van ieder werktuig, dat zich gedurende het leven en den gezonden staat aan alle zinnelijke waarneming onttrekt, te kunnen opgeven. Daartoe worden alleen de vragen des magnetiseerders vereischt, ondersteund door het betasten der deelen, waarover zij spreken zullen; en de somnambulen ontwikkelen, gelijk men meent, eene kennis van hun eigen ligchaam, alsof zij niet slechts ontleedkundige demonstratien vlijtig bijgewoond hadden,

{==514==} {>>pagina-aanduiding<<}
maar zelfs onder de eerste ontleders te rangschikken waren! En echter is men met de oplossing hiervan weldra gereed. Wat het ligchaam toch van eenen mensch uitmaakt, en binnen hetzelve gelegen is, dat werkt op hem, dat kan hij, wanneer óf de indruk daarvan óf het waarnemingsvermogen daarvoor versterkt is, of meuwe bronnen heeft, gevoelen, en eindelijk zichzelven duidelijk maken. Hij behoeft slechts eene grootere daarop gerigte opmerkzaamheid, de eene of andere der daarvoor te baat genomene vatbaarheden en krachten, welke men meerdere somnambulen, als zoodanig, toeschrijft, ofschoon zij in het gewone menschelijk bestaan niet te voorschijn treden. Maar zij moeten hun binnenste zien. De geheele oppervlakte des ligchaans laat men in een werktuig des gezigts, en eindelijk in ieder zinwerktuig, herschapen worden. Ieder ingewmd, ieder vezeltje behoeft slechts een oog te worden, en het licht, daartoe gevorderd, is weldra spoedig aangevoerd. Men laat onder het magnetiseren over enkele inwendige deelen der gemagnetiseerden eene groote lichtmassa uitstorten en ontwikkelen, daarheen vooral stroomen en zich concentreren. - Maar wij voor ons hechten aan deze doorschouwing van het ligchaam, of van de ziekelijke gesteldheid der onderscheidene deelen, geene waarde. Te onderscheiden, wat onder zoo veelvuldige ziekelijke verschijnselen oorzaak of werking, het oorspronkelijke en wezenlijke, of slechts gevolg en toevallige bijwerking zij, is dikwerf een vraagstuk, waarvoor de geoefendste geneesheeren staan blijven.
In één woord: er behooren nog vele eigenlijk vaste punten bepaald te worden, waaruit het onderzoek omtrent somnambulismus moet worden aangevangen. De leer van de werking der zenuwen in het algemeen, de theorie van sympathie en antipathie, die der betrekkingen tusschen de bersenen, het algemeen gevoel en de zoogenaamde vlechten en zenuwknoopen, vorderen meer bepaalde onderzoekingen. En, hoezeer het immer welligt voor ons verborgen zal blijven, waarin ei-
{==515==} {>>pagina-aanduiding<<}
genlijk het vermogen van gewaarwording in het algemeen, en van dat van het werktuig des gezigts in het bijzonder, besta; hoezeer men vaak die zelfde onbegrijpelijkheid van overgang van beweging tot gedachte, van zamenhang tusschen stof en geest ontmoete, - zoo moeten wij toch als zeker en door eene gezonde natuurkunde van den mensch gestaafd aannemen, dat sommige zenuwen door zichzelven en door de werktuigen, waarin zij zich verspreiden en waarmede zij zamenhangen, tot specifieke verrigtingen in staat zijn. Hiertoe is leiding van en naar de hersenen, dat is, vereeniging der zenuwen met de hersenen, eene noodzakelijke voorwaarde, hoezeer geenszins den grond van verklaring opleverende. Op die zenuwen maken alleen bepaalde prikkels, of inwerkingen, den hiertoe genoegzamen indruk. Alwat eene zenuw in staat stelt op eene eigendommelijke wijze aangedaan te worden, daarvoor zijn andere zenuwen ongevoelig. Specifieke gewaarwordingen zijn op deze wijze alleen aan de haar toegewijde zenuwen gebonden. Ieder uitwendig zintuig bezit zijnen, hem bepaald afgebaanden, zelfstandigen kring, die door ziekte vernaauwd en zelfs vernietigd kan worden, maar boven eene bepaalde grens niet te overschreden is. Deze kringen loopen nimmer in elkander. Alleen het oor hoort; alleen het oog ziet. Is een zinwerktuig door het een of ander gebrek buiten staat te werken, dan kan geen plaatsvervanger deszelss plaats bekleeden. Andere zinnen kunnen alsdan wel eenen
hoogeren trap bereiken, maar alleen in derzelver eigen gebied, niet in een vreemd. De mensch weet zich op velerlei wijzen hulp te verschafsen, en het zien en het hooren, zelfs in eenige wezenlijke punten, zonder aanmerkelijk nadeel, te vergoeden of te ontberen; maar de verrigtingen van zien en hooren hebben nooit in andere zinwerktuigen of op andere deelen des ligchaams plaats. Willekeurige spieren kunnen verlamd, aan de heerschappij van den wil onttrokken worden; nimmer, echter, zullen onwillekeurige spieren, wezenlijk en onmiddel-
{==516==} {>>pagina-aanduiding<<}
lijk, in willekeurige veranderd worden. Vele deelen van ons ligchaam, die rijk aan zenuwen zijn en met de hersenen in de naauwste beurtelingsche werking staan, verwekken in deszelfs gezonden staat geene waarneming der veranderingen, waardoor zij onafgebroken henengaan. In ziekten ontstaan niet zelden door deze deelen pijnlijke gewaarwordingen, drukking enz. Maar de zenuwen dezer werktuigen kunnen nimmer voorstellingen geven van de gesteldheid des ligchaams, waarmede zij in aanraking komen. Zien, derhalve, enlezen met de zenuwvlecht, zien met de toppen der vingeren, wier zenuwen door geene zenuwknoopen henengaan, of met de over het gansche ligchaam verspreide huid, is onmogelijk, en blijkt ook niet uit zuivere toereikende daadzaken. Het eigendommelijk gevoelvermogen dezer deelen kan verhoogd worden, of eene ziekelijke wijziging bekomen, en alsdan aanmerkelijke verschijnselen voortbrengen, waaraan de gespannen en tot misleiding aanleiding gevende verbeelding der slaapredenaars en hunne waarnemers velerlei wonderbaars hecht; maar dit gevoelvermogen overschreedt nimmer zijne grenzen, trekt nimmer eene eigendommelijke werkzaamheid van andere zinwerktuigen tot zich, tast nimmer derzelver kring aan, en kan in geen nieuw zinwerktuig veranderd worden. Het zoo veelvuldig in aanmerking genomen stelsel der zenuwknoopen kan, wanneer het eigenaardig gewijzigd of ziekelijk wordt, van eenen grooten invloed op de hersenen en alle
zielewerkzaamheden zijn, deze opwekken, onderdrukken, eene andere rigting geven, en zelfs in verwarring brengen; maar nimmer derzelver zitplaats worden, nimmer de verrigtingen der hersenen zichzelven toeëigenen, of aan dezelve indrukselen der zinnen mededeelen.
Dan, wij meenen door de eene en andere aanmerking reeds genoegzame bewijzen gegeven te hebben, dat men ons voor geenen ligtgeloovigen aanhanger des dierlijken magnetismus te houden hebbe. Het resultaat van hetgeen wij deswege gelezen en ge-
{==517==} {>>pagina-aanduiding<<}
zien hebben, zal, onzes inziens, tot het volgende zich kunnen bepalen:
Er is in het algemeen aan de waarheid en toereikendheid der dierlijk-magnetische verschijnselen niet te twijfelen. Het moge onmogelijk schijnen, te willen bepalen, wat hier werkt en hoe het werkt, de waarnemingen zijn niet te ontkennen.
Door het dierlijk magnetismus is echter geene groote natuurkracht ontwikkeld, geene ontdekking ontstaan, welke met die van den magneet, de electriciteit en het galvanismus is gelijk te stellen; veel minder is men door hetzelve het ware wezen des levens meester geworden.
Hetzelve is niet als een zoo groot vermogen te beschouwen, dat altijd plaats heeft, altijd zijnen invloed oefent; daar weinigen voor hetzelve vatbaarheid bezitten.
Het is hoogst onwaarschijnlijk, dat er bij de bewerking eene stof wordt medegedeeld, waaraan veel waarde te hechten is; daar er bij den magnetiseerder anders geheel andere verschijnselen, die zulk een belangrijk verlies zouden kenmerken, moesten plaats grijpen.
Alle de verschijnselen van het met het dierlijk magnetismus in verband staande somnambulismus en helderziendheid ontwikkelen zich ook in zenuwziekten.
Beiden zijn eigendommelijke ziekelijke toestanden, waartoe de dierlijk-magnetische manipulatiën alleen aanleiding kunnen geven, in zoo verre zij den aanleg tot zulke zenuwongesteldheden tot uitbarsting brengen, of, wanneer zoodanige ziekten reeds ontstaan zijn, in den bepaalden vorm doen overgaan. Het magnetiseren is dus eene daartoe gelegenheid gevende oorzaak; terwijl maar weinigen in somnambulen te verplaatsen zijn.
Het volle geloof des magnetiseerders aan het gewigt zijner inwerking, de geheele ziel, de levendigste wensch om hulp te verschaffen, schijnen noodig te zijn.
Aan de uitspraken der somnambulen, met betrekking tot de kennis en ongesteldheden van hun ligchaam, is

{==518==} {>>pagina-aanduiding<<}
niet veel waarde te hechten; gelijk in het algemeen derzelver uitspraken zeer dikwijls verkeerde en tegenstrijdige uitkomsten hebben.
De aanwending van het dierlijk magnetismus, onder toezigt van daartoe bevoegde personen, is niet af te raden. Want wij kunnen aannemen, dat er, gedurende de ontwikkeling van hetzelve, in sommige stelfels des dierlijken ligchaams, veelvuldige bewegingen plaats hebben.
Het zenuwgestel, en dat der hersenen, schijnt op eene aanmerkelijke wijze aangedaan te worden, en van deze aandoening het wezenlijke en eigenaardige der hoogere graden af te hangen.
Men magnetisere nimmer om proeven te nemen.
Dit echter belette niet, dat men er zich ernstig op toelegge om waarnemingen te doen. Ja, het mag als eene dringende behoefte beschouwd worden, dat een of meerdere onbevooroordeelde waarnemers, met de noodige kennis der natuurkunde van den mensch voorzien, met een kritisch oog de leer van dit even algemeen geprezen als gelaakt onderwerp nagingen, waarschuwden waar men te verre ging, berispten waar men onvolkomen en onvolledig waarnam, met ernst en kracht het op eenen dwaalweg geraakt onderzoek in den kring der empirie terugwezen, en met onverbiddelijke gestrengheid zoogenaamde halve en valsche kennis, verwaandheid en aanmatiging, waar zij die vonden, aan verachting, en zelfs aan bespotting, prijs gaven. Het mag hier echter geene zucht worden, om zich ten koste van anderen te vermaken, of om den man, die zich, welligt ter goeder trouwe, te verre vervoeren liet, van verkeerde oogmerken te beschuldigen, of zijnen goeden naam verdacht te maken. Het dwalen toch is menschelijk, en in de hitte des strijds lijdt de waarheid het meest; om deze alleen behoort het strijdperk geopend te worden, en zachtmoedigheid en toegevendheid de wapenrusting der strijders te zijn. Grondig onderzoekende, behoeft men voor geen bijgeloof bevreesd te

{==519==} {>>pagina-aanduiding<<}
zijn; want bijgeloovig te gelooven, is niet het onbegrijpelijke te gelooven, maar zonder behoorlijk onderzoek te gelooven. Men wane niet, dat het Rapport der Fransche Akademisten van den jare 1784 zulk een onderzoek overtollig of min noodzakelijk maakt. Hetzelve heeft het magnetismus zeer diepe wonden toegebragt. Het oordeel dezer Commissie kon niet anders zijn, voldeed volkomen aan de behoefte van dien tijd, en is dan ook van den weldadigsten invloed geweest tot stuiting van het bederf, dat reeds diepe wortelen geschoten had. Neen: eene dergelijke vereeniging van verdienstelijke mannen zoude andermaal eene wenschelijke zaak zijn, door den voortgang onzer vermeerderde kennis noodzakelijk gemaakt: want in eene zaak, waarin de gevoelens nog zoo zeer verdeeld zijn, behoort men niet te zwijgen; alleenlijk bij ieder onderzoek zich verhessende boven die slaafsche gehechtheid aan eenig stelsel, welke de waarheid onderdrukt, en allen waan van verkregene volkomenheid zorgvuldig verwerpende; de waardigheid der echte kunst handhavende, door op eene eerlijke wijze nuttig te zijn, daar toch niets nuttig is, dat ook niet eerlijk zij; onder geleide van rede en ervaring alleen alle verdichtselen en vooroordeelen verbannende, en de natuur in hare werkingen ijverig nasporende, waardoor dan ook hare kracht en orde tot aan het einde der eeuwen ongeschonden blijven.





Togt op den Vesuvius.

Door

Châteaubriant.

Heden, den 5den Januarij 1804, ben ik ten zeven ure des morgens van Napels vertrokken. Ik ben in Portici. De zon heeft de morgennevels verstrooid, maar de top van den Vesuvius is steeds in wolken gehuld. Ik heb eene verbindtenis aangegaan met eenen Cicerone,

{==520==} {>>pagina-aanduiding<<}
die mij tot den krater des vulkaans zal voeren. Hij bezorgde mij twee muilezels, één voor mij, één voor hem, en zoo begaven wij ons op weg. Ik begin langs een tamelijk breed pad naar boven te stijgen, tusschen twee plantsoenen van wijngaardranken, die zich bij populieren opwinden. Ik ga de opgaande winterzon vlak tegen. Een weinig onder de digte nevel-wolken, welke tot de middelste luchtlaag afzakken, zie ik de toppen eeniger boomen; het zijn de olmen der Heremitage. Regts en links vertoonen zich ellendige wijngaardeniershutten onder de welige ranken der Lacryma-Christi. Overal een verbrande bodem, ledige wijnbergen, met zonneschermvormige dennen afgewisseld, eenige aloëes in de heggen, ontelbare afrollende steenen, maar geen enkele vogel.
Ik bereik het eerste bergplat. Eene kale vlakte breidt zich voor mij uit. Ik ontdek de beide toppen van den Vesuivius, ter linker hand de Somma, ter regter den tegenwoordigen mond des vulkaans. Beide toppen zijn in bleeke wolken gehuld. Ik ga vooruit. Op de eene zijde zie ik de hoogte der Somma verdwijnen; aan de andere onderscheid ik reeds de voren in den kegel des vulkaans, dien ik beklimmen wil. De lava van 1766 en 1769 bedekt de vlakte, welke ik doorwandel. Het is eene vreesselijke rookwoestijn, waar de lava, als slakken (uitgebrande stosfen) rondgestrooid, zich, op den zwarten bodem, als witachtig schuim, of verdroogd mos, vertoont.
Het pad ter linker hand volgende, laat ik den kegel des vulkaans ter regter hand liggen, en kom aan den voet eens heuvels, of veeleer eens muurs, door de lava gevormd, die Herculanum bedekt heeft. Deze muur is op den rand der vlakte met wijngaarden beplant, en de andere zijde loopt nederwaarts in een diep, dik met hout bezet, dal. De koude wordt zeer gevoelig.
Ik beklim den heuvel, om de Heremitage te bereiken, welke men op de andere zijde ziet. De hemel schijnt neder te dalen; de wolken zinken, en vliegen

{==521==} {>>pagina-aanduiding<<}
langs de aarde, als een graauwachtige rook, of als asch, door den wind gejaagd. Reeds hoor ik het ruischen van de olmen der Heremitage. De kluizenaar komt om mij te ontvangen. Hij heeft den toom mijns muilezels gegrepen. Ik stijg af. De kluizenaar is een lang man van een goed uitzigt en een open gelaat. Hij voert mij in zijne cel, dekt mij zelf de tafel, en zet mij brood, appelen en eijeren voor. Hij heeft zich tegenover mij geplaatst, leunt met beide ellebogen op de tafel, en begint op zijn gemak te snappen, terwijl ik ontbijt.
De wolken hadden zich digt om ons zaamgetrokken. Men kon geen voorwerp uit de vensters der Heremitage onderscheiden. Men hoorde in dezen nevel-afgrond niets, dan het gehuil van den wind, en het verre bruisen der zee aan de kusten van Herculanum. Is het niet merkwaardig, dat deze stille schouwplaats van Christelijke gastvrijheid in eene kleine kluis, aan den voet eens vuurbrakenden bergs, te midden van onweren wordt aangetroffen?
De kluizenaar bragt mij het boek, waarin de vreemdelingen, die den Vesuvius bezoeken, gewoon zijn iets te schrijven. Ik heb er geene enkele gedachte in gevonden, welke verdiende bewaard te blijven. De Franschen hebben zich te vreden gehouden met den dag huns bezoeks aan te teekenen, of, met de natuurlijke hoffelijkheid, die hun eigen is, den gastvrijen kluizenaar te prijzen. Dit zij zoo als het wil, de vuurberg heeft den reizigers niets merkwaardigs ingegeven; en dit bevestigt mij in de, reeds lang opgevatte, gedachte, dat groote mannen, zoo wel als groote voorwerpen, minder dan men meent, geschikt zijn om groote gedachten op te wekken. Derzelver grootheid ligt als aan den dag, en alles, wat men, buiten de daadzaak, er bijvoegt, dient enkel om ze te verkleinen. Het nascitur ridiculus mus geldt van alle bergen.
Ik breek om half drie ure uit de Heremitage op. Ik klim weder over den lava-heuvel, dien ik reeds bestegen had. Links ligt het dal, dat mij van de Somma scheidt; regts,

{==522==} {>>pagina-aanduiding<<}
de vlakte van den kegel. Ik ga, al klimmende, over den rug des heuvels. In dit verschrikkelijk oord vind ik geen levend schepsel, dan een arm, mager, geel, half naakt meisje, dat onder den last van den bundel hout, waarmede het van den berg kwam, bezweek.
Ik kan wegens de wolken niets zien. De wind, die van onder op waait, jaagt de wolken van het zwarte bergplat, dat ik overzie, en drijft ze op den rug des lava-wegs, over welken ik wandel; ik hoor niets dan de voetstappen mijns muilezels.
Ik verlaat den heuvel, wende mij regts, en daal naar de vlakte af, die aan den kegel des vuurspuwers eindigt, en over welke ik meer naar beneden reeds, toen ik naar de Heremitage afzakte, gekomen ben. Zelfs bij het gezigt dezer verkalkte overblijfselen der verwoesting kan zich de verbeelding naauwelijks die velden van vlammen en gesmolten metalen schilderen, welke zich op het oogenblik eener vuur-doorbraak uitstorten. Welligt zweefden zij dante voor den geest, toen hij in zijne Hel de brandende zandwoestijnen maalde, waar eeuwige vlammen langzaam en stil aftrekken -

Come di neve in Alpe senza vento. 

Thans openen zich hier en daar de wolken. Ik zie plotseling, van tijd tot tijd, Portici, Caprea, Ischia, Posilipo, de zee, met de witte zellen der visscherskanen bezaaid, en de kusten des zeeboezems van Napels, door oranjeboomen beschaduwd. Het is het Paradijs, van uit de Hel gezien.
Ik heb den voet des kegels bereikt. Wij stijgen van onze muilezels; mijn leidsman geeft mij eenen langen stok, en wij beginnen in de ontzaggelijke aschhoopen naar boven te klimmen. De wolken dringen zich te zamen, de nevel verdikt zich, en de donkerheid neemt toe.
Ik ben op den top van den Vesuvius. Ik zit, schrijvende, aan den mond des vuurbergs, en ben voorne-
{==523==} {>>pagina-aanduiding<<}
mens in zijnen muil af te dalen. De zon blikt somtijds door den nevelsluijer, welke den geheelen berg inhult. Dit bijlicht, dat mij een der schoonste landschappen der aarde verbergt, verhoogt nog meer de verschrikkingen van dit oord. De Vesuvius, door nevel-wolken van het betooverend land gescheiden, dat rondom zijnen voet ligt, schijnt zich midden in eene woestenij te verheffen; en de schrik, welken hij inboezemt, wordt niet verzacht door het gezigt eener bloeijende stad aan zijnen voet.
Ik sloeg mijnen leidsman voor, in den krater neêr te dalen. Hij maakte eenige zwarigheid, om meer gelds te bekomen. Wij kwamen omtrent eene som overeen, welke hij op het oogenblik hebben wilde. Ik gaf hem het geld. Hij kleedde zich uit. Wij gingen eenigen tijd langs den rand des afgronds heen, om een pad te vinden, dat minder steil en gemakkelijker naar beneden voerde. De gids bleef eindelijk staan, en waarschuwde mij om gereed te zijn. Wij daalden af.
Wij zijn in de diepte van de kolk. Hoe zou ik dezen chaos malen! Men verbeelde zich een bekken van eene mijl omvangs en drichonderd voet hoogte, dat zich in de gedaante eens trechters opent. De randen, of inwendige wanden, zijn gegroefd door de vuurstroomen, welke het bekken bevat en uitgeworpen heeft. De uitstekende gedeelten dezer groeven gelijken naar de pilaarwerken van gebakken steen, waarmede de Romeinen hunne zware muurwerken ondersteunden. Hier en daar hangen groote rotsklompen bij de wanden neêr, en derzelver met een deeg van asch vermengde ruïnen bedekken den bodem des afgronds.
De grond van het bekken is op verscheidene wijze gescheurd. Nagenoeg in deszelfs midden ziet men de groote openingen, die eerst in lateren tijd ontstaan zijn, en in het jaar 1798, gedurende het verblijf der Franschen in Napels, vlammen uitwierpen.
Uit verscheidene deelen van de kolk, bijzonder op de zijde van Torre del Greco, stijgen rookwolken op. Op

{==524==} {>>pagina-aanduiding<<}
de tegenovergestelde zijde, naar Caserta heen, zag ik eene vlam. Wanneer men de hand in de assche houdt, vindt men die, eenige duimen diep onder de oppervlakte, gloeijend heet.
De kolk heeft de kleur eener uitgegloeide kool. Maar de Voorzienigheid kan, gelijk ik dikwijls heb opgemerkt, wanneer zij wil, zelfs over de verschrikkelijkste voorwerpen bekoorlijkheden verspreiden. De lava is op eenige plaatsen blaauw, hemelsblaauw, geel en hooggeel gekleurd. De door het geweld des vuurs daarheen geslingerde en verdraaide granietblokken hebben zich aan de uiteinden als palmen en acanthusbladen omgebogen. De vulkanische stof, die op de rotsen, over welke zij vloot, gestold is, vormt hier en daar rozen, vuurraden, banden, doet de gedaanten zien van planten en dieren, en bootst de menigvuldige teekeningen na, welke men in de agaten vindt. Ik zag op eene blaauwachtige rots eene zwaan van witte lava, die zoo volkomen gelijkende was, dat men zou gezworen hebben, dat de schoone vogel op eene stille watervlakte rustte, den kop onder den vleugel verbergende, en den langen hals als eene rol zijde over den rug uitstrekkende.
Ik vind hier het diepe zwijgen weder, dat ik eenmaal omstreeks den middag in Amerika's bosschen vond, toen ik, mijnen adem inhoudende, slechts het tikken der polsen in de slapen mijns hoofds en het kloppen van mijn hart vernam. Somwijlen slechts vielen windvlagen van den top des kegels neder in de kolk, ruischten in mijne kleederen, en fluitten in mijnen stok. Ook hoorde ik eenige steenen onder de voeten mijns geleiders, die in het zand klom, naar beneden rollen. Een flaauwe weergalm, als de klank van metaal of glas, verlengde het geruisch van den val, tot alles weer zweeg. Welke grafstilte, vergeleken met het vreesselijk geraas, dat dit zelfde oord deed schudden, toen de berg het vuur zijner ingewanden uitgoot, en de aarde met duisternis bedekte!
Men kan hier eene regt wijsgeerige aanmerking ma-
{==525==} {>>pagina-aanduiding<<}
ken, en, zoo men wil, met der menschen werken en ftreven medelijden betuigen. Immers, wat zijn alle die beroemde omkeeringen van rijken en staten tegen de natuurverschijnselen, welke de gedaante der aarde en der zeeën veranderen? Gelukkig ware het nog, zoo de menschen de weinige oogenblikken, welke zij bijeen zijn, niet aanwendden om elkanderen te kwellen. Maar, zoo dikwijls de Vesuvius zijne afgronden opence, om steden te begraven, heeft zijne woede de menschen onder bloed en tranen gevonden. Wat zijn de eerke teekenen van gezellige zeden, de eerste sporen van menschelijke tegenwoordigheid, welke men, in onze oagen, onder de gedoofde asch des vuurspuwenden berts gevonden heeft? Foltertuigen en geboeide geraamten. (*)
De tijd verkeert, en even zoo veranderlijk zijn der menschen lotgevallen. Het leven, zegt een Grieksch gezang, vliegt als het rad eens wagens.
Plinius verloor het leven, daar hij van verre den brandenden berg wilde beschouwen, in welks kolk ik gerust nederzit. Ik zie den afgrond rondom mij dampen. Ik denk er aan, dat, weinige vademen dieper, eene vuurkolk onder mijne voeten is; ik denk er aan, dat de brandende berg zich eensklaps openen, en mij met deze vergruisde marmerblokken in de lucht slingeren kon.
Welke Voorzienigheid heeft mij herwaarts gevoerd? Door welke toeval hebben de stormen des Amerikaanschen Oceaans mij op de velden van Lavinium geworpen? Ik voel mij gedreven, een blik terug op dit onrustig bewogene leven te werpen, waar alles, gelijk de H. augustinus zegt, met ellende vervuld is, en de hoop ledig van geluk. Op Armorica's rotsen geboren, hoorde ik in mijne wieg eerst het bruisen der zee; en aan hoe vele oevers heb ik niet sedert even dezelfde golven, die ik hier wedervinde, zich zien breken! Wie had mij voor weinige jaren gezegd, dat ik

{==526==} {>>pagina-aanduiding<<}
de baren, welke op de kusten van Engeland, of op de zandige stranden van Kanada, aan mijne voeten rolden, aan de graven van scipio en virgilius zoude hooren zuchten? Mijn naam staat in de hut des wilden van Florida geschreven. Nu staat hij ook in het boek des kluizenaars op den Vesuvius. Wanneer zal ik aan de poort mijner vaderen wandelstaf en reismantel nederleggen?

O Patria! O Divum domus Ilium! 

Hoe benijde ik het lot diergenen, die nooit hunne bakermat verlaten hebben, en niemand avonturen vertellen kunnen!




Benige bijzonderheden, rakende den veldslag. bij Quatrebras, enz.

(Paris revisited in 1815 by way of Brussels; by john scott. Lond. 1816.)

Vertrek der Engelschen uit Brussel naar den slag van Waterloo.

Het was één uur des morgens van den 16den Junij 1815, dat het geluid des waldhoorns door de straten van Brussel weergalmde, den soldaat tot de loopplaats oproepende. Bevorens waren orders uitgevaardigd, dat elk zich in gereedheid moest houden om uit te trekken.
Het trof vele duizend ooren; maar, schoon het nog duister was, zoo wekte het ditmaal weinigen uit den slaap. De Officiers der armee waren in drukte geweest om zich gereed te maken, gedurende al den tijd des avonds, sedert zij last ontvingen om zich marschvaardig te houden. Te Brussel was de onrust en angst in alle harten: ieder huis was het tooneel van scheidingen, niet min teeder en smartelijk om de korte gemeenzaamheid, welke was voorafgegaan. De jonge lieden,

{==527==} {>>pagina-aanduiding<<}
die niet zeer zorgvuldig geweest waren, liepen heen en weêr, om zich allerlei noodwendigheden voor den marsch te verschaffen. Bloedverwanten en bijzondere vrienden, tot verschillende regimenten behoorende, snelden voor een oogenblik te zamen, om elkander de hand te drukken en met wederkeerige vertrouwde kommissien kortelijk te belasten, welke de overblijvende had te volbrengen.
Het gezigt van Brussel, terwijl de troepen bijeenkwamen en zich in hunne gelederen begaven, wordt beschreven als allerbijzonderst en treffend. Het kon niet missen zoo te zijn. De duisternis maakte spoedig plaats voor de eerste morgenstralen van den zomerschen hemel; maar de kaarsen bleven nog aanhoudend door de ramen schijnen, toonende, dat er niemand dien nacht zich had ter rust begeven; en derzelver bleeke glans, naarmate de morgen vorderde, gaf een melankoliek, ziekelijk aanzien aan de straten, wel strookende met het gevoel der aanschouwers, die zich verzamelden om vlugge en wakkere lieden te zien in den dood gaan. Het licht was naauwelijks toereikend, voor de marsch begon, om de aangezigten te onderscheiden; pluimen, vaandels en bajonetten was bijna alles, wat men kon ontdekken. Men liep af en aan, en verzanelde en rangschikte zich in een nevelig duister. Officers te paard kwamen eensklaps voor den dag uit de diepe schaduwen, die in de verte lagen verspreid; luid geschreeuw werd gehoord, veroorzakende eene verwarring, die echter spoedig in krijgskundige geregeldheid eindigde. Vrouwen, die te huis asscheid genomen nadden, konden zich hiermede niet te vreden houden, maar begaven zich naar buiten, en stonden in ligte, onachtzame kleeding op de hoeken, waar zij wisten, dat hare vrienden moesten voorbij komen, - bijna beschaamd over hare gewaarwordingen, maar buiten staat den wensch te weerstaan, om nog een' blik te gewinnen, en nog een' handdruk te ontvangen. Onze Ofsiciers spreken met geestdrift van de Brusselaren,

{==528==} {>>pagina-aanduiding<<}
bij welken zij zijn gehuisvest geweest. Één werd omhelsd door zijnen hospes op het oogenblik des vertreks, en gedrongen te beloven, dat, zoo eenig voorval hem naar Brussel terug mogt voeren, hij zou wederkeeren in hetzelfde huis, waar hij lang op de vriendelijkste wijze was onthaald. De belofte werd gehouden: slechts één dag verliep, alvorens de Officier weer voor de deur van dezen goeden burger stond. Hij vertoonde zich bebloed, uitgeput en benaauwd: zijn noodiger ontving hem met opene armen: ‘Nu,’ zeide hij, ‘hebt gij mij voor altijd tot uw' vriend gemaakt; want gij hebt uwe belofte gehouden, en getoond, dat gij staat maakte op mijne opregtheid.’ Iedere mogelijke oplettendheid werd dien Officier bewezen, gedurende verscheidene maanden zijner langzame herstelling; en er was geene mindere kieschheid in de wijze, als hartelijkheid in de neiging, die dezelve voorschreef.

Wellington bij Quatrebras.

Kort na drie ure ('s namiddags) reed de Hertog van wellington naar dat gedeelte van het slagveld, hetwelk onmiddellijk aan het dorp Quatrebras ligt. Hij werd gevolgd door zijnen staf, die echter niet zeer talrijk was. Hij hield eenige roeden in het front des 92sten regiments stil, blootgesteld aan een zeer hevig vuur van kogels en druiventrossen. Hij sprak weinig of niets: zijn blik was die van een volkomen bedaard, maar ernstig en misschien eenigzins bezorgd man. Hij zag met inspanning naar verschillende deelen van het veld, waar gevuurd werd, en haalde dikwijls zijn horloge uit, alsof hij de aankomst berekende der regimenten, die nog gewacht werden. Hij zeide omtrent dezen tijd iets, wanneer de kavallerij mogt verwacht worden. De kogels, intusschen, boorden en vlogen in en langs den grond, waar hij stond. Hij was niet lang op het veld geweest, of de arm van een' Officier, met wien hij zoo even in gesprek geweest was, werd weggenomen door een' kogel. De lijder werd terstond weggebragt, - maar zijne Lord-
{==529==} {>>pagina-aanduiding<<}
schap werd niet bespeurd eenige acht te slaan op het onaangename voorval. Men houdt het voor eenen goeden en zelfs menschlievenden regel, op deze schijnbaar onachtzame wijze te handelen, in zoodanige omstandigheden, waarin noch moed noch tijd moeten verspild worden: al de verligting, welke men den gekwetsten kan geven, is, voor hen te zorgen, - en uitdrukkingen van medelijden, of zelfs het minste blijk deszelven, zou slechts de aandacht aftrekken, en misschien den moed benadeelen.
Kort na dit voorval steeg de Hertog van zijn paard, en, zijnen staf hetzelfde bevelende te doen, zat hij voor een' kleinen tijd neder op den grond. De regimenten, naarmate zij aankwamen, marcheerden het veld binnen, langs den weg, waar zijne Lordschap zich bevond; de kogels vlogen onophoudelijk onder hen; één nam den knapzak van den schouder eens gemeenen; hij vloog tot eenen aanmerkelijken afstand, maar de man liep hem na, en bragt hem terug, onder het luid gelach van allen, die het zagen.
De Brunswijksche ruiterij werd teruggedrongen door de Fransche kurassiers op dit punt: de Hertog ontweek hunnen uitval.
Hij hernam zijnen ouden grond: - het gevecht breidde zich thans uit. Een Officier, behoorende tot het bataljon digt achter zijne Lordschap, zag op ééns eene zware kolom Fransche infanterij naderen. Hij riep haastig en luide: ‘Daar is een korps van hen!’ De Hertog hoorde, wat er gezegd werd; en zachtjes, zonder eenige verandering in zijne houding, keerde hij den kop van zijn paard in de rigting, werwaarts de Officier wees, en stapte langzaam naar dien weg. ‘Ja,’ zeide hij, ‘dat is een aanmerkelijk korps daar - een aanmerkelijk getal inderdaad.’ Vervolgens, zonder zijnen bedaarden toon te veranderen: ‘Kolonel, gij moet aanvallen.’ De aanval geschiedde, en andere aanvallen volgden, die over het geheel slaagden; maar naauwelijks iets van dat wakkere bataljon keerde terug, - en

{==530==} {>>pagina-aanduiding<<}
dit geringe overschot werd zelf tot een overschot verminderd, op den roemvollen, maar verschrikkelijken dag van den 18den.
Wij vinden ons verpligt, in wederspraak van sommige verspreide geruchten, hier bij te voegen, dat de Hertog zelfs voor geen oogenblik aan de uitkomst van den veldslag wanhoopte. Een uitstekend Britsch Generaal, zijne Lordschap, in den avond van den slag, eenige min of meer ontmoedigende bedenkingen gemaakt hebbende, kreeg ten antwoord: ‘Gij bedriegt u. Binnen het half uur (op zijn horloge ziende) zult gij zien zijn zij geslagen. Ik ken mijne eigene troepen, zoo wel als die, tegen wie zij vechten.’

Eene dame te Brussel had vier Schotten in kwartier. Deze verlieten haar huis den 15den Junij, en één keerde gewond terug; de anderen waren op het slagveld gebleven.

Een Schot snelde naar eenen, op den grond zittenden, gewonden Franschman, om hem af te maken. Deze zag zijnen vijand naderen, met de bajonet op hem gerigt, - hij veranderde nogtans niet van gelaat, uitgezonderd dat hij een luimig glimlachje, als van vriendelijk verzoek, op zijn wezen trok, terwijl de ander digt bij kwam, en, zijne schouders ophalende en de handen uitstrekkende, riep hij op eenen toon van goedhartig beroep: ‘Ah, Monsicur Anglais!’ De Hooglander was vermurwd: ‘Loop naar de achterhoede, jou....!’ was het antwoord. De arme Franschman deed zijn best, om te kruipen, nog altijd met een lachje op het gelaat, waarheen zijn overwinnaar wees.

Bijna iedereen, met wien ik in gesprek kwam, die in dezen wanhopigen slag was ingewikkeld geweest, sprak in de sterkste bewoordingen van de houding der arme gewonde paarden. Wanneer ze getrossen werden, ble-
{==531==} {>>pagina-aanduiding<<}
ven ze staan, beefden in elke spier, en zuchtten diep, terwijl hunne oogen woeste ontzetting vertoonden.
Het paard van een zeer gedistingueerd Ossicier van de garde te paard behoudt nog de levendige herinnering der schokken en schrikken, in het treffen ondergaan; het geschreeuw en geraas daarvan schijnt zich in deszelfs ooren vastgezet te hebben: - wanneer iemand hem in den stal nadert, stelt hij zich in postuur tot een' aanval, en springt alsof hij een' sabelhouw wilde ontwijken.
Sommigen der paarden, daar zij op den grond lagen, van de eerste slaauwte door hunne wonden hersteld zijnde, vielen aan het eten van het gras rondom hen, - zich dus omringende met een' kring van kalen grond, welks beperkte uitgebreidheid hunne zwakheid bewees.
Anderen dezer belangrijke dieren, aan welken de mensch zich zoo krachtig hecht, zag men gerustelijk grazen midden op het slagveld, tusschen de beide vijandelijke linien, de ruiters van derzelver rug weggeschoten zijnde; terwijl de kogels, die hun over den kop vlogen, en het geraas voor, achter en ter zijde, hen geen oogenblik astrokken van de gewone aandristen hunner natuur.

Een Fransch scherpschutter trok, gedurende een' geruimen tijd, partij van het ligchaam eens gewonden Britschen Osficiers, die verre vooruit gevallen was, gedurende een' aanval, door zijn regiment gedaan. De Franschman laadde zijne bus, kruipende achter zijnen gevallen vijand, en kwam dan een weinig vooruit om haar af te schieten, wederom terugkeerende om zich klaar te maken voor een ander schot. Terwijl deze werkzaamheid haven gang ging, greep een gesprek stand tusschen de partijen. ‘Gij Engelschen zult gewis van onzen Keizer geklopt worden,’ zeide de tirailleur; ‘gij hebt geen kans met ons.’ Dit werd verscheidene keeren herhaald, terwijl hij naar zijnen ouden schuilhoek terugkeerde; - maar ten laatste kwam de Franschman

{==532==} {>>pagina-aanduiding<<}
terug met een' grappigen lach op zijn wezen, en, in plaats van, als voorheen, te blijven om zijn geweer te laden, riep hij in haast uit: ‘Ah, ma foi, ik geloof, gij Engelschen zult den Keizer kloppen: bon jour, mon ami!’

Een Engelsche dragonder lag gewond binnen de Fransche linien. Eene stroopende partij Franschen plunderde den armen knaap uit, - en verscheidenen van hen, die in Engeland als krijgsgevangenen geweest waren, namen deze gunstige gelegenheid waar, om hem eene les te lezen over zekere politieke daden en beginsels; zoo als het regt der Fransche natie om haren eigen Souverein te kiezen, en de trouweloosheid en roofzucht van Engeland, welks onuitputbaar goud altijd werkzaam was om oorlog en alle de ellenden der tweedragt te verwekken. Onze bloedende soldaat was verpligt zeer onderdanig te luisteren naar deze leer en beschuldigingen, - ‘want gij weet, Mijnheer,’ dit waren zijne woorden, ‘zij waren mij thans de baas.’

(Het vervolg hierna.)




De Rijnval bij Schafhausen.

De herfst versierde de boomen, het vriendelijke licht der zinkende zon het gansche landschap langs den weg van Bazel naar Schafhausen. Mijn geest, sedert vele weken met niets bezig gehouden, den met de liefelijkste beelden des schoonen Zwitserlands, had alle boeijen des gewonen levens afgeworpen; de donkere wolken der toekomst waren voorbij getrokken, alle kleine wonden des verledenen geheeld. De tegenwoordigheid streelde mij; van haren schoot lachte mij de zachte hoop, en het krachtige geloof aan het goede toe. Ik was als nieuw geboren. Mijn trouwe medgezel door het leven zag somtijds mij, dan ik hem aan, met dien blik, welke den zaligen vrede der ziele, veel beter dan woorden, verkondigt. Ik dacht niet aan hetgeen mij gelukkig gemaakt had, niet aan hetgeen mij verbeidde; ik was verloren in de onuitsprekelijk zoete rust. -

{==533==} {>>pagina-aanduiding<<}

‘Hoort gij, hoe de Rijn dondert?’ vroeg de voerman. Het ging mij, alsof iemand mij met een' steek uit eenen verkwikkenden sluimer wekte. ‘Moet zich ook die vriend met gedruisch aanmelden?’ zeide mijn man. - ‘Zijn wij dan reeds bij Schafhaufen?’ - ‘In twee uren,’ antwoordde mijn weldoener op den bok. - De Rijn werd intusschen gestadig luidruchtiger, tot het hem gelukte, eindelijk mijne opmerkzaamheid geheel tot zich te trekken, en groote verwachtingen bij mij op te wekken.
Ik kon den anderen morgen naauwelijks afwachten. Vóór het aanbreken des dags sprong ik uit het bed in mijne kleederen. Doch hoe schrikte ik, toen de bediende ons met groote zielerust zeide, dat er buiten een dikke nevel was. ‘Hij zal wel overgaan,’ zeide mijn man. ‘Neen,’ antwoordde de ongeluks-profeet, ‘er komt regen uit, en die houdt hier zeer lang aan.’ Ik had kunnen schreijen; ik wist, dat mijn man zich niet kon ophouden. Deze ging met groote schreden den kamer eenige keeren snel op en neêr; toen stond hij stil, en zeide: ‘Tot tien ure zullen wij het afwachten.’ Ik zette mij tot geduld, en gaf den hemel goede woorden. Het sloeg tien uur; maar de nevel wilde er geen acht op slaan. ‘Ik wil toch naar de plaats van den val gaan,’ zeide mijn man. ‘Mijne verbeelding moge den kwaden trek van den nevel eenigzins weer goed maken. Wilt gij mede?’ - Gemelijk over de te leur gestelde verwachting, en ontevreden met mijzelve, dat ik, in spijt mijner geestelijke wedergeboorte op gisteren, nog steeds een broos werktuig in de hand der werkelijkheid was, zeide ik: ‘Neen! Ik zou mij, wanneer ik het langgewenschte doel zoo nabij was, slechts nog meer ergeren.’ - ‘Dat zult gij niet! Welligt: - doch ik wil u niet misleiden.’ - ‘Gij weet,’ zoo brak mijn verdriet thans los, ‘gij weet, ik kan geenen nevel verdragen - noch in de diepte noch in de hoogte, noch in proza noch in verzen, noch in Schafhausen noch aan den Rijn-val.’ - ‘Maar men ziet mogelijk, schoon ook door eenen zwaren sluijer, toch iets.’ - ‘Ik voor mijn deel,’ antwoordde ik, ‘zie alle voorwerpen gaarne klaar en duidelijk in de geslalte, zoo als ze God voor mijne gezonde oogen geschapen heeft. Ga alleen, lieve man, en behelp u zoo goed gij kunt.’ - Hij nam hoed en stok, eenigzins
langzaam, en zag mij, als biddend, aan. - Ik bezon mij, en reikte hem den arm, terwijl ik

{==534==} {>>pagina-aanduiding<<}
dacht: ‘Hebt gij niet dikwijls oorden betreden, waar een groot verschijnsel iets verhevens gewerkt had, en zijt in eerbied of verrukking opgeheven geweest, schoon gij noch verschijnsel, noch werking zaagt?’ - Ik ging mede. Het berouwde mij niet.
Wij stonden aan den oever des Rijns, nog eenige honderd schreden voor zijnen val. Wij stonden in dikke duisternis gehuld, in den onzaligen toestand der ziele, die zonder licht is. - Doch slechts voor eenen korten tijd: daar - hoe kan ik u dat beschrijven? Had het iets van de werking eener grootsche muzijk?...Wilt gij met de werken der stervelingen de werken des Oneindigen vergelijken! - Wat ik hoorde, was den donder gelijk, die, met het bruisen des geweldigen storms, bij aanhoudendheid over ons hoofd rolt. Het werkte zoo op mijne ziel, dat ik had mogen nedervallen en aanbidden. Mijn man had zijnen arm om mij geslingerd, hield mijne hand vast aan zijne borst gedrukt, en riep uit: ‘God! dat is groot! en ook wij zijn uw werk!’ - In een oogenblik werd het voorhangsel van elkander gescheurd; eene heilige stem riep in mijn binnenste: ‘Er zij licht, en het was licht!’ Snel, als bliksemstralen, vlugtte de nevel, door de pijlen der zon vervolgd, in het gebergte terug - en de Rijn bevochtigde de bloemen aan den gindschen oever.
Vrij, in stille opgeruimdheid - het beeld onzer jeugd - kwam de spiegelgladde stroom van Scha hausen nederwaarts, aan beide zijden zijner baan door eerwaardige rotsen tegen stormen, gelijk wij door ernstige, maar lievende ouders, beschut. Niet vermoedende, wat hem voor de deur stond, speelden zijne golven, juist tegenover ons standpunt, vrolijk en dartel in menlgvuldige bekoorlijke gestalten. Er verhieven zich steenen in verschillende vormen uit de bedding van den vloed; de zilveren golven sprongen tegen dezelven op, en vormden allerhande kleine, liefelijke kaskaden, ieder met een' krans van de levendige kleuren der gebrokene zonnestralen omringd. - En nu - eenige schreden verder: daar stortte het vrolijke, onbeschrijfelijk schoone leven - diep, diep in den afgrond neder! Met ontzettende kracht vlogen de verbrijzelde golven, als de vertwijseling, tegen de wolken op! - Opgelost in stof, zonken zij, der zonne tegenover, met den heerlijken boog des vredes als met de kroon der overwinning versierd, in het stille dal neder, om andere golven te

{==535==} {>>pagina-aanduiding<<}
vormen, andere velden te zegenen, en andere bloemen te kussen.

De pantoffel-taktiek, of de kunst om de mannen onder het juk te brengen.

(Vervolg en slot van bl. 497.)

Nergens in de natuur raken de uitersten elkander inniger dan in de vrouwelijke keel, ten ware men het vrouwelijk gemoed uitzonderde. Zij is even geschikt, om de hardste en raauwste wanklanken, als de zachtste en zoetste welluidendheden voort te brengen. In beide gevallen is zij een zeer werkzaam wapen, wanneer zij met beleid tegen het mannelijk oor gerigt wordt.
Er zijn zekere snijdende en scherpgepunte fluitjestoonen, welke het sterkste trommelvlies in staat zijn te doorboren, en den man slechts de keuze laten tusschen verdooving en snelle vlugt. Zijn wij nu door de natuur met eene aldus georganiseerde keel uitgerust, zoo moeten wij denzelsden regel in acht nemen, welken ik voor het gebruik der tegen de oogen en den neus des mans gerigte wapenen heb voorgeschreven. Wij moeten den bijstand eener radde tong daarmede verbinden, en deze beide geallieerden even zoo krachtig als onverhoeds tegen den oproerigen echtgenoot rigten. - Het is waar, ik heb eenen halsstarrigen booswicht gekend, die zich in zulke gevallen van een zeker tegengif bediende, daar hij, zoodra zijne vrouw hare mondbatterij tegen hem spelen liet, eene kindertrompet en rateltje in beweging bragt, en in diervoege het snijdende der vrouwelijke keel eenigermate te dempen en te verstompen wist. Doch gewoonlijk nemen de mannen in zulke gevallen liever de wijk, dan dat zij zich aan het gevaar blootstellen, met doofheid of dolheid geslagen te worden.
Ook bij deze wapensoort moet ik, intusschen, het boven gezegde herhalen, dat zij het teedere en met regt zoo genaamde schoone geslacht ter ontsiering strekt, en slechts diegenen is aan te bevelen, welke zich niet boven de cathegorie der vischwijven kunnen verheffen.
Schooner en glansrijker is de zege der pantoffel, wanneer

{==536==} {>>pagina-aanduiding<<}
de vrouwelijke keel met de tooverij van Filomele op het mannelijke oor werkt. Niets is zinrijker bedacht dan de fabel van de Sirenen en de reisgenooten van ulysses. Gelijk dezen, door de zoete tremblanten dier melodieuze zeemonsters, van het boord des schips in de ondiepte gelokt werden, zoo zijn ook wij in staat, door de betoovering onzer stem, den echtgenoot van zijne ingebeelde hoogte in den afgrond der pantoffel-heerschappije neder te rukken. En inderdaad, ik zou den ongevoeligen willen zien, die niet zijnen laatsten daalder voor eene Turksche shawl weggaf, die niet zijnen laatsten zilveren lepel voor eene Merinos verzette, en zijn' goeden naam daarbij, wanneer wij onze bede met de fluittoonen eener mara en catalani voordragen! Het doet mij daarom steeds eene regt innige vreugde, wanneer ik getuige der zege ben, welke hier of daar eene Sirene op de bedenkelijkheden en koude redegronden hares mans behaalt; en, zoo menig rijke wellusteling de vrijheid of de deugd eener schoone vrouwe door zijn metaal waant te koopen, zoo kunnen wij met grooter regt beweren, dat wij de vrijheid, de deugd, en zelfs de rede der mans door het metaal onzer kele weten om te koopen.
Hoe nu dit wapen te gebruiken zij, zal ik terstond aantoonen, daar ik tot de hoogere vrouwelijke taktiek overga, namelijk tot de kunst om de mannen te bekirren, te betooveren, te ontwapenen, te boeijen, en geboeid onder de pantoffel te brengen.
De grondslag dezer hoogere krijgskunst is de vrouwelijke schoonheid. Zij is dat wapen, hetwelk het vrouwelijke geslacht altijd van de zege over het mannelijke verzekeren zal. De ruwste kannibaal wordt door haar verzacht en getemd; en, zoo hercules zijne knods en zijne leeuwenhuid wegwierp en een spinrokken aangreep om haar te huldigen, zoo rinaldo's kracht door armida's bekoorlijkheden vastgetooverd wierd, ja zoo de moordzuchtige mars zelf in de banden van cytherea smachtte, dan ken ik niets, hetgeen de kracht der schoonheid treffender verzinnelijkt, ten zij misschien de allegorie van den leeuw, op wiens rug de kleine scherpschutter amor rijdt.
Dan, vergeten wij toch niet, mijne bekoorlijken! dat de schoonheid een dood kapitaal is, wanneer wij daarmede niet

{==537==} {>>pagina-aanduiding<<}
te woekeren, wanneer wij ze niet tot eene munt weten te stempelen, waarmede wij de vrijheid der mannen koopen.
Wat zeg ik? Een dood kapitaal? Ach, mijne vriendinnen! - Schoonheid, zoodra zij niet met slimheid gepaard gaat, gelijkt een doodelijk wapen in de handen eens onervaren kinds, hetwelk zich maar al te gemakkelijk tegen deszelfs eigene borst rigt. - o, Laat het zich diep in uwe zachte zielen inprenten, mijne jongere vriendinnen! dat er geen verderfelijker geschenk des hemels, geen grooter vloek bestaat, dan juist die onergdenkende schoonheid, welke geene Argusoogige slimheid tot wachter heeft. Want gelijk de gejaagde ree, gelijk de onnoozele duif, wordt zij van alle jagers met netten omzet; alle mannen, begeerig naar vangst en buit, verklaren haar den oorlog.
De slimbeid alzoo is het, welke met de schoonheid in verbond moet treden, niet alleen om haar tegen aanvallen te behoeden, maar ook om haar de zege te helpen bevechten. En juist de regelen dezer vrouwelijke slimheid zijn het, welke ik thans, onder den titel: vrouwelijke temkunst, toegepaste koketterij, of pantoffel-taktiek in den hoogeren zin, zal voordragen.
Het gansche geheim der vrouwelijke temkunst berust op de grondstelling: ‘Werp de schoonheid den wellustigen man niet als een lekker beetje voor, maar beschouw ze als een lokaas om de mannen te vangen.’
Bedenkt, mijne jonge vriendinnen! dat verzadiging het graf der liefde is. - Laat uwe mans daarom meer smachten dan zwelgen, meer begeeren dan genieten; en, wanneer gij hun genieten laat, zoo vergunt hun slechts, aan den beker des genots te leppen, niet, denzelven met volle teugen te ledigen. - Eene schoone vrouw, die zoo dwaas of hartstogtelijk is, haren man tot zwelgerij te verwennen, gelijkt eenen onzinnigen verkwister, die het zijne in eene week glad uitgeeft, en voor den overigen langen levenstijd gebrek lijden of bij anderen borgen moet. Zoo oogst ook zij voor den geheelen overigen huwelijkstijd niets dan onverschilligheid, verveling, walging en verdriet; de nimbus harer schoonheid is verdwenen; aan het genot is de saus, aan de bekoorlijkheid de prikkel, aan het vrouwelijk wapentuig de punt ontnomen; met één woord: zulk eene dwaze vrouw heeft zichzelve ontwapend, hare heerschappij ligtzinnigerwijze uit de

{==538==} {>>pagina-aanduiding<<}
handen gegeven, en zich tegen de majesteit der pantoffel grovelijk bezondigd. Gij moet met uwe gunstbewijzen woekeren, mijne jonge vriendinnen! Gij moet over uwe aandoeningen waken en heerschen. Iedere blik, iedere zucht, iedere handdruk, iedere kus zij een welberekende aanval op de vrijheid des mans. Eenen stormenden aanval moet gij lang door het zegerijk geweld uwer oogen afkeeren; den hoogsten prijs der liefde slechts den geknield biddenden toestaan, die onbepaalde onderwerping belooft, de heerschappij der pantoffel plegtig erkent, en door dierbare offers en onderpanden garandeert. Zoo zult gij voor den man steeds in de glorie der schoonheid pralen, schoon ook de griffel des tijds reeds lang voren in uwe gladde wangen gegroesd heeft.
En nu nog eenige bijzondere taktische regelen en geheimen.
De ziel der vrouwelijke temkunst is de kunst om te bedriegen, of de veinskunst. Veinzerij is de dochter der slimheid; of veeleer, zonder haar is de slimheid een onding. Het zou niet moeijelijk vallen, deze stelling even zoo scherpzinnig als geleerd uit elkander te zetten. Doch het is te hopen, dat mijne schoonen van hare waarheid te innig doordrongen zijn, dan dat ik zou noodig hebben, mij bij zoo in het oog loopende praemissen op te houden. - Dit alzoo aangenomen zijnde, is de vraag: hoe bedriegt men de mans?
Om dit doel te bereiken, moeten wij ons, voor alle dingen, van twee magtige bondgenooten verzekeren. Deze zijn de trotschheid en de ijdelheid des mans. De eerste winnen wij zeer ligt door de, reeds boven gemelde, kunstgreep, dat wij den man, terwijl wij hem regeren, steeds in de meening houden, dat hij ons regeert; dat wij derhalve alle offers, welke hij ons moet brengen, niet als blijken zijner gehoorzaamheid, maar als blijken zijner grootmeedigheid, niet op eenen gebiedenden, maar op eenen vleijenden, biddenden toon, van hem vorderen. - Doch zijne ijdelheid koopen wij daardoor om, dat wij hem in den waan versterken, dat al ous streven slechts daarheen gerigt is, hem te behagen; dat zijne liefde de éénige afgod is, aan welken wij ons met lijf en ziele offeren. Hebben wij ons dus van de Hooge Geallieerden verzekerd, zoo trekken wij met alle wapenen der schoonheid tegen hem te velde, en de zege kan niet lang twijfelachtig blijven.
Laten wij de zaak door een voorbeeld ophelderen.

{==539==} {>>pagina-aanduiding<<}

Wij wenschen een nieuw, kostbaar kleed, een modern servies, een elegant rijtuig, of iets dergelijks, te bezitten. Onze wensch vindt in de eigenzinnigheid des mans, in zijne berekenende gierigheid, eenen hardnekkigen wederstand. Hoe vatten wij het aan, om onzen wil door te zetten?
Vooreerst rukken wij met de geheele sterkte der vrouwelijke welsprekendheid tegen hem aan, stelien alle de gronden in slagorde, waarom wij bij die en die niet kunnen achterstaan enz. enz. enz., versterken ze door de gansche kracht der welluidendheid, waarvoor onze stem vatbaar is, door die zoet indringende accenten, welke onze bede zoo onweerstandelijk maken, inzonderheid wanneer wij ze in de aanspraak: mijn lieve, goede man! mijn eenige, zoete engel! mijn beste jongen! en dergelijke gebruikelijke liesdetitels kleeden, - te gelijk laten wij eenige brandraketten uit onze oogen op hem spelen. Doen dezen nog geene werking, zoo breken wij met het zwaar geschut tegen het eentrum op, en brmden een' kus op zijne lippen af. Blijst hij desniettemin in zijne oude stelling, zoo laten wij eene verdekte batterij van zuchten tegen zijn hart spelen. Thans, eindelijk, is hij gereed om te kapituleren, kust onze hand, vraagt verschooning voor de aangedane beleediging, en smeekt om vergeving en amnestie. - Toegestaan; en eene teedere omarming is de prijs zijner gehoorzaamheid. - Zoo, mijne vriendinnen! moet hij ieder gunstbewijs door offers koopen. Zoo, mijne vriendinnen! moeten wij de wapens der schoonheid gebruiken, om der pantoffel steeds nieuwe zegeteekenen te bevechten.
Doch gesteld, alle onze kunstgrepen lijden schipbreuk op de steenharde onverzettelijkheid des mans. Dan, mijne lieven! blijft ons niets meer over, dan onze reserves te doen opmarcheren, en eenen beslissenden slag tegen eene nog onbezette zwakke zijde des vijands te wagen - ik meen, zijn medelijden. De reserves bestaan in tranen, flaauwten, zenuwtrekkingen en krampen, welke wij in stormmarsch tegen hem doen aanrukken.
En met deze wapenen, mijne vriendinnen! zegevieren wij gewisselijk, zelfs dán, wanneer ons de wapenen der schoonheid mangelen.
Laten wij ons ook geenszins door de eerste, mislukte proeve afschrikken, maar toonen wij ons even groot in ons laat-
{==540==} {>>pagina-aanduiding<<}
ste wapentuig, aanhoudendheid en volharding, zoo zullen wij gewis eindelijk het schoone doel bereiken.
Dit, mijne beminnelijken! zijn de grondstellingen der toegepaste vrouwelijke taktiek, welke ik u beloofde voor te dradragen. En hier sluit ik deze voorlezing met den opregten wensch, dat zij dienen moge, om de heerschappij der pantoffel spoedig over de gansche aarde te verbreiden!

Vader Holm's reize naar zijne kinderen.

(Vervolg en slot van bl. 505.)

‘Toen ik destijds van het Lohmenselzer Consistorie aangesteld en bevestigd geworden was, en hier doorreisde,’ begon thans vader holm, ‘dacht ik weinig, dat eens eene dochter van mij Dominésvrouw op deze rijke standplaats zou worden. Ik herinner het mij nog zeer wel, als ik over de schoone kerkelanden reed, dat de voerman tegen mij zeide: “Zoo verre gij hier zien kunt, behoort alles den Dominé.” Dit geheele oord beviel mij zoo wél, dat ik met eene zekere inwendige vreugde door het dorp en door de rijke dalen reed. - o Heer, hoe heerlijk leidt gij alle onze wegen! Had ik destijds als Substitut mij dat alles verbeelden kunnen? Bezwaarlijk had ik dengenen geloosd, die mij de menigte van weldaden voorgehouden had, welke mij de Algoede alreeds bewezen heest, en nog bewijst. Weet gij nog, mijn kind, hoe wij onze riekje herwaarts geleidden? Toen liet ik mij op die plaatsen brengen, waar de weg, dien ik toenmaals reed, voorbij leidt. Met dankbare tranen overdacht ik den tijd, die tot daartoe verloopen was. En thans, hoe veel is niet -’
‘Zie, zie toch! dat is zekerlijk zuster!’ viel thans de Rentmeesters vrouw hem in de rede. Zij zag iemand aan het venster der pastorij met een' doek wenken. In sterkeren draf reed nu de koetsier op het dorp aan, en Hans volgde zonder sigismund's herinnering na.
Minder luidruchtig mwas hier de verwelkoming, dan in Goszlau. Met eenen bedaarden glimlach kwam Dominé grosz, riekje's man, de gasten tegen; en riekje, het zachte, hartelijke wijsje, liet eenige tranen der vreugde vallen. Slechts

{==541==} {>>pagina-aanduiding<<}
hare beide dochters, schoon als de gezellinnen der Bevalligheden, wierpen zich met meer jengdig vuur in de armen harer grootouderen. Zij naderden beide langzamerhand de jaren der huwbaarheid; want doortje was dertien, en betje twaalf jaren. Vandaar lag in haar doen ten deele nog de kinderlijke ergeloosheid, en het onnadenkend toegeven aan ieder voorkomend vermaak, ten deele het ontwaken, voor oogenblikken, van een dieper gevoel, enkele herinneringen der bevallige schaamte, waarschuwingen harer eigene, zich ontwikkelende, rede, en sprekender blijken harer kunne, ten aanzien van het zich vormende karakter.
Het was eene tresfelijke groep, als deze beide engelen aan de armen der goedhartige ouden hingen, en hare ongeveinsde liefkozingen hun zeiden, welke aandoeningen hare harten vervulden, en hoezeer de toekomst de aanhankelijkheid van haren aard en de nog vastere zamenknooping der natuurlijke banden tot het schoonste genot zou doen gedijen. Gustaaf was de éénige, die, door de spoor van jeugdige gezelligheid aangezet, meer vrenge over de aankomst van august, dan over die der ouden, ondervond. Beide knapen, zoo geheel in jaren en neigingen elkander gelijk, hadden het verbond des volkomenen vertrouwens terstond aangegaan, en waren reeds verre in de mededeeling van kinderlijke spelen gevorderd, toen gustaaf herinnerd werd, zijne grootouders en tante en oom te verwelkomen.
Lag de grond in het karakter van Dominé grosz en zijns gezins over het geheel, of wenschte slechts vader holm hier in Ollgard, eene stillere vrengde des harte, dan gisteren in Goszlau, te genieten? genoeg, hij scheen bij zijne intrede in de pastorij niet volkomen te vreden te zijn, hier ook twee gasten te vinden. Waarschijnlijk wilde hij den dag van heden alleen in den kring zijner familie doorbrengen, welke thans rondom hem verzameld was; daarom trok hij zijne dochter ter zijde, en zeide heimelijk tegen haar: ‘Ik had liever gewenscht, u met uwe familie alleen te vinden. Wie zijn die twee Jufvrouwen?’ Daarop nam de goedhartige dochter vriendelijk, doch met zigtbare verlegenheid, de hand hares vaders, en antwoordde: ‘Het is moeder en dochter. Doch ik ben verzekerd, dat gij beide, van wege haar voortreffelijk karakter, zult lief krijgen.’
‘En hoe heeten zij?’

{==542==} {>>pagina-aanduiding<<}

‘Beste vader, (rood wordende) het doet mij leed, u den naam te moeten verzwijgen. Zij hebben het tot eene voorwaarde gemaakt, en ik heb mijn woord gegeven.’
‘Hm, zonderling!’
‘Zoo veel kan ik u zeggen, dat zij de weduwe eens Inspectors is.’
‘Zoo zij wigtige redenen hebben om onbekend te blijven, dring ik op geene verdere verklaring.’
‘Zij zijn wigtig, of liever planmatig. Doch daarbij kan ik u nog met vertrouwen zeggen, dat gij door hare tegenwoordigheid in het minste niet gehinderd wordt, geheel naar de wenschen uws harte te handelen. Ik kan uit zuivere overtuiging zeggen, dat ik de moeder even zoo hoog achte, als ik de dochter, gelijk eene zuster, lief heb.’
‘Goed, riekje; nu verlang ik niets meer te weten.’
Riekie scheen deze navrage van haren vader verwacht te hebben, en desgelijks de Inspectors - vrouw benevens hare dochter. Zij zagen elkander zoo veelbeduidend aan, en riekje scheen met haren blik te kennen te willen geven, dat zij van één' kant klaar was, doch dat zij ten aanzien van hare moeder nog eenige vrees koesterde. Doch het gelukkig toeval ondersteunde haar ongelijk veel beter, dan zij verwacht had. Het hart der goede grootmoeder werd door het zoete aanhangen harer kleinkinderen te zeer bezig gehouden; en alzoo werd het riekje ligt, hare vragen naar de gasten vlugtig te beautwoorden. Zij hield zich te vreden met den titel: Mevrouw de Inspectorin, en de dochter Jufvrouw leopoldine te kunnen noemen; want de jonge wereld rondom haar, hare kleinkinderen, hadden reeds weder eene menigte vragen aan haar gedaan, die zij te beantwoorden had. Bijzonder vroegen haar de meisjes, doortje en betje, onophoudelijk naar de bruid van oom: of zij groot en lang was? hoe zij heette? of zij heel aanzienlijk was? of zij heel veel geleerd had? en of zij ook wel zoo vertrouwelijk met haar spreken zou?
Op alle deze vragen kon zekerlijk de goede grootmoeder niets bepaalds antwoorden; want zij zelve kende tot hiertoe de bruid hares zoons, persoonlijk, even zoo min als vader holm: maar uit de schilderij, welke zij den kinderen van de bruid ontwierp, zag men ten klaarste, hoezeer haar hart volkomen over de keuze hares zoons te vreden was, en hoe-
{==543==} {>>pagina-aanduiding<<}
zeer hare verbeelding zichzelve het aanminnigste beeld geschetst had. ‘Zij is niet al te groot,’ vertelde zij.
‘o, Dat is goed, dat is goed!’ vielen de meisjes haar in.
‘Maar zij zou er zeer goed uitzien, en heeft een voortreffelijk hart. Hare moeder heeft zij nooit onaangenaamheid aangedaan; en alles, wat een meisje tot de huishouding te weten noodig heest, dat weet zij ook.’
Doortje. Dan heeft oom haar zeker heel lief.
‘Goed kind! dat kunt gij ligt denken; hij bemint haar als zijn leven.’
Betje. Wij willen haar ook regt lief hebben, als zij zoo goed is.
‘Hebt haar nu reeds lief, mijne kinders!’
Betje. Gij zijt ook wel heel goed op haar?
Doortje. Wat of gij wonderlijk vragen kunt!
Betje. (Hare grootmoeder omhelzende:) Zult gij ons dan in het vervolg ook nog liefhebben?
‘o Ja, zoo gij goed blijft; maar zou ik dan ook de bruid niet liefhebben?’
Betje. Ja - maar -
‘Nu, ziet gij! o, Mijn hart verblijdt zich zoo zeer, haar te zullen zien, als ik mij verblijde, u te zien.’
Leopoldine, die op eenigen afstand, met hare moeder en riekje, naar haar geluisterd had, kwam thans met gloeijende wangen haastig op haar toe. In hare oogen blonken tranen. Zij greep de hand der grootmoeder, kuste die, en zeide met eene zeer geroerde stem: ‘Hoe gelukkig moet de bruid van uw' zoon worden!’ IJlings keerde zij zich daarop van haar af, en verliet snel de kamer. De Inspeetorsvrouw en riekje waren desgelijks zeer bewogen.
Door leopoldine's gedrag was nu de overgang tot eene hartelijker gemeenzaamheid tusschen grootmoeder en de Inspectors-vrouw gebaand. - ‘De Hemel heest mejufvrouw uwe dochter niet slechts met ligchamelijke voorregten gezegend,’ zeide gene, ‘maar ook met een deelnemend, gevoelig hart. o, Het is een groot geluk, als onders daarvan overtuigd kunnnen zijn! Ik heb vier kinderen, en, God zij dank! ieder vervult rijkelijk mijne steeds gekoesterde wenschen. Drie derzelven zijn gehuwd, en hebben zoo gelukkig gekozen, dat ik door mijne aangetrouwde kinderen, als moeder, nog gelukkiger geworden ben. Slechts mijn jongste zoon is nog

{==544==} {>>pagina-aanduiding<<}
over, en juist, gelijk gij welligt van mijne dochter zult gehoord hebben, van voornemen zich te verbinden. Wij zijn thans op reis tot de verloving. Ach! zoo zeer ik mij verheug, mijne laatste behuwddochter in amalia angler te leeren kennen, en hoe groot ook, naar de schildering van mijn' zoon, mijne verwachtingen zijn, zoo smeek ik toch God vuriglijk, dat deze verbindtenis ook in de toekomst tot geluk mijns zoons en zijner bruid strekken moge. De liefde, zegt men, is dikwijls blind. Hij kon zich in haar, zij in hem bedrogen hebben. Ik ontken derhalve niet, zoo ik in den bruid van mijn' zoon een meisje vind, als uwe dochter is, dan zal ik mij verheugen: want zulke enkele trekken van een goed hart maken ons spoedig met de voortreffelijkheid des ganschen karakters bekend.’
Grootmoeder was, gedurende het gesprek met de Inspectors-vrouw, ten laatste met haar geheel alleen in de kamer gebleven. Riekje had zich om huisselijke bezigheden verwijderd; den kinderen was haar gesprek te ernstig geworden, en vader holm was met zijn' zoon en behuwdzoon in den tuin gegaan, om aldaar een landhuishoudkundig onderwerp te verhandelen. Eindelijk verried het vrolijke, luide gesprek hunne terugkomst. Zij openden de deur, en sprongen juichend op grootmoeder aan. Achter hen kwam vader holm, die vriendelijk lagchend leopoldine geleidde; en den trein besloot de Rentmeester met Dominé grosz.
‘Wel, wel, gij doet immers, alsof gij tot de familie behoordet,’ zeide hare moeder tegen leopoldine. ‘Wist ik niet juist, dat mijnheer de zoon bruidegeom is, ik zou bijna gelooven, dat gij andere oogmerken hadt, daar gij u bijzonder aan het hoofd der familie aansluit.’
‘o, Moeder!’ riep met helder stralende oogen de dochter, en zonk in hare armen.
‘En ik had niet gedacht, dat grootvader jegens jonge meisjes nog zoo aardig zijn kon, die hem overigens geheel vreemd zijn,’ zeide schertsend de grootmoeder.
‘Niet meer vreemd,’ hernam vader holm, en zijn blik rustte met innig welgevallen op leopoldine's bekoorlijke gestalte. ‘Wij kennen elkauder nu al genoeg, om ons voortaan vrienden te noemen.’
Men schertste nog eene poos over en weder; doch het scheen, alsof van den kant van leopoldine en hare moe-
{==545==} {>>pagina-aanduiding<<}
der zich veel ernstig gevoel onder de scherts mengde. Het meisje sprak met zoo veel vertrouwelijke hartelijkheid, en met eene levendigheid, die eenen alledaagschen gast zelden eigen is; en de moeder scheen door de wederkeerige toenadering der grootouders met hare docater tot eene hemming gebragt te zijn, welke, hare woorden de hording van scherts benemende, in hare gesprekken des te meer waar gevoel leide.
Men gebruikte vrij laat het middagmaal; en de Inspectorsvrouw brak, na verloop van een uur, het gesprek, dat zich zoo ligt, zoo ongezocht bij allen
    voortspon, daardoor af, dat zij jufvrouw grosz en hare dochter door eenen wenk te kennen gaf, dat het tijd om te gaan was. Doch
    vader holm was zoo geheel in het gesprek verdiept, dat riekje hem vriendelijk de oorzaak van het opstaan melden moest.
‘Gij wilt ons verlaten?’ vroeg hij met verwondering, ‘en ontneemt ons leopoldine ook?’
Er ontstond nu een wederkeerig bidden en ontschuldigen. Doch de Inspectors-vrouw zeide, het was haar niet mogelijk, langer te blijven, doordien zij noodzakelijk vandaag naar huis moest; en daar vader holm, behalve van zijne vrouw, zich door zijne kinderen niet ondersteund zag, zoo nam hij van moeder en dochter met zigtbare spijt afscheid, omdat het hem niet gelukt was, haar langer in het gezelschap te houden.
Nadenkend stond hij aan het venster, als leopoldine met hare moeder reeds eene poos weg was. Eindelijk zeide hij tegen grootmoeder, die naast hem kwam staan: ‘Ik had niet gedacht, dat mij dat meisje zoo innemen zou; maar die opene goedheid van hart, het inzigt, waarmede zij sprak, haar vriendelijk aansluiten zonder zich op te dringen, en de liefde tot waarheid en dengd, welke zij in hare gesprekken zoo duidelijk toonde, - dat alles heeft haar mij dierbaar gemaakt: ik heb het zelden zoo vereenigd gevonden.’
‘Ik ook, vaderlies,’ antwoordde zijne vrouw.
‘Het is mij, zou ik haast zeggen, niet lief, dat wij haar juist nu hebben leeren kennen. De bruid van onzen zoon zal bij ons verliezen, zoo zij dit meisje niet evenare; en dat kan zij zeker niet.’
‘Gij gaat wat te ver.’
‘Gij hebt gelijk; ook hebben wij geen regt, te verlangen, dat zij ons even zeer zou bevallen, als zij onzen zoon

{==546==} {>>pagina-aanduiding<<}
bevalt; maar bedenk zelve, hoe zeer het meisje inneemt, daar ook hare uitwendige gedaante zoo bevallig is.’
‘Wie weet, wat wij in amalia vinden.’
‘Ik hoop - eene goede, minnenswaardige persoon. Doch, reeds de omstandigheid, dat zij de dochter van eenen Superintendent is, maakt mij thans de zaak bedenkelijker dan voorheen. Onze zoon is maar een dorppredikant.’
Eenige familie - aangelegenheden, naar welke hen thans hunnen kinderen vroegen, trokken eindelijk de beide oude lieden van de toegenegene beoordeeling van het lieve meisje af. De dag verliep; en daar zich nu ook het gezin van Dominé grosz bij de reizenden voegde, zoo waren de toerustingen tot de reis omslagtiger. De morgenuren des volgenden dags verliepen snel; ten zeven ure waren zij op weg naar

Hadelsbruck.

Hoe nader zij deze plaats kwamen, zoo veel zigtbaarder sloeg het hart der oude vrouw hare jongsle dochter, hare maria, tegen, die in dat stadje aan den koopman brabick getrouwd was. Partijdigheid kan wel der goede moeder ten aanzien harer kinderen niet te last gelegd worden; maar eene grootere teederheid had zij te allen tijde dezer dochter bewezen. Natuurlijke oorzaken hadden haar daartoe aanleiding gegeven. Maria was haar laatste kind, dat haar bij de geboorte en bij de opvoeding veel gekost had, dat zelfs thans nog in het huwelijksleven hare moederlijke zorge meer dan de overigen tot zich trok. Als kind had maria veel geleden, en was tot in haren huwbaren ouderdom oneindig teederder van ligchaam gebleven dan de overigen; als echtgenoote had zij hare eerste vrucht dood ter wereld gebragt, en thans was zij van nieuws in gezegende omstandigheden. Wie ontschuldigt dus de liefderijke moeder niet?
Hare gesprekken: - ‘hoe zullen wij onze maria vinden? - zal God haar ditmaal bijstaan? - of zij nog het ongemak in de regter zijde hebben mag?’ - en dergelijke, trokken ook het hart hares mans van de vorige tooneelen, zelfs van leopoldine af, aan wie hij verscheidene malen onder weg vriendelijk herdacht had, en rigteden het bij uitsluiting op de na op handen zijnde tegenwoordigheid. Zoo reden zij eindelijk Hadelsbruck in, en het luide rammelen der

{==547==} {>>pagina-aanduiding<<}
drie wagens lokte deels vele stedelingen aan het venster, deels verried het der goede maria de aankomst der reizigers.
Zij trad met haren man hun tegen, en - verre waren terstond bij het eerste aanzien alle bezorgdheden der deelnemende moeder en der overige geliesden. Zoo vlug, zoo gezond had men haar als meisje niet gekend. Hare wangen waren niet bleek, haar oog niet mat; gezondheid sprak uit iedere beweging. - In eenige minuten was haar kleiue, zindelijke huisje met de aangename gasten gevuld; de vrouwen en meisjes deelden terstond onderling de huisselijke bezigheden, welke maria daarentegen haar niet wilde overlaten; en grootmoeder liet de beminde dochter niet uit hare handen, voordat zij haar in de stille binnenkamer de geheimen haars tegenwoordigen bevindens medegedeeld had.
Maria's welvarendheid verhief de vrolijke slemming des ganschen gezelschaps tot eenen nog hoogeren trap. Zoo eng ook de ruimte voor dit aantal gasten was, zoo vergenoegd en vrolijk was toch ieder. De harmonische geestgesteltenis vereenigde hen allen tot een gelukkig geheel. Had men niet des volgenden daags den laatsten togt naar Siegmansdorf tot het verlovingseest willen doen, en was niet hunne gezamenlijke aankomst reeds te voren gemeld geworden, zij hadden gewis allen, in plaats van éénen, ten minste twee nachten in deze vreedzame woning doorgebragt.
Reeds stonden des daags daarop de wagens voor de deur; reeds pakte men op, gedurende dat grootmoeder van den eenen koetsier tot den anderen ging, en hun op het dringendste beval, vandaag toch niet snel te rijden, dewijl hare dochter in hare omstandigheden langzaam rijden moest, - als een heer te paard over de markt kwam, en bij den koopman brabick afsleeg. De beleefde man kwam hem terstond tegen, en bragt hem binnen. Het was de Heer van wallheim, aan wien brabick vele zaden verkocht.
Grootmoeder keerde juist van den laatsten koetsier in huis terug, als zij de stem van haren man in de uitdrukking der hoogste vreugde vernam. Zij trad nader. ‘o God,’ riep de grijsaard, en drukte den Heer van wallheim aan zijn hart - ‘dat ik u hier wederzie! o, Deze vreugde, neen, deze dacht ik niet te genieten!’
‘Waardige grijsaand!’ antwoordde van wallheim geroerd.

{==548==} {>>pagina-aanduiding<<}

‘Kom! kom!’ voer vader holm voort, toen de oude vrouw binnentrad: ‘Zie, dat is de Heer van wallheim, wiens onderwijzer ik eenmaal was, die als kind mij zoo vele vreugde verschaft heeft, en die nu de weldoener van mijn' zoon geworden is!’
‘Gij slaat deze daad te hoog aan,’ zeide gene.
Grootmoeder. o Neen, neen; het is veel, wat gij aan onzen zoon gedaan hebt!
Vad. holm. Veel, zeer veel! (De tranen blonken in zijnen grijzen wimper.)
Van wallheim. Wien had ik de plaats beter kunnen geven, dan den edelen zoon eens zoo waardigen grijsaards?
Grootmoeder. Onze jongste zoon lag ons nog zeer aan het hart.
Vad. holm. Gaat gij mede naar de verloving?
Van wallheim. Ik heb het mijnen vriend, uwen zoon, beloofd. Ik ben getuige zijner schoone keus.
Vad. holm. o God, wat doet gij aan mij!
Het mannelijk gedeelte des gezelschaps, dat deze schoone groep omringde, zag ernstig en met diep gevoel voor zich heen; het vrouwelijke schreide, en de kinderen beschouwden, met sprakeloos aanstaren, deels grootvader, deels den vreemden man, en wisten zich de toedragt der zake niet te verklaren. Het was een tooneel, zoo als het maar zelden op aarde voorkomt, en zoo als het de verbeelding gewoonlijk in de velden der verheerlijkten verplaatst. Doch, te magtig waren deze schoone - ach, zoo zeldzame uitbarstingen der regt menschelijke aandoeningen, dan dat zij lang in gelijke sterkte hadden kunnen voortwerken. De grootouders moesten voor eenige oogenblikken nederzitten, waardoor de overigen tijd verkregen, om den Heer van wallheim met meerdere bedaardheid hunnen dank te betuigen. Hij rukte zich eindelijk met een vol hart uit het midden der goede menschen, en zijn kort afscheid liet hun de verzekering na, hoe zeer hij zich verhengde, hen allen op het verlovingsfeest van morgen te zullen wederzien.
Daar de reis naar Siegmansdorf niet zeer lang was, en de Rentmeesters-vrouw en maria inzonderheid de nadete betrekkingen van den Heer van wallheim wenschten

{==549==} {>>pagina-aanduiding<<}
te weten, zoo deelde hun vader holm, eer zij in den wagen gingen, kortelijk nog het volgende mede:
‘Toen ik huisonderwijzer bij hem was, bezaten zijne ouders verscheidene goederen aan de Silezische grenzen. Met liefde hingen zij aan dezen éénigen zoon, doch verweekelijkten hem niet, en alzoo kon ik met vrucht op zijn verstand en hart werken. Met vreugde denk ik aan die dagen terug. Hij studeerde daarop, nam na den dood zijner ouderen de hem toevallende goederen onder zijn bestuur, en vond eene vrouw, die zijns waardig was. Doch God nam haar spoedig weer tot zich, en de smart over haar verlies bewoog hem, zijne goederen te verlaten. Verscheidene jaren woonde hij nu in de nabijheid der hoosdstad, en wijdde zijnen tijd grootelijks aan de opvoeding van het kind, dat hem zijne theodora nagelaten heeft. Tot daartoe ken ik den loop zijns levens. In het vervolg is hij met zijn' zoon en deszelfs opziener lang op reis geweest, waarvan hij onlangs is teruggekomen. De aankoop van Wallbrun en der overige hier liggende goederen heeft zijn Agent bezorgd, gelijk hij ook door dezen mijn' zoon de plaats heeft laten opdragen. Daar mijn zoon voortaan in hetzelfde oord met hem leeft, zoo wordt ook daardoor zijn toestand aanmerkelijk gelukkiger. Welk een edel hart bezit deze man! De éénige brief, dien ik wegens de verzorging mijns zoons van hem ontving, is het voldoendste bewijs van de goedheid zijns karakters.’
Vader holm's gesprek werd gedurig warmer, en waarschijnlijk had hij vergeten, dat reeds de wagens voor de deur stonden, zoo grootmoeder hem daaraan niet herinnerd had. Onder nieuwsgierige begluring van de inwoners, verlieten zij langzaam het stadje Hadelsbruck, en begonnen den togt naar

Siegmansdorf.

Een geest der liesde was het in den eigenlijken zin, die hen thans allen bezielde. Vader holm had reeds door de tegenwoordigheid des Heeren van wallheim eene zeer werkzame aanleiding gehad, om zich in het verledene zijns vroegeren levens terug te verplaatsen; de overigen vonden haar thans in het doel, waartoe zij naar Siegmansdorf reden. Zij allen zouden getuigen der liefde van willem en amalia zijn; daardoor vernieuwde iedor zich de gedachte aan

{==550==} {>>pagina-aanduiding<<}
het ontstaan zijner eigene, welke meer- of minder verwijderd was, en zat in stille beschouwingen dier genotene werkelijkheden, welker voortzetting hij thans nog in het tegenwoordige leven smaakte, te vreden daar. De kinderen alleen waren spraakzaam. Men reikte elkander stilzwijgend de handen, en vierde met eene beminnende ziel de herhaling der eerste wederkeerige overgave hunner harten.
Siegmansdorf, waar de weduwe van den Superintendent angler, willem's aanstaande schoonmoeder, met hare dochter woonde, was een vlek, dat zich door verscheidene inwoners uit de beschaafde standen, die zich wegens de schoone ligging der plaatse hier neêrgezet hadden, ten aanzien der gezelligheid voordeelig onderscheidde. Op beide zijden van het dorp lagen tuinen, welke even zeer door hunne vruchtbaarheid als door hunnen bevalligen aanleg het geheel een bekoorlijk aanzien gaven. De huizen zelve waren met smaak gebouwd en zindelijk onderhouden, door schaduwrijke lanen en groenende grasperken aan elkander verbonden, en gaven elken aankomenden bij voorraad reeds een gunstig denkbeeld van derzelver bewoners.
En gewis vond men zich het minst in deze verwachting teleurgesteld, wanneer men de weduwe angler en hare bekoorlijke dochter nader leerde kennen. Datgene, wat reeds van buiten haar schoon landgoed beloofde, vond men ook van binnen. Orde en zindelijkheid heerschten overal, en zachtmoedigheid en goedhartigheid inzonderheid in haar karakter.
En zoo naderde ook de gezamenlijke familie holm met blijde verwachting het dorp en de schoone tuinen van angler, langs welke de weg voorbij liep. Doch naauwelijks lagen dezen duidelijk genoeg in hunnen gezigtkring, als uit iederen wagen de uitroeping klonk: ‘Hij is 't!’ welke van allen herhaald werd. - Slechts vader holm zeide met nadrukkelijke bedaardheid: ‘Ja, het is mijn willem!’ Leopoldine's terugkeerende innemende gestalte beperkte zijne zoete verwachtingen, en wekte de verzwegene wenschen van nieuws in zijn hart op.
Er ontstond nu onder hen eene vrolijke verscheidenheid van meeningen, of het de bruid ware, die zoo snel door de populier-laan ijlde? De meeste waren bejaënd; maar, dewijl zij niet met den haastenden willem hun verder tegen-
{==551==} {>>pagina-aanduiding<<}
kwam, zoo bleven ook de meeningen der overigen, dat zij het niet was, onbeslist.
Reeds hoorde men willem's hartelijk: ‘Welkom!’ en - ‘Willem! mijn zoon! - Heer bruidegom!’ - werd hem geantwoord. Men rukte de portieren open; en spoedig stond willem, de jonge, krachtige man, omringd van den kring zijner geliesden, en lag aan het hart des eerwaardigen vaders.
De wagens rolden vooruit, en willem, die zijne ouders geleidde, volgde ze met de overigen na. ‘Wij gaan door den tuin,’ zeide deze.
‘Nu, niet waar, die dame, welke wij daar met een' groenen hoed zagen, is uwe leopold -?’
‘Amalia, meent gij. Zij is 't, mijn vader, en zal u, met hare moeder, in den tuin ontvangen.’
‘Of het toch,’ dacht thans de vader bij zichzelven weêr, ‘of het toch eene leopoldine ware!’ En zoo ging hij, door-zijnen zoon geleid, nadenkend verder. Doch de moeder hield het tegenwoordige, het gezigt hares zoons, de nabijheid zijner bruid, te zeer bezig. Zij had eene menigte vragen aan haren willem te doen, welke door de tusschenvallende vragen van zijne zusters nog vermeerderd werden. Aan eene leopoldine dacht zij niet.
Thans waren zij aan de met wilden wijnstok begroeide tuindeur, en het meisje met den groenen hoed sprong voor den dag.
Vader holm. Hoe? - Wat!
Meisje. Ik ben 't.
Moeder holm. Leopoldine?
Vader holm. Gij hier te gast?
Meisje. Daar ik thans mijn' willem toebehoor, (hem de hand reikende, en hem kussende) zoo kan ik zeggen, ja!
Vader holm. Kinderen! kinderen! willem!
Willem. Leopoldine, mijn vader, en amalia zijn dezelfde.
Moeder holm. Gij zijt het zelve? en Mevrouw de Inspectorin is uwe moeder?
Amalia. Ja, zoo als ik u thans moeder noem.
Vader holm. o Eeuwige, laat mij mijn geluk bevatten!
Willem. { (te gelijk:) Mijn vader!
Amalia.  {  (te gelijk:) Eerwaardige!

{==552==} {>>pagina-aanduiding<<}

In stomme, verrukkende omarmingen zonken de ouders mer de beminnenden te zamen. Een hemel vol zaligheid omvatte hunne borst. Snikkend stonden de overigen om hun heen; het geweld der aandoeningen veroorloofde niemand te spreken, tot dat moeder angler door den tuin naar hen toekwam. Doch nu, nu stroomde het heet van hunne lippen; nu drong vreugde van hart tot hart! De volheid des genots breidde een Eden voor hen uit; en naauwelijks kon riekje, de goedhartige vrouw, gelegenheid vinden, haren vader om vergeving te bidden, dat zij hem in Ollgard, van wege haar gegeven woord, de waarheid verzwegen had. ‘Het kostte mij vele moeite,’ voegde zij er bij; ‘maar ik wist ook, dat uwe vreugde des te grooter zou zijn.’
‘Ja, dat is zij; eenen hoogeren trap ken ik niet.’ Dus sprak vader holm, en ging van den een tot den ander, en schilderde zijn vaderlijk geluk. Hartelijk bedankte hij in het bijzonder moeder angler, dat zij zich niet eer dan thans bij hem bekend gemaakt had. ‘Gij zijt nu overtuigd, dat mijn hart geheel voor de kenze van mijnen zoon spreekt. Gerust zal ik mijne oogen sluiten; want God heeft alle mijne wenschen vervuld.’
Middelerwijl waren zij in het tuinhuis gekomen, dat op eene matige hoogte in het midden van den tuin stond; en van wallheim was, eer de vrolijke menschen er aan dachten, reeds wederom in hun midden. ‘Ik heb mijn plan veranderd,’ zeide hij; ‘want ik kon mij ligt verbeelden, dat de eerste uren uwer bijeenkomst de vrolijksten zijn zouden. Vergunt mij alzoo, aan dezelven deel te nemen. Morgen kom ik welligt weer; want voor mijn paard is Wallbrun niet te ver.’ - Bestond er wel ooit een gezelschap, dat zoo geheel den naam eens gesloten verdiende, als dit?
Na eenige minuten trok vader holm moeder angler op zijde, en sprak heimelijk met haar, en trok ook grootmoeder aan het kleed, en alle drie schenen het spoedig eens te zijn. Vrolijk, met den blik eens zaligen, trad hij daarop tot de anderen terug, nam willem en amalia bij de hand, en sprak: ‘Kinderen! ik ken in de rij mijner dagen geenen, die dien van heden volkomen aan rijkdom des genots evenaart. De hoogste menschelijke vreugde is het, die ik thans op de wereld smaak; eene grootere kan ik niet verwachten. Kinderen en kleinkinderen zijn rondom mij verzameld, welke

{==553==} {>>pagina-aanduiding<<}
God mij gegeven heeft; aan mijne zijde staat de liefdevolle gezellin mijns levens; behuwdzonen en behuwddochters heb ik om mij; en deze schoone, zeldzame kring wordt door de vriendschap des Heeren van wallheim en door de liefde van Mevrouw angler gekroond. Welaan, mijn zoon, en gij geliesde, ons allen lieve bruid, reikt elkander thans in dit uur, waarin het oog des Heeren onzer aller harten met vreugde vervuld ziet, - reikt elkander thans de hand tot het verbond der liefde! Uwe harten hebben het reeds gesloten; slechts wij hebben het, zoo gemeenschappelijk als thans, nog niet medevieren mogen.’
Met toejuiching van aller harten, reikten elkander de beminnenden de hand, noemden elkander in zalige omarming: ‘Mijn willem! - Mijne amalia!’ - en de waardige grijsaard sprak, met bevende stem en opwellende tranen in het oog, den zegen over hen.
Eene heilige stilte omvloeide de zielen der feestvierenden; hun geest verhief zich tot den troon des Eenwigen. Een verjongde lichtstraal verlichtte den kleinen tempel der natuur en der liefde, en de toejuiching der volmaakten in gene wereld zweefde in een zacht koeltje rondom deze deelgenooten der schoonere menschheid.
Dus waren alzoo de lievenden, en met hen moeder angler, in de familie des grijsaards ingesmolten. Men genoot daarop een vrolijk maal, en vreugde schakelde zich aan vreugde, tot de avond naderde. Vader en moeder holm hadden zoo geheel hunnen ouderdom vergeten, en aan alles deel genomen, wat door hunne kinderen ter opluistering en tot genot des tegenwoordigen dags ondernomen geworden was, dat zij thans in den avond vroeger dan gewoonlijk rust noodig hadden. Zij scheidden in stilte van den vrolijken kring, zoo geheel huns levensgeluks bewust.
Vertrouwelijk zat spoedig daarop vader holm met de standvastige gezellin zijner dagen, en zond met roerende aandacht zijn avondgebed tot den Eeuwigen op. Doch al zwakker en zwakker werd tot het langzame amen zijne stem. ‘Vaderlief, ga rusten,’ zeide moeder holm; en zacht antwoordde hij: ‘Geen genot heeft immer zoo sterk op mij gewerkt, als dat van dezen dag; - of (hij reikte zijne gade vriendelijk de hand) moet ik welligt gelooven, dat de Heer mijner dagen mij nog hedan -’

{==554==} {>>pagina-aanduiding<<}

‘o, Vaderlief, wat gij u in het hoofd haalt!’ viel hem moeder holm met vreesachtige miene in de rede.
‘Doch, bijna vermoede ik den wenk des Allerhoogsten. Mij dunkt, gij haalt -’
‘Ach, spreek zoo niet; - gij hebt slechts rust noodig.’
‘Neen, dierbare vrouw!... ik gevoel meer. - Haal mij nog eenmaal mijne kinderen!’
Daar ijlde met wankelende schreden de liefdevolle geleidster zijns levens weenend naar de kinderen. ‘Komt, kinderen! - uw vader is zeer mat - hij wil u zien,’ - kon zij slechts zeggen. De zoon onderstennde de moeder, en kinderen en kleinkinderen gingen in zwijgende, angstige verwachting naar den vader. Moeder angler en van wallheim volgden hen.
Een zacht lachje op het gezigt, zat vader holm in den leuningstoel, en breidde zijne armen naar hen uit: ‘Kinderen!’ zeide hij zwak, maar verstaanbaar, ‘gij ziet den gelukkigsten vader voor u. - God heeft mijne aardsche loopbaan heden met de rijkste mate zijner goedheid gekroond.... thans roept Hij mij tot zich.’
Kinderen en kleinkinderen snikten luide, vatteden zijne handen, en wierpen zich aan zijne borst.
‘In mij - kunt gij alzoo slechts - eenen hoogstgelukkigen beweenen.... Gij, dierbare vrouw, komt mij spoedig na. - Vaartwel!... Vrede en liefde zij met u allen!’ -
Zijn zacht lagchende blik werd ernstiger; langzaam zonk zijn hoofd tegen de leuning, en - zijn geest was ontvlogen.
Tranen vloeiden den regtvaardigen van alle zijne lieven na; doch bitter waren deze tranen niet. Aan het weekste hart drong zich met kracht de troost op, dat zelden een sterveling zijne loopbaan zoo gelukkig ten einde bragt.
Vader holm's reize naar zijne kinderen was de inleiding tot de reis in de velden der zaligen.
Doch hoe zeer was vader holm bij allen, die hem kenden, geacht en bemind! Zelfs zijnen Hans vergat de goedhartige sigismund op den begrafenisdag van zijnen goeden heer.

Aan den Redacteur der Vaderlandsche Letteroefeningen.

Mijn Heer!

Nadat ik in een rustuur een dichtstuk had gelezen met een aantal kunstige vloekwoorden op napoleon, alsmede het dichtstukje van den begaasden Heere warnsinck: Aan de Vaderlandsche Dichters, in No. V. van uw geacht Maandwerk, - en tot mijn gewoon akkerwerk wedergekeerd zijnde, beklaagde ik, terwijl mijne hand den ploeg bestuurde,

{==555==} {>>pagina-aanduiding<<}
den geest des tijds, om aanhoudend te vloeken en te schelden, en zulks door velen te hooren bewonderen. Ziedaar, Mijn Heer, den oorsprong van het nevensgaande stukje, met welks plaatsing Gij eenen jeugdigen Landman in een eenzaam dorpje aan den kronkelenden oever des Rijns zult verpligten, die enz.
O.
S.

PS. De Steller belijdt openhartig, punct en comma niet op de regte plaats te kunnen zetten: hij liet die daarom meest weg, en verzoekt zulks den Redacteur, die dit zeker een' Boer niet zoo kwalijk neemt als een' Geleerde.

	Aan de vaderlandsche dichters.
Dank, Apollo's lievelingen! 
'k Hoor verrukt uw zangen aan; 
'k Voel mijn' boezem driftig slaan; 
'k Waag het ook, uw' lof te zingen, 
Wijl ge ons op uw keurig riet 
Onnavolgbre toonen biedt. 
 
Nederlands begaasde Dichters! 
Ja, verhoogt uw' rang en naam. 
Dat geen vreemdling u beschaam'. 
Blijst der menschheid steeds verlichters; 
Bovenal de hartetolk 
Van dit zacht, goedaardig volk. 
 
Streelt aanhoudend luistrende ooren, 
Hier in hoogen, achtbren sland, 
Dáár op 't afgezonderd land; 
Ieder moet uw zangen hooren; 
Hij ook, die den akker ploegt, 
Vroeg en laat volijvrig zwoegt. 
 
Doet uw' roem en luister groeijen; 
Hier als de eik, in grootschen stand, 
Dáár gelijk de berk in 't zand. 
Laat de koudste borst ontgloeijen 
Door uw gaven, zang en toon: 
Ook het veldviooltje is schoon. 
 
Wie toch zou onze Eeuw niet roemen, 
De Eeuw van feith en bilderdijk? 
Aan de poort van 't Doodenrijk (*) 
Plukt men ook nog keur van bloemen. 
Grijze Dichters, zwijgt toch niet! 
Zelss de landman mint uw lied. 

{==556==} {>>pagina-aanduiding<<}

Klinke uw zang tot aan de wolken, 
Zacht, verheven, godlijk schoon, 
Roerend, soms op Englentoon. 
Laat, beschaafd Europe! uw volken 
Roemen hunner Dichtren lied: 
Holland vreest hun glorie niet. 
 
Roemt Europa's wakkre Helden; 
't Menschdom staart hun dankende aan; 
Laat uw lied hunn' naam en daan 
't Laatste nageslacht vermelden, 
Tot der volken roem en eer: 
't Menschdom zucht in 't stof niet meer. 
 
Word' de lof der alexanders, 
Bluchers, wellingtons vermeld, 
Naast oranjes jongen Held 
Met zijn dappre Nederlanders, 
Schrik van hem, die hen ontvlood 
Als de nacht het morgenrood! 
 
'k Bied uw kunstvermogen hulde, 
Waar gij Helden grootsch verheft; 
Doch, wanneer uw vloek hem treft, 
Die ons hart met schrik vervulde, 
Ach, vergeef mij, Dichtrenkoor! 
Vloeken kwetst altijd het oor. 
 
Zou die vloek nu nog behagen? 
't Vrije Europa beeft niet meer 
Voor een' wreeden Opperheer. 
Wanhoop moet zijn ziel doorknagen; 
Daar hem ieder golfslag zegt: 
‘Sidder! eischte 't menschdom regt.’ 
 
Laat ons, wars van vreemde zeden, 
Snood bedrog en ijdlen waan, 
Op der Vadren voetspoor gaan, 
Trouw aan pligt en heilige eeden: 
Dan, dan duldt me in 't Hollandsch lied 
Schrikbre vloek- en wraakbeê niet. 
 
Leeft, Apollo's lievelingen! 
Immer blaak' die heilge gloed; 
Immer stroom' die volle vloed, 
Om voor 't Vaderland te zingen! 
Dat gij lang uw hemelsch lied 
Aan het luistrend Neerland bied't! 






{==557==} {>>pagina-aanduiding<<}

Mengelwerk.

Voorlezing, over het onderwijs in de teekenkunst, als een belangrijk deel eener welbeschaafde opvoeding. Door N. Swart (*).

Het is een kenmerk der onbeschaafdheid, de beoefening der schoone kunsten, nog meer dan die der wetenschappen, te beschouwen als een louter middel ter kostwinning. En een poëet, een muzikant of schilder is een zoo veel minder achtenswaardig voorwerp in haar oog, als het nut van hunne kunst min blijkbaar is dan dat van den ambachtsman of handelaar. In beschaafdere standen bestaat hierover een ander oordeel. Niet slechts geniet de kunstenaar hier dikwijls eenen hoogen roem en welgemeende achting: men houdt het tevens daarvoor, dat de beoefening der fraaije kunsten den mensch, in het algemeen, beschaaft en veredelt. Niemand van eenigen smaak en vermogen is achterlijk, om zijne kinderen in de toonkunst, in de teekenkunst, in de fraaije letteren - of althans in ééne van dezen - te doen onderwijzen. Het behoort tot den goeden toon des gezelligen levens, in het een of ander ten minste niet onbedreven te zijn. Het behoort tot de middelen om zich achting en aanzien in den beschaafden kring te verwerven, dat men een feest door zijne fraaije talenten wete te versieren en op te luisteren.
In dit alles ligt, voor het minst, een donker besef van de waarde der kunsten, en hare beoefening. Waar zich wetenschap en letterkunde aan den rei der kunsten sluiten, toeft dit besef niet, zich tot een klaar bewust-
{==558==} {>>pagina-aanduiding<<}
zijn te ontwikkelen. De beoefening der dichtkunde en fraaije letteren in het gemeen - de behandeling der toonkunst, sedert de vroegste eeuwen beroemd, als middel ter beschaving - ontvingen menigmaal de hulde en erkentenis, dat zij het gevoel streelen en verheffen, de aandoeningen bezielen en reinigen, het genot uitbreiden en boven de aarde doen rijzen - in één woord, den mensch zaligen door zijne eigene volkomenheid. Maar het is ons twijfelachtig, of der teeken- en schilderkunst wel dikwijls eene zoo algemeene hulde, als in hare beoefening voor elk belangrijk, zij te beurt gevallen. Het kan dus, dunkt mij, niet ongepast zijn, zoo ik de plegtigheid der prijsuitdeeling in dit uur, het seest des Instituuts voor de Teekenkunde bij de Maatschappij Tot Nut van het Algemeen, door dergelijk een kort betoog late voorafgaan. Welaan, geachte hoorders, handelen wij dan over het onderwijs in de teekenkunst, als een belangrijk deel eener welbeschaafde opvoeding! Wij zullen, te dien einde, pogen te doen zien, dat deze oefening ten eerste eene gelukkige vaardigheid van hand en oog verschaft, ten tweede eene geheel nieuwe bron van beschaafd genot opent, en ten derde de schoonheden, door de zigtbare natuur verspreid, oneindig volkomener doet zien en smaken.
Het oogpunt, door ons aangegeven, vergunt niet, over de nuttigheid der teekenkunst, op zichzelve beschouwd, en op allerlei bedrijf toegepast, uit te weiden. Dit onderwerp is ook te meermalen behandeld; en elk mijner toehoorderen weet, wat de bouwkunst, de geschiedenis, de menschheid in één woord, aan potlood en penseel heeft te danken. Intusschen mogen wij niet voorbijgaan, wat deze kunst tot volmaking van haren beoefenaar, hij zij wie hij wil, gewisselijk toebrengt. - Eene der eerste voortreffelijkheden van den mensch bestaat in het vermogen, om zijne kundigheden, ervaringen en denkbeelden tot anderen over te brengen. De spraak leent hem hiertoe het gereedste middel, door de natuur zelve, in de wonderbare be-
{==559==} {>>pagina-aanduiding<<}
werktuiging van mond en keel, aan de hand gegeven. De schrijfkunst heeft dit middel zeer grootelijks uitgebreid en volmaakt, door de willekeurige, zigtbare uitdrukking der klanken, tot de spraak gebezigd. Doch, om geheel onbekende voorwerpen te doen kennen, wordt eene andere kunst, de kunst der nabootsing, vereischt. Zonder platen, zonder eenige schets of omtrek, is geene beschrijving van vreemde, zigtbare voorwerpen ligt te verstaan. Vanhier, dat de ongeoefendste zelfs in teeken- of schilderkunst, wanneer de vergelijking met bekende zaken niet meer toereikend is, zijne toevlugt neemt tot krijt of pen, en ulysses, vóór Griekenland de Zanggodinnen had leeren dienen, der luisterende Godesse Troje's belegering, met zijnen stok, in het zand afteekende. Doch, hoe weinig slaagt, doorgaans, de onbedrevene in deze poging! Hoe moeijelijk doet hij zich eenigzins verstaan! Hoe zeldzaam is het genie, dat uit zichzelve begrip heeft van de afbeelding eeniger andere zaak, dan het platte, of overeind staande vlak! En hoe kreupel blijft hier zelfs de uitvoering! - Ziet daar dan, mijne hoorders, hoe belangrijk de vaardigheid moet zijn, welke ons de behandeling van
krijt en potlood geeft! Ziet daar, in welk een naauw verband dezelve staat met de volmaaktheid van den mensch, die zich juist door de mededeeling zijner kundigheden boven de dieren verheft, ja hooger en hooger heft! De teekenaar stamelt geene langzame klanken, of vermoeit zich om het onzigtbare zonder kleuren zigtbaar te maken. Hij grijpt het eerste het beste afgevend ligchaam aan, en schetst daarmede, als met eene welgeschikte stift, pen of penseel, het bedoelde voorwerp in losse trekken. Het oog aanschouwt, en de ziel bevat terstond, wat door het oor tot haar niet kon doordringen.
Tot hiertoe, echter, zien wij het nutdezer geoefendheid slechts ten halve in. Het oog heeft dezelve bijna even noodig als de hand. Wie geen denkbeeld van teekenen heeft, wordt uit de beste afbeelding doorgaans

{==560==} {>>pagina-aanduiding<<}
slechts ten halve wijs. Dit is de schuld der kunst niet. Zij heeft wonderen gedaan, het onmogelijke mogelijk gemaakt, ligchamen, afstanden, doorzigten op het platte doek geworpen. Het misleide oog doet naar de vruchten grijpen; de droomende verbeelding heft den voet op, om de prachtige laan binnen te treden; de peinzende ziel verliest zich in het beeld des afgestorven geliefde, en - zij is de onze nog. Maar, de schilderkunst schetst slechts één oogenblik, en laat op eens slechts ééne zijde zien. Zij schetst veelal op eene kleinere schaal dan de natuur, en voorkomt de misleiding niet geheel, die hieruit voor den ongeoefenden bestaat. Zij schetst de voorwerpen, zoo als ze alleen door het oog worden waargenomen, en niet, zoo als wij ons die, door het gevoel geholpen, plegen voor te stellen. De etsnaald en teekenpen onthouden ons, daarenboven, veelal de kleuren; en de duizenderlei wijzigingen van enkel licht en bruin, hoe hemelsch ook vervaardigd, roepen den ongeoefenden, als 't ware, niet luid genoeg toe, om door hem verstaan te worden. In één woord, de ondervinding leert het, dat de groote hoop eene schilderij slechts gedeeltelijk begrijpt, en althans niet in staat is, uit eene plaat, eene afteekening of omtrek van eenig zaamgesteld voorwerp, de noodige kennis deszelven te halen. Hiertoe wordt of herhaalde beschouwing en vergelijking, of eene soort van onderwijs in de wetten der teekenkunde vereischt. En beide vereenigen zich verre het gemakkelijkst met eene eigene behandeling. Deze oefent, en gewent ons oog aan het geschilderd tafereel. Deze doet ons de natuur en haar afbeeldsel als ééne zaak beschouwen. Wie de afteekening kent, is even gemeenzaam met de zaak. Als bouwmeester, stelt hij haar aan huis en hof, in beek en bosch volkomen daar; gelijk men slechts het ruwe mengsel in den vorm uitstort, om den tastbaren, volmaakten apollo verwezenlijkt te zien. Men kan dus de
onbedrevenheid in alle beeldende kunst - men vergeve mij de vergelijking - beschouwen als eene soort van doofstomheid. Zij be-
{==561==} {>>pagina-aanduiding<<}
vindt zich even zeer buiten staat tot eene duidelijke uitdrukking, als tot een duidelijk verstand van het uitgedrukte. Zij is in dezen hoogeren zin blind, en teffens buiten staat, anderen, wat zij wenscht, te doen zien. Ik vraag dus niet meer, of het eene belangrijke vaardigheid zij, die hier thans hare aanmoediging vindt.
Wij zeiden in de tweede plaats, dat dit onderwijs eene nieuwe bron opent van beschaafd genot. Wat wonder, toehoorders, na hetgeen wij, ten aanzien des openens van het oog, reeds hebben gezegd! Wat wonder, daar de schilderkunst schoone kunst heet, en door het gemeen zelfs onder de oefeningen des vermaaks wordt gesteld! Wij verheugen ons in de poëzij, hetzij ze dondere of streele, weene of schertse, op hooge brozen trede, of ga in de nederige sok. De toonkunst noodigt ons tot het vermaak, bezielt onze feesten - ja, behoeft noch eenig grover genot, noch eenige plegtige stemming, om op zichzelve te verrukken. Zou de derde in het zusterental, zou teeken- of schilderkunst hierbij achterlijk blijven? Zou zij, of met de overigen hand aan hand, of alleen, geene reine vreugde schenken; vreugde, noch minder groot, noch minder edel, dan ooit de lier, in waren of verbloemden zin, kon geven? Neen, daar treedt zij op, de welsprekende! Hare taal is sneller en krachtiger dan de wind. Hare uitdrukking is volkomener en helderder dan homerus Godentaal. Ik zie het statig eikenbosch - zie de bloemrijke beemd - zie de opgeruide zee - zie het tooneel, met de spelers en de gebeurtenis. Een God deed de natuur stilstaan, verstijfde het woelig slagveld, drukte eenen oogenblik af, die niet rust, niet is in de natuur, maar slechts wordt en verdwijnt, en levert mij een bedaard gezigt van hetgeen de held zelf, bij zijn regelend overzigt, niet kon aanschouwen. Het afgelegenste nadert tot mij. Wat ergens schoons, groots, verhevens in de natuur gevonden wordt, dat onderwerpt zich aan mijne beschouwing. Eeuwen werkten dus voor mij; vreemde landen plaatsen hunne voort-
{==562==} {>>pagina-aanduiding<<}
brengsel naast die van het vaderland. Eene menigte van vlijtige kunstenaars is bezig; eene menigte van rijke verzamelaars verheugt zich, mij hare schatten te openen. Eene wereld ontsluit zich voor mij, gelijk voor den blinden, wien het floers van voor de oogen viel, en wien het iedereen zich ten
genoegen rekent, de schoone natuur te doen beschouwen. Zoo lang de nacht onze oogen dekt, ware hij een dwaas, die ons het opgaan der zon wilde doen bijwonen. Zoo lang wij noch verstaan, noch verstaan worden, in hetgeen de genietingen der kunst betreft, weert ons de gewijde kring, die aanbiddend rondom apollo staat geschaard. Maar nu mogen wij de natuur in haar beeld bewonderen. Maar nu bewonderen wij meteen de menschelijke kunst, die haar zoo volkomen wist te treffen. Maar nu hangt onze geest tusschen de aanbidding van den Schepper, die het noodige en nuttige met het schoone en verhevene zoo onbegrijpelijk wist te paren, en den eerbied voor het schepsel, die dat schoone wist te zamelen, te schikken, te doen schitteren, en ons beelden van bevalligheid en verhevenheid voortoovert, waarvan nooit denkbeeld in onze ziel bestond. Zie, zie de rij der beminnaren aan de kunsttafel, op de beeldengalerij! Beurtelings verrukt hen het stoute en het stoutere, allerlei voorwerp, allerlei manier, allerlei talent. Even als de verschillende speelwerktuigen, de onderscheidene toonen, de afwisselingen en tegenstellingen, in een welgeordend concert; zoo werken hier die beelden en trekken eenstemmig te zamen. Het gevoel wordt opegwekt, geprikkeld en gespannen. De verrukking, het levendigst genoegen is onuitputtelijk. De onderlinge mededeeling, het dieper en dieper indringen in de schoonheden der kunst voedt en verheft het genot langs zoo hooger. De geheele mensch, zijne zinnen, zijne verbeelding, zijne ziel - zijn smaak, in één woord, heeft genoten, gelijk hij, het zinnelijk-redelijk schepsel, Gods beeld op aarde, alleen genieten kan. - Vooral diegene zal zich bij deze beschouwing gelukkig ach-
{==563==} {>>pagina-aanduiding<<}
ten, zijne borst door eenen edelen trots voelen zwoegen, die in deze voortreffelijkheid der menschelijke kunst zijne eigene voortresfelijkheid ontwaart, en met genen Italiaan, bij de beschouwing van een meesterstuk, uitroept:
ik ben ook een schilder! Ik zie hem de verzamelingen opsporen, de galerijen doorloopen. Een heilige dorst naar het voortreffelijkste brandt in zijn hart. Van oord tot oord gevoerd, vindt hij steeds nieuwe schatten, die hem zonder verlies voeden, zonder diefstal verrijken. Zijne bewondering is zijne zaligheid, zijne zaligheid zijne eigene volmaking - beeld der algemeene bestemming van den mensch, bij wien aanbidding, deugd en hemel moeten te zamen smelten. Gewisselijk behoort dit laatste slechts den eigenlijken kunstenaar. Doch, maakt de beoefening der beeldende vermogens zoo gelukkig, wanneer zij, dagelijks herhaald, den meester voeden moet: zou zij dan minder kunnen doen, tot afwisseling, tot verpoozing aangewend? Voorwaar, de mensch gevoelt, tot werkzaamheid en genot even zeer te zijn geroepen. Uitspanning, streeling der zinnen, der verbeelding, des vernufts, is hem waarachtige behoefte. Wél hem, die dezen eisch zijner aardsche natuur weet te bevredigen op eene wijze, die tevens zijnen hoogeren aanleg voldoet! Hij vindt zich niet te leur gesteld, niet beschaamd, noch bedroefd door knagend berouw. Het zinnelijk vermaak is hem geene boei, maar veeleer een vleugel om al hooger te streven. Welaan, kenner, liefhebber, ingewijde der kunst! voor u vloeit deze bron. Men opent ze hier der jeugd. De Maatschappij, aan de vorming, aan de verheffing van alle standen gewijd, wil alzoo aan het woest vermaak ontscheuren, aan het slijk der dierlijkheid ontrukken. Zij opent daartoe een nieuw, volheerlijk verschiet, eene nieuwe, uitnemende worstelbaan, een paradijs der kunst. U de oogen openende, lieve jongelingen, voor zoo veel schoons, zorgt zij, dat niet dan de schoonste aandoeningen, de edelste geneugten uw hart en verbeelding vullen. Het is de laatste hand aan uwe opvoeding.

{==564==} {>>pagina-aanduiding<<}
Het is het liefelijk houtgewas op den ringdijk uws levens, dat teffens verfraait, beschaduwt en meer en meer bevestigt.
Onze derde stelling was, dat de beoefening der teekenkunde de schoonheden der zigtbare natuur oneindig volkomener doet genieten. Dit nu, mijne toehoorders, moge schijnen op den achtergrond te staan, en door velen nimmer te zijn opgemerkt, het schijnt ons toe wel het voornaamste van allen te zijn. Is er misschien iemand, die ons zelfs niet regt begrijpt, of die slechts eenige zwakke gronden voor dusdanig gevoelen weet voor zijnen geest te halen; welaan, hij lette ter dege op, om de zaak ten volle in te zien. Vele menschen bewonen de aarde eene halve of geheele eeuw, zonder bijna iets treffends op dezelve te hebben opgemerkt. De meeste anderen verbeiden het oogenblik, dat zij, onverwachts op eene min bekende plaats gevoerd, door derzelver schoonheid als van zelve worden geroerd. Wederom zijn er, die den vereenigden invloed van fraaije gezigten, schoon weder, opzettelijk vermaak en genot aangenaam gevoelen, en gaarne instemmen met den lof, aan zulk eene uitspanning gewijd. Doch hij alleen, die er zijn werk van maakt, de schoonste oorden op het doek te brengen; die zich rekenschap van deze schoon heid geeft; die dezelve door vergelijking en zamenstelling poogt te verheffen - of hij, die deze tafereelen heeft leeren beschouwen, verstaan en vergelijken met de natuur - bezit die oplettendheid, dat geoefende oog, welke tot een waarachtig en volkomen genot gevorderd worden. Hoe veel ontgaat den gewonen beschouwer! Hoe weinig is hij gevat op alle sijnere sieraadjen, op de belangrijke spelingen van licht en schaduw, op zachte ineensmeltingen en krachtige tegenstellingen! Naauwelijks treft hem het geheel voor een oogenblik. Naauwelijks ziet hij het van eene enkele zijde. Of het is een afgezonderd voorwerp, dat zijne bevreemde aandacht boeit, en hem hetzelve voor den éénigen grond van zijn genoegen doet nemen. Hoe geheel

{==565==} {>>pagina-aanduiding<<}
anders gevoelt de schilder, die het geheel, die juist datgene moet opsporen en bevatten, hetwelk den algemeenen indruk verwekt! Hoe geheel anders hij, die het belang van duizend onopgemerkte omstandigheden bij de kunst heeft leeren kennen! Hoe geheel anders drinken zij den gevulden beker der natuur, als bij kleine teugjes, geheel uit, proeven elken geur in den kostbaren drank, en worden hemelsch dronken van geneugten, welke de Schepper, als met eigene hand, aan zijne kinderen biedt! Ja, wie schat deze geneugten der beschouwing van de schoone natuur niet boven alles hoog? Immers, zij zijn de reinsten, de tressendsten, de volmaaktsten. Zij zijn voor eenen ieder opengesteld, wien slechts geene ziekte, of gestrafte misdaad, in het donker vertrek boeit. Zij versieren en verhemelen onze moeijelijkste togten, verpoozen en beloonen onzen zwaarsten arbeid. Hetzij we treuren, de natuur weet beurtelings met ons te treuren, ons te troosten, en ons te vervrolijken. Hetzij de vreugde in ons hart woont, de natuur dartelt en juicht rondom en met ons; de natuur verheft en veredelt die vreugde, of doet ze langzaam als heldere beken vloeijen. Wat verdient inzonderheid onze beschouwing? Waarom verheft men bovenal den zuiveren lust der oogen? Is het niet de zigtbare natuur? Onbeschrijfelijk, niet te tellen, noch te meten, zijn hare Goddelijke grootheid en schoonheid. Het uitspansel met zijne wisselingen; het veldtapijt, met bosschen en meren, hoogten en dalen, runderen en bloemen, kleuren en tinten wonderbaar geschakeerd; het gebergte, zoo grootsch en ontzettend door hemel hooge toppen, ijzingwekkende steilten, verpletterende watervallen; de schuimende zee, en daarop het slingerend wrak, de koene mensch, die overal leven en houding aan de anders doellooze natuur geeft; alle de andere bewoners en sieraadjen des volheerlijken tempel Gods - wie spreekt het gevoel uit, wie beschrijft de zoete gewaarwordingen, door haar, met eindeloozen wissel, ingestort? En gij, gij geniet die
in volkomenheid, man van geoefenden smaak en ge-
{==566==} {>>pagina-aanduiding<<}
oefende zinnen! gij, wien geene schoonheid ontsnapt, geene werking ontgaat, die alle de heerlijke vormen naspoort en bespiedt, gelijk de natuurkundige het doel en den zamenhang der schepping! Gij geniet ze, wien de kunst, als in een' tooverspiegel, het schoone leerde onderscheiden en opmerken. Jongeling, zoo gelukkig opgevoed, zoo waarlijk beschaafd; jongeling, bij wien zich geoefende zinnen en smaak bij ontwikkelde geestvermogens voegen; jongeling, met eenen even gelukkigen aanleg als verlichte vorming toegerust - hoe fier is uw tred, hoe moedig uwe houding, hoe levendig uw wijdgeopend oog, daar gij het leven binnentreedt! De natuur huldigt u als haren heer; zij biedt u hare keurigste schatten met opene handen aan. Gij kent het schoone, het edele. De doode stof is u heilig om haren vorm; de mensch, als was hij ook slechts ligchaam, eene Godheid in uw oog. Met de waarheid en de rede hand aan hand, geleidt u de schoonheid alleen op het pad der deugd. En uwe godsvrucht is een maatgezang des harte, Hem, die de wereld schiep met alle hare volheid, de bron en wortel van alwat schoon wordt genoemd!
Ik geloof gaarne, toehoorders, in de ontwikkeling der drie stellingen, die mijn onderwerp moesten voldingen, zeer verre te zijn te kort geschoten. Doch ik vlei mij, ten minste zoo veel te hebben gedaan, dat niemand meer twijfelt aan het algemeen belang der teekenkunde. Wat zeg ik? Die twijfel bestond niet - bij vereerders en beoefenaars der kunst - bij ouders en jongelingen, zich spoedende om van ons onderwijs gebruik te maken. Mogt slechts, wat ik voortbragt, den eersten eene aangename herinnering, eene opwekking der zoetste bewustheid zijn geweest! Te meer zullen zij dan zich beloond vinden voor de gunst en luister, aan deze plegtigheid verleend; schoon alle aanmoediging der kunst, alle herinnering aan de geurige bloemen, op het pad van eigene oefening geplukt, hun reeds tot loon verstrekken. En mogt mijne voordragt niet min-
{==567==} {>>pagina-aanduiding<<}
der geschikt zijn geweest om ouders en leerlingen te bevestigen, te verheffen in hunnen ijver! De prijzen zelve mogen naar dit doel schieten, en als blijken onzer hooge belangstelling daartoe te meerder strekken; uw eigen inzigt van het voortreffelijke der teekenkunst en teekenkunde is gewis geene nuttelooze bijdrage. Wij moedigen hier eene oefening aan, wij bekroonen eene vlijt, die oogen opent - vermogens ontwikkelt - schatten ontdekt. Hoe meer men in deze kunst vordert, hoe volmaakter het volmaakte zamenstel van ons menschelijk ligchaam - het nooit volprezen oog en de hand inzonderheid worden. Maar door dat oog stroomt de kennis en het genot, het denkbeeld en het gevoel, boven alles, in onze borst; gelijk zij door die hand weer scheppend daaruit voortvloeijen. Zoo vindt dan de geheele mensch eene bron der volkomenheid in dit vermogen. De Schepper zelf, gelijk zij, die een' straal van zijn scheppend vermogen ontvingen, spreken duidelijker tot hem, en voeren hem zijne bestemming te wisser tegen. Doch, waartoe meer? Ik zie uwe aandacht, uwe belangstelling ten volle levendig. Ik zie, jongelingen, uw verlangen te meer ontbrand,
om hen te kennen, op wier hoofd eene zoo luisterrijke kroone zal pronken. Welaan dan! ik ga tot het voorgesteld doel onmiddellijk over.
[Hier volgden de algemeene en bijzondere aanspraken, welke wij echter meenden te moeten weglaten.]

Hoe behoort men schilderstukken te bezien?

Het komt mij voor, geheel iets anders te zijn, dat men een stuk bezie, dan dat men het enkel zie. Het eerste vooronderstelt overweging, onderzoek. Het andere is een louter aanstaren, waarbij men, zoo als zeer velen in eene galerij of op eene tentoonstelling, met opene oogen en den besten wil om zich te vermaken, van het eene stuk naar het andere slentert, om, als het ware, zijnen gang te laten gaan, wat de

{==568==} {>>pagina-aanduiding<<}
schilderijen van zelve op ons willen uitwerken, en bij hetgeen terstond zinnelijk, door kleuren of andere in het oog loopende eigenschappen, treft en het oog boeit, wat langer te vertoeven, ook wel eens te zeggen: dat is schoon! waar, integendeel, de indruk niet terstond zinnelijk uitlokt, verder te gaan, en te denken (is men van aanzien, ook wel te uiten): nu, daar vind ik juist niet veel raars aan! Van dergelijk iets blijft, wanneer men de zaal verlaat, natuurlijk niets, of ten beste zoo weinig in de ziel achter, dat men het voor niets rekenen mag. En dus mist men dan zoo veel - zoo heel veel, wat men hebben, genieten, en telkens weer genieten kon, wanneer men de schilderijen niet slechts aanzag, maar wezenlijk beschouwde. Men mist eene verheffing zijns ganschen inwendigen wezens boven het alledaagsche, gemeene en aardsche, eene hoogere vreugde van den geest, een edel genot, eene verrijking der verbeelding, bezieling van het hart, vermeerdering zijner inzigten - men mist, hetgeen den mensch menschelijker (en dit is immers ook beter?) maakt. Ik heb gelegenheid gehad, zeer vele aanzienlijken, rijken, ook wel grooten der aarde te zien, hoe ze vol verveling, zonder genot, koud en lusteloos onder de kunstschatten rondwandelden, die hun eigendom waren; hoe velen ze zelfs niet meer mogten aanzien, en niet weinigen (dezen behoorde men inderdaad openlijk te noemen) dit anderen zelfs niet vergunnen wilden. De meeste kunstenaars en kunstenaressen lagchen en spotten hiermede. Doch, dit ligt niet in mijnen aard; het heeft mij altijd treurig gemaakt, en ik heb gedacht: och, dat deze door het geluk begunstigden ook slechts vroeg gevormd waren om hun geluk te kunnen genieten! Zij waren welligt vol schoonen aanleg, talent en gevoel, ook voor de kunsten; maar men heeft niets gedaan, om deze gaven der natuur uit te lokken, te voeden en te vormen.
Thans zijn zij, b.v. onder schilderijen, slechts nog in staat, of hebben althans geenen verderen lust, dan zich eenige minuten onverschillig aan derzelver

{==569==} {>>pagina-aanduiding<<}
gezigt te leenen, het gansche ding als een klein amusement van eene bijzondere soort, als een speeltuig der aanzienlijken, te beschouwen. Nu! in dit geval doen zij zekerlijk wél, er niet veel ophef van te maken.
Op deze wijze dan zien velen eene schilderij. Maar, geheel iets anders is het, dezelve beschouwen - of zoodanig te zien, als zij moet gezien worden. Hoedanig dit nu zij? daartoe wensch ik eene korte aanleiding te geven. Ik denk er niet aan, bij deze gelegenheid kunstgeleerdheid uit te stallen, of wel met dezelve te pronken. Ik wil opzettelijk alles onvermeld laten, wat eigenlijke studie der kunst vooronderstelt, en niets schrijven, waaraan niet elk wat heeft, die slechts zijne plaats in den beschaafden stand naar behooren vervult. Deswege vertrouwe ik van kunstenaars en wetenschappelijk gevormde liefhebbers, dat zij het zich zullen laten welgevallen, wanneer ik hun meest bekende dingen voordraag - even als eene moeder het niet ongaarne hoort, wanneer een ander met haar over haar geliefde kind spreekt, schoon zij zelve er veel meer van weet, dan gene haar zeggen kan. Dengenen, die met name voor de beeldende kunst minder achting en liefde voeden, zij dit alleen gezegd, dat, hetgeen hier van de beschouwing van goede schilderijen gezegd wordt, wat de hoofdzaken betreft, op het lezen van goede dichtstukken, op het hooren van goede muzijk, op het zien van goede tooneelvertooningen insgelijks toepasselijk zij.
Hoe moet men dan schilderijen beschouwen? Hoe het niet geschieden moet, liet zich misschien tot de stelling brengen: men moet zich niet werkeloos overgeven. En, hoe het geschieden moet -: men moet iets medebrengen, en er dadelijk iets bij doen; - maar wat?
Iedere kunst vooronderstelt in dengenen, voor wien zij met hare werken iets beduiden zal, een zeker sonds van geest en gemoed, van hoofd en hart; eene zekere aandoenlijkheid en vatbaarheid, - met één woord:

{==570==} {>>pagina-aanduiding<<}
vooronderstelt dadelijk - niet voorgegeven en geaffecteerd - de vaardigheid, om zich boven het gemeene leven, deszelfs bezwaren en jammeren zoo wel, als deszelfs spelen en genietingen, te verheffen, en zich vast, met liefde, ernst en vreugde, aan iets te hechten, wat aan de aarde niet behoort, dus door dezelve gemeenlijk ook niet hoog geacht, noch gezocht, noch zelfs beloond wordt. Men noeme deze vaardigheid gevoel voor het ideäle, hoogere en edelere geestdrift, of hoe men wil, wanneer men slechts aan dat eigendommelijke van den geest gedenkt, waardoor eigenlijk alles waarachtig groots, edels en blijvends tot stand komt; dat eigendommelijke, waar buiten geen held der deugd, geen martelaar voor de waarheid, geen waardige priester der schoonheid ooit heeft bestaan, of bestaan kan. Dit moet als ten grondslag in mij liggen, zoo mij de kunst waarlijk iets zijn - zoo ik derhalve schilderijen ook alzoo zal kunnen beschouwen, als zij moeten beschouwd worden.
Maar nu moet ik, vervolgens, het kunststuk naderende, deze eigenschap ook te werk stellen; moet, gelijk men zegt, mij verzamelen, mijnen geheelen inwendigen mensch in het leven roepen, mijne krachten vergaderen, en dezelven op dit voorwerp rigten - anders glijdt het te vlugtig over den spiegel mijner ziele heen. ‘De kunst is een spel, maar geen speelgoed’ - wordt ergens zeer treffend gezegd. Geen mensch ter wereld, zelfs de talentrijkste en best onderrigte, kan, zonder zorgvuldig opmerken, zonder inspanning en vereischte geestgesteltenis, voortbrengselen der kunst wezenlijk opnemen en regt genieten. En dus wordt het een tweede onmisbaar vereischte, dat ik zonder verstrooijing, opgewekt, bedaard, opmerkzaam, in de beste stemming het schilderstuk nadere.
Is nu aan beide deze vereischten voldaan, zoo late men zich (is mijn raad) eerst over aan den algemeenen indruk, dien het maakt - evenveel of het eene schilderij, een dichtstuk, of eene muzikale compositie zij.

{==571==} {>>pagina-aanduiding<<}
Men geve aan hetzelve zijne vatbare en voorbereide ziele prijs, houde zich enkel aan het geheel, en vrage nog geheel niet naar bijzonderheden; zij zelfs (wanneer het een schilderstuk is) om het historische onderwerp, welk het voorstelt, niet al te zeer bekommerd, en denke nog minder aan de middelen, waardoor de kunstenaar zijn werk, juist zoodanig als het is, heeft tot stand gebragt. Dat ter loops verklaren (ook wel bedillen) niet slechts, zelfs het vragen naar bijzonderheden moet men, terstond op het eerste gezigt, niet bij zich laten opkomen. Men bederft zich anders zelve den eersten en teedersten bloesem des genots; en waar deze geleden heeft, gedijt ook naderhand de vrucht niet.
Is nu in den beschouwer, en in het beeld, alles gelijk het behoort, zoo zal het onmisbaar eenen, met de oplettendheid steeds toenemenden, indruk maken, en wel eenen bepaalden indruk. Dat is: men zal zich niet slechts in het algemeen meer dan voorheen verlevendigd en opgewekt, maar ook in zekere stemming verplaatst gevoelen, die, hoe verschillend ook in de mate, toch in het wezen aan de stemming gelijk is, in welke de kunstenaar was, toen hij het werk schiep, die dus ook in zijn werk overging, en hierdoor nu aan anderen moet medegedeeld worden. Is het voorwerp ernstig en verheven, zoo zal men zich diep aangetast, gesterkt, verheven gevoelen; is het voorwerp en deszelfs behandeling komiek, zoo zal men vermaakt en tot lagchen genoopt worden, enz. - Zoekt men nu in de kunst niets meer dan verfijnd genoegen, prikkelingen, die slechts hooger en reiner zijn dan bloot zinnelijke, zoo is het hiermede genoeg; men heeft zijn doel bereikt, heeft menschelijk genoten, en in het kunststuk iets gevonden, waardoor men dit genot, zoo dikwijls men zelve wil, herhalen kan.
Doch, wie in de kunsten iets meer zoekt dan een fijn vermaak, wie een regte kunstliefhebber is, die gaat, na dit genot, nog niet henen, maar denkt nu over de beeldtenis na, en wel over derzelver inhoud zoo wel

{==572==} {>>pagina-aanduiding<<}
als behandeling, over het geheel als over de afzonderlijke deelen. Hij vraagt nu dus bepaalder: wat wil de kunstenaar met dit werk? Eerst: wat stelt het historisch voor? is het onderwerp de voorstelling en het edel doel der kunst waardig? Dan: heeft de kunstenaar het zelve met geest, en in den regten geest behandeld? waarom heest hij dit en dat zoo, en niet anders, ingerigt? wat draagt dit afzonderlijk deel - deze groep, deze siguur, dit koloriet, dit licht, enz. tot het geheel bij? was het hoofddenkbeeld ook bevattelijker en te gelijk schooner uit te drukken? was dit of dat bijzondere ook beter te ordenen geweest? en hoe had dan dit, hoe dat moeten uitvallen? Zoo kon ik nog een vierde uurs voortvragen; en nog had ik op verre na niet alles, ook slechts met eenige woorden, aangevoerd, wat hier zou kunnen in overweging komen. Doch, men ziet uit het gezegde reeds, dat zich den opmerkzamen hier eerst eene rijke bron opent, zoo voordeelig voor zijnen geest ter leering, als om aangenaam te worden bezig gehouden. Hier is dus de voorname grond te zoeken, waarom de ware liefhebber eene voortresselijke schilderij, even als eene geliefde, duizendmaal beschouwen, en steeds een nieuw belang, nieuwe stof tot liefde en vreugde in dezelve vinden kan. Ontbreekt het, daarentegen, aan dezen grond, dan komen zulke lamme, geestelooze, nageklapte oordeelvellingen voor den dag, als men dikwijls hoort. Ja, men verraadt de ledigheid zijner ziel, door elke uitnoodiging tot een of ander kunstgenot, tot het zien of hooren van het grootste meesterstuk van rafaël, mozart of shakespeare, te beantwoorden met: Ik heb het reeds gezien - ik heb het reeds gehoord, enz. Juist daarom, beste vriend, omdat het u niet meer geheel vreemd is, moet gij er meermalen toe terugkeeren, en liever iets anders geheel onbezocht laten. Want, al waart gij een halve engel,
zoo kunt gij dergelijk iets onmogelijk in ééns vatten en verstaan, dus ook volkomen genieten. Nu zult gij eerst langzamerhand in staat geraken, het in 't algemeen en in de bij-
{==573==} {>>pagina-aanduiding<<}
zonderheden te doorgronden, zonder verder overstelpt en als verdoofd te worden; alles met bedaardheid te proeven en tot u te nemen, en wezenlijk verrijkt en gesterkt, en vatbaarder voor al het schoone en goede, henen te gaan.
Is eindelijk de liefhebber ook ten aanzien van het werktuigelijke der kunst niet geheel onervaren; weet hij welligt uit eigene, schoon kleinere proeven, wat teekening, koloriet, en al wat den schilder in den engeren zin vormt, eigenlijk zij, en hoe het tot stand kome; of heeft hij zich moeite gegeven, om, met den dichter, schoone denkbeelden door schoone woorden uit te drukken; heeft hij zelf beproefd, muzikale compositien in den geest van den componist voor te dragen, en ook somwijlen eigene muzikale idéën kunstmatig ter neêr te stellen, dan blijft hem nog eene zuivere en waarlijk onuitputtelijke bron over tot nieuwe oogpunten, tot nieuwe verrijking van geest en hart, gelijk tot nieuw genot. Hij heeft het werk, ten aanzien der middelen, waardoor het is ontstaan, nu slechts nader te ontleden, enz. Doch ik weet, dat men op ééns niet te veel moet geven, en daarom breek ik hier af.




Eenige bijzonderheden, rakende den veldslag bij Quatrebras, enz. Door John Scott.

(Vervolg en slot van bl. 532.)

Bezoek op het Slagveld.

Het eerste bezoek van een slagveld, door iemand, geheel onbekend met tooneelen van deze soort, voert hem welligt meer buiten zijnen gewonen trein van denkbeelden en gevoelens, dan eenige andere nieuwigheid in staat ware te doen. De voorname oorzaak dezer opgewektheid ligt daarin, dat thans in wezenlijkheid zal verkeerd worden, wat bevorens in zijne ziel bestond als eene schaduwachtige, onzekere, maar ontzaggelijke verbeelding. In dit opzigt moge het wel naast over-
{==574==} {>>pagina-aanduiding<<}
eenkomen met het verlaten dezer wereld, om onze twijfelvolle, maar angstige denkbeelden der toekomstige te verwezenlijken. De schetsen der verbeelding zullen doorgaans blijken gevormd te zijn naar eene schaal van meer in het oog loopende grootheid, en meer van het verbazende te bezitten, dan de waarheid doet kennen: - maar er is iets in onverwachte eenvoudigheid van voorkomen en nederigheid van aanzien, in tegenwerking met ontzettende voorvallen en allergewigtigste uitkomsten, dat misschien, over het geheel, treffender is dan zigtbare monsterachtig- en ijsselijkheden. Op deze wijze althans werd ik getrossen door de vlakte van Waterloo. Geene vertooning, dunkt mij, van slagting, geweld en verwoesting kon zoo aandoenlijk eene werking gedaan hebben, als de geruste, ordelijke aanblik dezer velden, door de zon beschenen, maar digt bezaaid met kleine hoopjes opgeworpene aarde, welke geene zon kon verlichten. Hierop vielen de oogen terstond, - en het hart, van buiten slechts eene kleine opwekking gevoelende, verkondigde zichzelf met te meerdere plegtigheid de ijsselijke voorwerpen, die zich daar bevonden, naauwelijks bedekt met een luttel zands. - Op eene naauwkeuriger bezigtiging, waren de verwoestingen van den slag zeer blijkbaar, - maar noch de doorschotene muren, versplinterde deuren en gescheurde daken der boerenwoningen van La Haye Sainte, hoe verbazend inderdaad, noch zelfs de jammerlijk verbrande overblijfsels van hetgeen het schoone
Hugoumont, met deszelfs boomgaard, bloemtuinen, fraai en statig slot, en nederige verblijven voor de werklieden, moet zijn geweest, nu getrossen en overhoop geworpen door eene bezoeking, welke, naar derzelver sporen, iedere mogelijke soort van verwoesting schijnt behelsd te hebben, - alle deze afzigtige trekken van den strijd maakten, op mijn gemoed ten minste, geenen zoo regtstreekschen en onweerstaanbaren indruk, als de aardheuveltjes, welke den gang beletteden, als eene borstwering of eene beschutting, ook wel gezaaid langs het afgezonderd pad,

{==575==} {>>pagina-aanduiding<<}
in het gras, dat deszelfs zijden bezoomde. Op sommige plekken lagen zij in groote hoopen en uitgebreide rijen; op andere vertoonde zich een enkel; tusschen dezelven strekte een zwart gebrande kring ten bewijze, dat men vuur gebezigd had, om als een onwaardig overschot te verteren, wat ouders beminden, vrienden hoogachtten, en vrouwen liefhadden. De zomerkoelte, welke de takken der boomen schudde, en de toppen der klaver- en stijve distelbloemen bewoog, bragt met zich vuilen stank, nog afschuwelijker voor de ziel, dan voor den beleedigden zin. De voet, die het vogeltje in deszelfs rust in het gras stoorde, verstoorde te gelijker tijd eenig jammerlijk overblijfsel van een menschelijk wezen, - hetzij een stuk van zijn rijke kleed, waarop hij zich verhief, - of van zijne krijgstoerusting, die zijn trots was, - of van het broze maaksel van zijn ligchaam zelf, dat hij als bevalligheid en kracht gevoelde, een oogenblik vóór het een hoop gevoelloos stof werd.
Van St. Jean (een dorpje, ruim eene Engelsche mijl of 20 minuten gaans van Waterloo) loopt de weg onmiddellijk naar de hoogte van den aarddijk, op welks hoogte en afloop het voetvolk des Hertogs van wellington in linie werd geschaard. De ruiterij werd, in het begin des gevechts, aan de St. Jean's zijde der hoogte geplaatst. De opgang is gemakkelijk: men bereikt den top onmerkbaar, en het geheele slagveld ligt dan op ééns voor oogen. Deszelfs eensklapsche vertooning doet de werking van eenen schok; en weinigen, geloof ik, zullen bevonden worden de eerste vijf minuten eene enkele vraag te doen. Het punt, vanwaar dit volkomen gezigt des tooneels, zoo dikwijls door de verbeelding geteekend, zichzelf eerst vertoont, is een der belangrijkste, welke het bevat. Het is de top van den aarddijk digt aan den weg, waarover een oude schilderachtige boom hangt, met eenige weinige losse takken, in groteske gedaanten voortschietende uit deszelfs gescheurden stam. De Britsche (waaronder de

{==576==} {>>pagina-aanduiding<<}
Nederlanders) positie strekte zich uit ter regter en linker hand van den weg, ter lengte van ruim een en drie vierde mijl (meer dan een half uur gaans) langs den top van eene voortloopende lijn van tamelijke hoogten, onmiddellijk tegenover zeer gelijkende verhevenheden op eenen afstand van eene halve tot drie vierde mijl, (een half kwartier uur gaans) langs welke de Fransche armee was geposteerd. Het tusschengelegen veld en de glooijing van onzen aarddijk vormde het slagveld. De boom, reeds gemeld, staande op de verhevenheid boven den hoogen weg van Brussel tot Charleroi, duidt het centrum aan onzer positie; en, de Hertog van wellington het grootste gedeelte van den dag nabij denzelven geweest zijnde, draagt hij den naam van den Boom van Wellington. Ik vond hem zeer geteisterd door kogels, zoo wel schroot als musketkogels, welke allen uitgegraven waren door bezoekers. Deszelfs takken en stam waren, als gezegd, geweldig gehavend. Hij behield echter nog leven en groei, en zal waarschijnlijk, gedurende vele volgende jaren, het eerst begroetende teeken voor onze kinderen en kindskinderen zijn, die, met de gewaarwordingen van een heilig gevoel, hunne oogen komen weiden op dit tooneel der bedrijven van hunne voorouders.
Een kort eind wegs naar beneden van dezen boom, digt bij den weg langs houdende, is de boerderij van La Haye Sainte. Hier zag ik, voor de eerste maal in mijn leven, eene proef van hetgeen de oorlog te weeg brengt in de woningen van den vreedzamen. De tuin was een woeste hoop; de heggen waren uitgerukt, beschuttingen neergeworpen. De deur was door en door geschoten met allerlei wapenen, en leverde een allertreffendst bewijs der woede van den aanval, en des bepaalden besluits van de verdedigers. Deze post werd, na eene allerdapperste verdediging door de afdeeling, aan welke zij was aanbevolen, door den vijand overweldigd, en elke levende ziel in het gebouw met de bajonet doorregen. De ligging der plaatse moet dit tot

{==577==} {>>pagina-aanduiding<<}
een zeer ontrustend voorval hebben gemaakt. De werf opgaande, werd het aanzien van jammer en verwoesting nog verschrikkelijker; de daken van schuur en woonhuis waren herschapen in louter gaten, door bommen en kanenskogels; de ramen waren afzigtige wrakken, geen enkel glas heel gebleven zijnde - de roeden alle gebroken, en de brokken op de jammerlijkste wijze neerhangende. - Van de werf trad ik in een' besloten boomgaard: hier was het gevecht verschrikkelijk hevig geweest: het papier der verschotene patronen lag nog dik op den grond, en de hoofddeksels der soldaten lagen verstrooid, de meeste gaten hebbende, door welke de dood der dragers was ingegaan. Het hart poogde het oog te wederspreken, wanneer het laatste getuigde, dat aan deze ellendige brokken vilt of leder de rottende overblijfsels der hoofden van menschelijke wezens vastzaten!... In dezen boomgaard waren de boomen veelvuldig, en over het geheel zeer tenger; maar noch mijn reisgenoot, noch ik-zelf, schoon wij opzettelijk een regelmatig overzigt hielden, kon éénen vinden, die het ontgaan was om door een' kogel getroffen te worden.
Eene menigte kleine hoopjes van versch opgeworpene aarde ontsierden het aangename groen van dezen boomgaard, - welken wij verlieten door eene gemaakte opening in deszelfs heining, waardoor de Franschen eenen geweldigen doorgang hadden bemagtigd, onder eene hagelbui van kogels, met de punt der bajonet. De bloeijende takken hingen nu schoon en stil over de overblijfsels der slagting en de teekenen der beroering.

Bij het rijzen van den weg naar de herberg La Belle Alliance, kwamen wij, denzelven in eene linksche rigting overstekende, welke naar de stelling der Franschen leidt, op de plaats, gedeeltelijk beschut door een' zandheuvel, waar buonaparte stond, toen hij het meest voorwaarts was gekomen, en den laatsten aanval

{==578==} {>>pagina-aanduiding<<}
zijner garde bestuurde. Ons thans omkeerende, en terugziende naar de Engelsche stelling, ondekten wij, dat de uitgestrektheid van het veld ter andere zijde van den weg van La Haye Sainte, opwaarts naar den aarddijk, van Wellington's Boom gescheiden door hetzelfde gemeene spoor, het tooneel was geweest van nog verschrikkelijker strijd, dan eenig ander, tot dusverre opgenomen. Hier was het, dat de Keizerlijke garde aanviel op de heg, waar de Hooglanders en de Schotsche grijskleppen stonden, - en ook hier was het, dat zij geslagt werden! Van deze zijde was het desgelijks, dat de Pruisen kwamen, de alreeds geslagene Franschen verplettende. Hier lagen de grafheuvels in ontzettende menigte - en kuilen, bevattende honderden van paarden. Bajonetscheden, stukken van kasketten en kleeding bedekten den grond.
Van La Belle Alliance gingen wij, den aarddijk van de Fransche positie kruisende, linksaf naar de Engelsche linien, tot dat wij de overblijfsels bereikten van Hugoumont, een' sterken voorpost van den Britschen regtervleugel, en verdedigd door eene kleine afdeeling der Engelsche garde en Hanoverschen, in weerwil van de geweldigste pogingen des vijands ter vermeesteringe.
De zachte helling, door een' schoonen boomgaard, naar het kasteel van Hugoumont vertoonde de bekoorlijkste landelijke beelden, op het naauwst vereenigd met de ondubbelzinnigste kenmerken van schrik en dood.
De gebouwen van Hugoumont waren oneindig meer verbrijzeld, dan zelfs die van La Haye Sainte. Zij behooren aan een' man van aanzien, die, vóór den slag, te dezer plaatse een der vermakelijkste en vreedzaamste verblijven, welke de verbeelding zich kan voorstellen, bezat. De tuin, met bloemperken en lanen in den ouden stijl zorgvuldig aangelegd, was de hoofdpost der Engelsche garde, die hardnekkiglijk de woedende aanvallen der sterke kolonnen volks, door den vijand tegen deze, telkens van nieuws versterkte, stelling gerigt, weerstonden. Deze aanvallen waren het begin van den slag, en werden, in den

{==579==} {>>pagina-aanduiding<<}
geweldigen trant van buonaparte, met telkens vermeerderde hulpmiddelen herhaald; doch alles steeds ten volle vruchteloos. Op één punt strekten de schrikkelijkste verwoestingen ten bewijze van het geweld, door den vijand gebezigd, om zich eenen doorgang te banen: boomen waren geveld en kruiswijze gelegd ter verdediginge - en op eene enkele plek, eene stip als 't ware, vijftig lijken opgehoopt, allen daar gevallen. Niet verre vandaar vindt men eene zwarte, gebrande ruimte, alwaar zeshonderd menschelijke ligchamen, te dezer plaatse gevonden, werden verzameld en verbrand. In den loop des gevechts geraakten de gebouwen in vlam - en, in 't kort, dit geheele veld scheen het tooneel te zijn geweest van eenig bovennatuurlijk kwaad - eene viering van helsche plegtigheden - of eene openbaring van hemelsche wraakbetooning!
Van wederzijden in dezen veldslag werd nagenoeg geen kwartier, of lijfsgenade, geschonken.




Berigt, wegens het, voornamelijk in Duitschland, zeer beroemde vrouwelijke opvoedings - instituut van den heer Dethmar, op het kasteel Reckenburg, tusschen Emmerik en Rees.

(Medegedeeld door Mr. j.h. onderdewijngaart canzius, nog korteling Burgemeester te Emmerik.)

Het Opvoedings-Instituut, waarvan hier melding gemaakt wordt, is door den Heer dethmar gevestigd op deszelfs alleraangenaamst gelegen Landgoed, bekend onder den naam van het Kasteel Reckenburg, in de nabijheid van het Dorp Praast, ter zijde van den landweg, tusschen de Rijn-steden Emmerik en Rees, vormende nagenoeg een middelpunt tusschen genoemde Steden en die van Kleef en Anholt.
Dit verblijf is tot eene woning aangelegd voor 18 à 20 Jongedochters uit den beschaafden stand der maatschappij, om door hem, en onder zijn oog, te worden opgevoed en verzorgd, niet als scholieren, maar als huisgenooten, als leden

{==580==} {>>pagina-aanduiding<<}
eener familie, als kinderen, waarover hij geheel vader is, en die dan ook alle, zonder onderscheid, hem als eenen vader beminnen.
Hij zelf een man van omtrent 40 jaren, is Hervormd Predikant bij de gemeente te Hueth, wier kerk die is van, en op, het hoogadelijk slot Hueth, nog geen half uur van Reckenburg gelegen. Gansch alleen staat deze eerwaardige man aan het hoofd der inrigting, tot wier vestiging en instandhouding hij onvermoeid, reeds in den jare 1799, in weerwil van alle beletselen, met zoodanig gevolg werkzaam was, dat hij niet alleen, sedert lang, door geheel Duitschland, maar ook allengskens in de Nederlanden, als een in het Opvoedingsvak met rijke talenten begaafd man, is erkend, en vele van de in deze landen gevestigde aanzienlijke geslachten, in welke kweekelingen uit zijn huis terugtraden, zijnen naam met zegening noemen.
Zelf vader van zeven kinderen, alle dochters, heeft hij van deze omstandigheid eene partij getrokken, welke het aanbelang van dit Instituut aanmerkelijk in waarde doet klimmen. Hij leidt, namelijk, die alle op voor hetzelve, en geeft ieders opvoeding zoodanige rigting, dat alle, in het algemeen, tot het geheele Opvoedingsvak theoretisch en praktisch worden opgeleid, en elk, in het bijzonder, eens daarin een bepaald leervak zal kunnen waarnemen. Niet alleen, dat deze dochters de opleiding daartoe onder zijn oog genieten; maar zij hebben het zeldzaam voorregt, om de Opvoedingskunst, door het dadelijk uitoefenen derzelve, te leeren. Waar vinden zij beter Normaal-school? Ook zendt hij diegene dezer dochters, wier opvoedingsjaren in het Instituut zijn afgeloopen, nog een paar jaren van zich af, om, onder het oog en de zorg van beroemde meesters, in andere plaatsen, tot dat leervak bekwaam gemaakt te worden, waartoe zij naderhand bij het Instituut als leermeesteressen zullen moeten optreden. Reeds voleindigde de oudste die loopbaan te Berlijn, vanwaar zij met de uitstekendste talenten, met name ook in de theorie en praktijk der muzijk, welke door hare buitengewone zedigheid en voortresfelijk hart nog verhoogd worden, terugkwam. Eene volgende is thans te Dresden, ter voortzetting harer reeds groote vorderingen in de teekenkunst en het gezang. Eene derde is er niet verre meer van af, om de huishouding geheel op zich te kunnen nemen. Een zeldzaam voordeel, waarop zich niet ligt een vrouwelijk Op-
{==581==} {>>pagina-aanduiding<<}
voedings-Instituut kan beroemen, hetwelk steeds als huisgezin, niet als klooster, moet beschouwd worden, en waarin men anders bijna altoos van de hulp van vreemden, zoo in beheer als onderwijs, moet afhangen.
Daar nu het toekomend huisselijk geluk der kweekelingen het bestendig doel is, waarop de Heer dethmar niet alleen zijn onderrigt, maar ook de wijze, op welke hij haar reeds in zijn huis plaatst, doet uitloopen, en het juist die wijze is, welke het onderwijs zelve met den besten uitslag bekroont, zoo zal het voegzaam zijn, eerst hiervan melding te maken.
De Heer dethmar heest de zeldzame gaaf, om zijne kweekelingen op dien welberekenden afstand te houden, waarop zij, bij de liesde van kinderen tot hunnen vader, nogtans met eene angstvallige vrees bezield zijn van gevaar te zullen loopen eene enkele vermaning over iets onbehoorlijks te ontvangen. Tot deze eigenschap geeft wel de voorname aanleiding zijn gelijkmatig en bedaard karakter, hetwelk daarenboven, zoo zeer het aan de eene zijde allertoegevendst is, aan de andere nogtans onbuigzaam blijft, wanneer het op de volvoering van welgenomene besluiten aankomt. Zijne ontevredenheid, in meerderen of minderen graad, is hier de éénige, maar ook de zwaarste straf, door den indruk, welken zij op de kweekelingen maakt. Zijne tegenwoordigheid geeft leven aan het gezin; en tevens ademt alles orde en ontzag, waar hij zich vertoont. Geene harer is immer beschroomd, hem, zelss wegens de kleinste opheldering, in de minstbeduidende zaak, raad te vragen, omdat hij ze alle hierin te gemoet komt met eene voorbeeldige zachtheid en geduld; en, met dat alles, waar hij ze afzonderlijk, of te gader, maar eenen wenk geeft, daar staan zij voor hem met eenen eerbied, die niet is af te malen. Hij verliest ze nimmer uit het oog, laat ze in de gezelschapskringen met personen van den eersten stand, die zich op Reckenburg als in een verzamelpunt van uitgezochte verkeering vereenigen, de onderscheidingsplaatsen deelen, en stuurt het daarheen, dat zij, bij eene wetenschappelijke vorming, ook opgevoed worden voor de wereld, waarin zij dan toch weldra van den vroegen omgang met menschen de vruchten zullen moeten plukken; waarbij het gevoel harer vrijheid in haar ontwikkeld wordt, en zij zich losmaken van kindsche en schoolsche

{==582==} {>>pagina-aanduiding<<}
stemming. Is men in dit huis der vorming, zoo ontdekt men ook geene school; men ziet een edel, naar volkomenheid strevend huisgezin, 't welk het onderling levensgenot, door overal heerschende liefde, eensgezindheid en toeleg, verfijnt. Alle menschen, van welke het te duchten zijn zoude, dat zij eenig onkruid op dezen akker mogten brengen, worden, op eene kiesche wijze, vandaar gehouden, ja zelfs ook op eenigen afstand niet geduld. Men kan voluit zeggen, dat de omgang, die hier plaats vindt, wordt gehouden met God, Natuur, wetenschap, kunst, en met menschen van goede gezindheden. Hoe heilzaam is dit niet voor het meisje, dat buiten het ouderlijk huis hare opvoeding verkrijgen moet!
En, inderdaad, de kweekelinge, tot wier eerste zedelijke vorming hier, zoo door godsdienstig onderrigt en voorbeeld, als door de lessen in wetenschap, kunst en omgang met menschen, de grond gelegd wordt, verschijnt hier met een blij moedig voorkomen, en is ver van alle ijdele optooijing en gemaaktheid. Het is opmerkenswaardig, hoezeer alle in dit Instituut die eenvoudige, ongekunstelde houding aannemen, welke het jonge meisje zoo zeer ten sieraad verstrekt. Zij zijn openhartig en waarheidlievende, vlijtig en opgeruimd, nederig en bescheiden. Uit hoofde der uitmuntende behandeling, missen zij het ouderlijke huis niet; vele zelss vinden daar meer zorgen, en over het geheel minder weder, dan zij door hare afwezigheid moesten ontberen.
De Heer dethmar heeft niet alleen alles, wat, sedert jaren, in het vak van Opvoeding het licht zag, met de meeste vlijt bestudeerd, maar over hetzelve met het grootste deel van daarin uitmuntende mannen in Duitschland briefwisseling gehouden, en, 't geen wel het voornaamste is, de Instituten zelf bezocht, met elkander vergeleken, en zich persoonlijk onderhouden met derzelver bestuurders. Uit alles, wat hij langs dezen weg opzamelde, koos hij voor zijn eigen Instituut datgeen, wat hij, na eene zorgvuldige beproeving, bevonden had het meest tot zijn doel te kunnen leiden.
Dit, en de gevestigde roem, welken de Heer dethmar, in het vak der Opvoeding, door gansch Duitschland verwierf, zijn zaken, die het overbodig maken, alhier over de wijze, hoedanig hij zijn onderwijs inrigt, breedsprakig uit te weiden. Elk, die geen volslagen vreemdeling is in hetgeen daarover geschreven werd, en de moeiten en zorgen kent, aan de op-
{==583==} {>>pagina-aanduiding<<}
rigting en instandhouding van dergelijke Instituten verbonden, kan uit het gezegde reeds eenigzins de taak beoordeelen, welke den Heere dethmar te volvoeren valt; waarbij wij nog mogen voegen zijne bestendige voortdurende briefwisseling met de meeste zijner kweekelingen, die zijn huis, vroeg of laat, verlieten, en waaronder reeds vele echtgenooten en moeders; welke briefwissel de treffendste blijken draagt, zoo wel van de bestendige dankbaarheid voor de opvoeding en het onderwijs, bij hem genoten, als van derzelver vruchten; als zijnde deze briefwisseling op zichzelve eene verzameling van proefstukken, waarin schrift, opstel, stijl en gevoelens om den prijs wedijveren.
De opnoeming der vakken van onderwijs zal thans voldoende zijn ter kennisse en aanbeveling. Zij bestaan in het lezen en schrijven, (waaromtrent is aan te merken, dat, naardien de meeste der kweekelingen, die op Reckenburg komen, reeds daartoe de eerste gronden gelegd hebben, zulks zich hier meer bepaalt tot het kunstmatig lezen en het fraaije schrift;) het rekenen, inzonderheid uit het hoofd; het oefenen van het geheugen, (waaromtrent met de meeste zorgvuldigheid wordt te werk gegaan ten aanzien der weefsels;) de ontwikkeling van het oordeel; het maken van opstellen; de vorming van den stijl, inzonderheid in de verscheidene soorten van briefwisseling; voorts aardrijkskunde, fabelkunde, geschiedenis, algemeene natuurkunde, de Hoogduitsche, de Fransche, de Engelsche en de Italiaansche talen. De teekenkunde wordt er tot eenen zeer hoogen trap geleerd, voornamelijk daardoor, dat de kweekelinge lang gehouden wordt aan studiekoppen en ledematen; een werk, anders zoo ongevallig voor aanvangende teekenaars, doch waaraan zij hier, door de wijze van behandeling, telkens met nieuwen lust voortwerken. In de muzijk legt de Heer dethmar de theoretische gronden van elke schrede, die er in gemaakt zal worden, der kweekelingen bloot; en zij spelen of zingen niets, zonder er reden van te kunnen geven. Streelend is aldaar de muzijk van gezang, fortepiano en guitarre. Men legt er zich toe op de beste klassieke stukken der Italiaansche, Duitsche en Fransche muzijk. Ook
het onderrigt in het dansen wordt hier niet verzuimd; en voor alle soort van vrouwelijke handwerken is dit Instituut inderdaad vermaard. Inmiddels wordt aan

{==584==} {>>pagina-aanduiding<<}
elk beurtelings een deel van het huisselijk beheer opgedragen, en daarbij de regelen der huishoudkunde voorgehouden.
Eene voorname eigenschap van het onderwijs van den Heer dethmar is, dat hij, bij het gestadig aan den gang houden van den leeslust, ook tevens hetgeen zijne kweekelingen lezen, met de uiterste kieschheid, regelt. Geene harer krijgt een boek in handen, dat dubbelzinnigheden of romaneske vervoeringen bevat; de beste Dichters, goede reisbeschrijvingen, geschiedenissen enz. worden haar in de hand gegeven.
Op het onderwijs in alle deze vakken wordt het zegel gedrukt door het eigenaardig onderwijs in den Christelijken Godsdienst. Bij eenige aswezigheid van den Heer dethmar, treedt hierin zijn boezemvriend, de achtingwaardige Heer zur nieden, Lutersch Predikant te Emmerik, op, die zelfs dan ook andere vakken van onderrigt overneemt. Met de uiterste zorg wordt dit godsdienstig onderwijs door beiden behandeld, als zijnde daar kweekelingen van verschillende geloofsbegrippen; terwijl het onderscheid van kerkgenootschap zich daarbij nimmer naar buiten laat bemerken, behalve in de aanneming der kweekelingen en het gebruik des avondmaals, in welke gevallen ook de Heer zur nieden, als Lutersch Predikant, optreedt voor die aankomelingen, welke der Augsburgsche Confessie zijn toegedaan (*). Trouwens, hoe zoude dit anders kunnen zijn, bij mannen van zulk eenen stempel, die menigmaal voor elkander over en weder den predikstoel beklimmen, en in een gewest, waar onbeperkte Christelijke verdraagzaamheid tusschen de leeraars van alle Christengenootschappen heerscht, en dat het schitterendst voorbeeld van waren Christenzin mag genoemd worden.
Dit godsdienstig onderwijs wordt niet alleen door den dagelijkschen, zeer opwekkenden Huisgodsdienst, met oordeelkundig bijbellezen, gebeden en gezangen, ondersteund, maar

{==585==} {>>pagina-aanduiding<<}
ook door den openbaren Godsdienst, die in de slotkerk van Hueth door den Onderwijzer zelven geleid wordt, nog meer versterkt, daar hij alsdan de schoonste gelegenheid heeft, om het werk, dat hij in zijn huisselijk onderrigt begon, en door den Huisgodsdienst aanbond, leven en kracht bij te zetten.
Is nu de kweekelinge in staat gekeurd om geloofsbelijdenis af te leggen, en is dit werkelijk geschied, dan volgt de openlijke aanneming in de kerk van Hueth, en wel op eene, met de waardigheid en het gewigt der zake allezins overeenkomstige, treffende, roerende wijze. - Door welke banden worden niet aldus deze Jongedochters aan het huisgezin, waarin zij verkeeren, verbonden! Zouden zij die ooit kunnen vergeten? Gewis niet; en juist daarom blijven ook de meeste nog vele jaren aan dat huis verknocht, als aan dat harer ouderen: de straks genoemde briefwisseling is hiervan getuige, welke tevens nog voor de weldadige uitbreiding van menig heilzaam denkbeeld, hier ontkiemd, op eenen afstand blijft zorgen.
Wanneer zulke uitwerkselen te voorschijn komen uit eene inrigting, welke eenen zoo grooten omslag vereischt, dan is het wel niet noodig met vele woorden te staven, dat er in dezelve orde heerscht. Uit het aangevoerde wegens de vrijmoedige raadplegingen des Onderwijzers, en de eerbiedige gehoorzaamheid aan zijne wenken, is genoegzaam af te leiden, hoe voorbeeldig de orde in dit Instituut is. Haar in derzelver bijzonderheden te beschrijven, laat dit bestek niet toe. Hoe zoude het anders voegen, hier uit te weiden over den dagelijkschen gang der bedrijven; over de waarneming van bepaalde posten door sommige der voornaamste, geschiktste en bekwaamste kweekelingen; over de in dat Instituut allerdoelmatigst ingevoerde papiermunt; over het herhalen van het geleerde en voorgedragene; de eerebelooningen; de van eene verwonderlijke uitwerking zijnde inrigting van het dagboek-houden door elke kweekelinge; de eigenaardige strekking der huisselijke feesten, waarin reine vreugde, onschuldig vermaak, vrolijke uitspanning heerschen, en tevens alles zoodanig is aangelegd, dat de tijd, daartoe besteed, niet alleen niet voor verstand en hart verloren gaat, maar ook het niet plaats hebben van vacantien in den gewonen zin daardoor rijkelijk wordt vergoed; over de zorg, waarmede iedere kweekelinge individu-
{==586==} {>>pagina-aanduiding<<}
eel wordt behandeld, zoo wel ten aanzien der ligchamelijke behoeften, als in de ontwikkeling der geestvermogens; en eindelijk over die zeldzame merkwaardigheid, de heerschende gezondheid namelijk, waarin aldaar ieder lid des huizes bestendig deelt, zoo zelfs, dat sommige, zwak en ziekelijk op Reckenburg gekomen, daar spoedig opluikten. Een voorregt, hetwelk ongetwijfeld is toe te schrijven aan de aldaar plaatsvindende
regelmatigheid, gemoedsrust, behoorlijke verdeeling tusschen arbeid, vermaak en rust, beweging in de open lucht, gezonde spijzen, welingerigte afzonderlijke slaapsteden, enz.; waarbij nog komt de gunstige ligging van dit Landgoed voor de gezondheid.
Een afzonderlijk kort berigt omtrent de algemeene strekking van dit Instituut, en de voorwaarden ter aanneming van kweekelingen, wordt op Reckenburg in druk uitgegeven.
Moge de Heer dethmar in het leven gespaard blijven met alle, die bestendig tot dit beminnelijk gezin behooren, en hij zijne zoo belangrijke onderneming met den verderen zegen van God bekroond zien!

De luchtbollen.

(Uit het Fransch.)

Montgolfier had het eerste denkbeeld van luchtbollen, te Parijs, in 1782, op het gezigt van een' ligten vrouwerok over eene vuurmand uitgespreid, die zich met dezelve verhief tot aan den zolder van het vertrek, zoodra de lucht, in denzelven bevat, tot eene genoegzame mate was verdund geworden door de warmte. Dit natuurkundig uitwerksel, hetgeen misschien honderdmalen had plaats gegrepen onder het oog van menschen, onbekwaam om daaruit eenig gevolg af te leiden, ging niet verloren voor een' man als montgolfier, die eene bijzondere studie gemaakt had van de toepassing der natuurkundige wetenschappen op de kunsten der nijverheid.
Deze enkele waarneming ontdekte hem de geheele theorie der Aerostatiek. Den 5den Junij nam hij daarvan te Annonay eene eerste proef, die hem geen' den minsten twijfel meer overliet omtrent het slagen eener onderneming, welke men

{==587==} {>>pagina-aanduiding<<}
zich, zoodra zij bekend werd, haastte te herhalen, en welker toestel den naam verkreeg van den ontdekker. Men verslingerde op de Montgolfiers; zij werden de aanleiding en het sieraad der publieke feesten. De vrouwen droomden van niets dan luchtbollen; ieder wilde er een' doen opgaan; en de Policie vond zich verpligt, om, door een bevel, eene vermakelijkheid tegen te gaan, welke de openbare veiligheid bedreigde, door aan het gevaar van brand bloot te stellen ieder huis of elke schuur, aan welke de ballon, van een komfoor van onder aan hare opening voorzien, mogt vastraken.
Deze beuzelachtige liefhebberij, die tot hiertoe niets verschilde van die der kinderen voor zeepbellen, werd geestdrift, toen men aankondigde, dat er iemand was, stout genoeg om zijn leven aan zoo broos een steunsel toe te vertrouwen, en de wisselkansen van deszelfs verheffing te volgen. Een jong natuurkundige, met name charles, de ontdekking van montgolfier volmakende, verzon, het waterstof-gas als middel ter opklimming te gebruiken. Hij maakte eene ballon van gegomde taf, waaraan hij beneden een schuitje vasthechtte; en den 27sten Augustus 1783 verhief hij zich, midden op het veld van Mars, en gaf, voor de eerste keer, der wereld het schouwspel van eenen mensch, het gebied der vogelen bemagtigende.
Het is onmogelijk, u een denkbeeld te geven van de uitwerking, welke zulk een schouwspel had op de menjgte, die daarvan getuige was. Kreten van bewondering volgden den stouten luchtschipper, wiens onderneming een groot aantal navolgers vond.
Te Parijs, te Versailles, te Lyon, voerden de Heeren desrosiers, d'arlandes en saint-romain verscheidene togten in Montgolfiers uit.
De Heer blanchard, die zich, onder toezigt van den Abt de viennai, bezig hield met de zamenstelling van een vliegend schip, ter zelfder tijd dat montgolfier zijne ontdekking deed, herhaalde in de maand April 1784, in het veld van Mars, de proef van den Heer charles, en steeg veel hooger dan zijne voorgangers.
Geen ongeluk had tot hiertoe deze ontdekking gekenmerkt. De Abt minulant, de Heeren desrosiers en saintromain waren hare eerste slagtoffers. Deze laatsten beproefden, het Kanaal over te steken, door middel van eene ma-
{==588==} {>>pagina-aanduiding<<}
chine, waarin zij de beide bewerkingen, die der verdunning van de lucht, en die door het waterstof-gas, dat is, de werking van het vuur met deszelfs beginsel, vereenigd hadden. Deze proef had den noodlottigsten uitslag; de luchtbol geraakte in brand, en de twee luchtreizigers, van eene hoogte van achthonderd toisen neêrgetuimeld, kwamen op eenigen afstand van Boulogne te land. Een zedig gedenkteeken, aan den oever opgerigt, bewaart er de gedachtenis van hunnen moed, en der jammerlijke ramp, die deszelfs gevolg was.
Dit treurig voorbeeld schrikte blanchard niet af. Eene maand daarna, den 7den October 1785, steeg hij te Douvres op stak het Kanaal over, en kwam te Calais neder, alwaar zijn schuitje, als een gedenkstuk, in eene der zalen van het stadhuis is geplaatst.
Blanchard, een vreemdeling in de wetenschap, was met eene onverschrokkenheid gewapend, die hem dikwijls uit de verlegenheid redde, waarin zijne onkunde hem bragt. Zie hier een voorbeeld, waarvan eene gansche stad getuige was! Bij gelegenheid, dat hij te Berlijn opsteeg, door de slechte keus der stoffen, welke hij gebruikt had ter zamenstelling van de lucht in zijne ballon, verhinderd wordende met zijne geheele vracht in de hoogte te geraken, had hij de stoutheid, zich van zijn schuitje te ontdoen, en zich tot eene verbazende hoogte te doen voeren, zich, zoo goed mogelijk, vastmakende aan de strikken van het net zijner ballon.
Alle de herhalingen, de eene de andere in vorschillende landen volgende, gedurende eenen tijd van tien jaren, hadden geen ander uitwerksel, dan eene ijdele nieuwsgierigheid te voldoen, en de theorie der luchtbollen te volmaken, zonder derzelver nuttigheid eenigzins te vergrooten. De toepassing, welke men, tijdens den slag van Fleurus, van dezelve maakte op de kunst des oorlogs, deed uitkomsten hopen, die men er niet van gezien heeft.
In 1797 wekte de Heer garnerin de geestdrift, welke begon in te sluimeren, wederom op, de stoutste proef aankondigende, welke de verbeelding kan bevatten. De oppervlakte tegen de zwaarte stellende, en de wederstandbieding der lucht aan het vallen der ligchamen, geraakte hij er toe, om zich gerust te stellen ten aanzien der gevaren eener nederdaling met de parachute, welker goed gevolg alle de wetten der natuurkun-
{==589==} {>>pagina-aanduiding<<}
de hem waarborgden, zonder te bedenken, dat, in de uitvoering, de geringste misslag, het minste toeval het vraagstuk kon terugbrengen tot de eenvoudigste uitdrukking, te weten - den val des luchtschippers, volgens de wet der zware ligchamen, aan derzelver soortelijk gewigt overgelaten. De aanschouwers (het was te Mousseaux) waren daarvoor een oogenblik beangst; de parachute onderging eenige vertraging in het ontplooijen; de Heer garnerin scheen ter aarde te moeten vallen, volgens de regte rede zijns inhouds, vermenigvuldigd door het vierkant zijner snelheid; dan, gelukkig opende zich de parachute, en de nederdaling kwam zonder ongeluk tot stand.

Beschrijving van het rijtuig van Buonaparte, te Waterloo genomen.

(Uit het Engelsch.)

Het rijtuig van buonaparte is in vele opzigten gelijk de moderne Engelsche rijtuigen. Deszelfs kleur is donker blaauw met ligte vergulden afzetsels, het Keizerlijk wapen op de portieren geschilderd. De veren, de dissel, de raderen enz. zijn buitengewoon sterk, en het geheel van zeer uitnemende bewerking. Met dat al is het rijtuig van een lomp voorkomen, uit hoofde van eene groote verhevenheid aan het vooreinde, welke de ruimte voor het bed, de necessaire enz. bevat. Het binnenste van het rijtuig doet zien, dat buonaparte op gemak en zekerheid gesteld was. De blinden achter de glazen worden door middel van veren open- en toegemaakt, en kunnen gesloten worden op eene wijze, dat zij een ondoordringbaar beschutsel vormen. Zij zijn, bovendien, te bevestigen met een' grendel aan elken kant. In de zoldering van het rijtuig is een netwerk, om er kleine reisnoodwendigheden in te steken. In het vooreinde zijn verscheidene kleine kastjes, deels, zoo het schijnt, voor landkaarten, deels voor teleskopen enz. Ter zijde van deze kastjes is eene schrijftafel, welke kan uitgehaald worden, om er op te schrijven onder het rijden: een' inktkoker, eenige pennen, zegellak enz. vond men er in. Beneden de schrijftasel is een gat voor het einde van het ijzeren ledekant, dat in het rijtuig gevonden werd, en dat in een oogenblik in hetzelve

{==590==} {>>pagina-aanduiding<<}
kan worden opgemaakt. Twee Merinos-dekens schijnen tot het bed te behooren. Beneden het kastje voor de kaarten is het ruim voor de necessaire, welke vervolgens zal beschreven worden, en onder de zitbank de ruimte voor het likeurkeldertje. Aan een der portieren van het rijtuig ontdekte men twee pistoolkokers, waarin men een koppel pistolen vond uit de fabrijk van Versailles; ook vond men in een' koker digt aan de zitting eene pistool met dubbelen loop. Deze pistolen waren geladen.
De zitting is verdeeld door eene scheiding; zoodat de Ai-de-de-camp, met den Exkeizer in de koets zittende, den persoon zijns trotschen meesters nooit kon aanraken. Achter in de koets is eene lantaarn met eene reverbère, en eene pijp, met eene veer er voor, om er waskaarsen in te steken, waarvan de overwinnaars eene groote menigte in het rijtuig vonden. Er zijn vier lampen aan de hoeken der koets.
De vier paarden zijn van eene bruine kleur, mooije levendige Noormannen. Het gareel is eener Keizerlijke equipage luttel waardig, en is enkel te erkennen, als tot hetzelve behoorende, uit de bijen, die op verschillende plaatsen op hetzelve gevonden worden.
De twee voorwerpen, welke in het rijtuig gevonden werden, en eene naauwkeuriger beschrijving meest verdienende, zijn de necessaire, en het likeurkeldertje van den Exkeizer. De eerste is eene sierlijke mahonijhouten kist in den smaak der Engelsche schrijftafels, met het Keizerlijke wapen, keurig ingeleid, op het deksel; het geheel bevat eene menigte van stukken, zoo wel van noodzakelijkheid als weelde, alle van zilver gemaakt en sterk verguld (*); een elegant tandschuijertje, scheermessen van paarlemoer, eene fraaije scheerdoos, een klein inkt- en zandkokertje, een' trekpot, met de suikerdoos er in, twee smaakvolle kandelaars, eenige kleine borden voor het ontbijt, en zelfs artikelen, welke men zelden in eene necessaire ontmoet, gelijk b.v. een fretboortje. Dat de Exkeizer niet vergat zijn toilet comme il faut te maken, blijkt uit verscheidene sleschjes met eau de Cologne, eau de Lavende, vlugzout, enz.; en, schoon hij poogde alle

{==591==} {>>pagina-aanduiding<<}
voortbrengsels van Engelsche fabrijk uit Frankrijk en het vasteland uit te sluiten, zoo vergunde hij toch zichzelven een beetje zeep van Windsor. Alle deze voorwerpen zijn op zulk eene beknopte wijze ingepakt, in een kistje van naauwelijks een en een vierde voet lengte tegen acht duim breedte, dat het de verwondering van elken opmerker zal gaande maken.
Het likeurkeldertje, even als de necessaire van mahonijhout gemaakt, bevat twee slesschen, de eene gevuld met rum, de andere met eenen zoeten wijn, thans geheel verslagen. Bovendien worden in hetzelve nog gevonden eene peper- en zout doos met den inhoud, een mosterdpot, en een langwerpig kastje voor broodjes met vleesch, alles van verguld zilver, eenige zilveren messen, vorken, lepels en zilveren ontbijtbordjes. In een klein laadje van het keldertje vond men een' musketkogel, in de gedaante van eene dunne looden medalje; waarschijnlijk een kogel, waarmede een zijner gunstelingen gedood werd, of die hemzelv' gemist had, en in zijne kleederen werd gevonden.
Behalve deze twee bijzonderheden, bestond de inhoud van de koets uit een paar rood-marokkijne pantoffels, eene groensluweelen muts, waarschijnlijk om in het rijtuig gebruikt te worden, verscheidene zilveren gerijfelijkheden, en zijne bedstede van ijzer gemaakt en te zaamgevouwen, invoege van een stuk uit te maken van twee en een' halven voet lang, benevens een groot zilveren horloge met een' zilveren ketting er aan, om het in de koets op te hangen; het is voorzien van een' wekker, en ziet er over het geheel uit als een zilveren zakuurwerk van buitengewone grootte. Een zadelkleed van jerome napoleon, van karmozijn fluweel, met zijn naamcijfer, den adelaar en de bijen, in goud geborduurd, voltooit het geheel.

Het groote bal in de kleine stad.

(Uit het Hoogduitsch.)

Of u mijne brieven onze wintervermakelijkheden onttrekken? - Spot niet, zuster! Zoo gij zaagt, hoe mij onlangs slechts eene enkele in onze, door haren handel in zeissen, zweepen en braadpannen, beroemde stad toegesteld heeft, gij zoudt onuitsprekelijk ernstig worden. Bij u, in het groote

{==592==} {>>pagina-aanduiding<<}
Berlijn, lichtmist men zich ook wel een weinig moede; maar, wanneer der Vreugde daar de vleugelen eindelijk mat worden, zoo heeft zij dezelven toch ook behoorlijk gebruikt. Bij u, waar de geheele leer-, kweek- en wapenschool des vermaaks u ten dienste staat, zijn de toerustingen ligt gemaakt, en, is het schitterend doel bereikt, zoo komt alles spoedig weer tot zijne gewone rust. Maar, hier bij ons, in Nestlingen, martelt en slooft men zich eerst af, om, zoo mogelijk, eene vrolijkheid tot stand te brengen, en daarna weer, om hare sporen te verdelgen, dat de steenen in den grond zich moeten erbarmen. Volle veertien dagen zijn b.v. reeds verloopen, sedert wij het eerste groote Bal beleefden, en de stad is het nog niet te boven; hoe veel minder Mevrouw de Burgemeesteres, die hetzelve gaf, en die, zoo wel als hare afgebeulde dienaarschap, er voor altijd genoeg aan heeft. Het was ook waarlijk geene kleine onderneming! Zonder deze onregt te doen, kon men ze, ten opzigte der toerustingen en naweeën, met de Keizerkrooning in Parijs vergelijken. Gij gelooft mij niet? Zoo moet ik wel besluiten, voor u eene kleine schilderij te beproeven, die gij gerustelijk een plaatsje onder uwe teniers en de overige stukken uit de Nederlandsche school vergunnen kunt. Alvorens, echter, ik mij aan den ezel zette, wil ik eenzen kleinen aanbevelingsbrief ter gunste van den dans schrijven; anders mogt gij, en de brave Nestlingers, gelooven, dat ik hun dit vergenoegen, kwaadaardiglijk, bederven wilde. Niets minder dan dat: want niemand danst liever dan ik. Bij mij is het dansen een probaat middel tegen al die kleine, lastige huiskwellingen, die ons zoo dikwijls de aangenaamheden des levens dreigen te verbitteren; als daar zijn, kwade spijsvertering, mokkerij, kramp, grillen, hoofdpijn, angstigheden, verkoudheid, hartklopping, kleine twisten en dergelijke. Gij weet, dat ik zeer dikwijls,
na onze gewone avondsmullerij van boterhammen, wanneer ik maar een' vriend aan het klavier snappen kan, mijnen man bij den arm neme, en met hem eenige keeren de kamer op en neer het kleine wolkje weghuppel, dat ik op zijn voorhoofd ontdekt had. Ik beweer zelfs, dat een soupé met vrolijke vrienden en vriendinnen door eenen onafgesproken en ongedwongen dans eerst dát wordt, wat het behoort te zijn; eene versterking van ligchaam en geest. Dikwijls klaag ik regt ernstig, dat wij Duitschers niet even als andere volken onzen

{==593==} {>>pagina-aanduiding<<}
nationalen dans hebben, dien de kinderen zonder dansmeester leeren, en die de ouden nog in vrolijke beweging brengt. Onder de landlieden in Frankrijk was het voormaals gebruikelijk, dat, na het gebed aan tafel, alles, jong en oud, zelfs de grootvader met het kleinkind, danste, alsof de geheele familie den Gever alles goeds ook door vreugde danken moest. En de Duitschers? Ja, de ernstige Duitschers behandelen hunne vermakelijkheden maar al te ernstig, hunne uitspanning als eenen arbeid. Ik heb hier en daar gezien, dat dames, die reeds moeder waren, haren tijd den dansmeester wijdden, om nieuwe kunsten te leeren, en den roem harer voeten op te houden, en die, bij de geweldige nieuwe dansen, gezondheid en leven opzetteden. Dat komt mij voor - net als ik mijzelve dit oogenblik voorkom. Ik wilde u door een bagatel eenige vergenoegde oogenblikken verschaffen, en ik plaag u met eene ernstige aanmerking.
Mogen toch ook de goede kleinstedelingen bij luchtige dansen regt dikwijls vrolijk zijn! Doch, mogen zij zich ook herinneren, dat, om bij den dans des levens vrolijk te worden, eigenlijk niets vereischt wordt dan opgeruimdheid, die van zelve het hart tot muzijk verheft, en voeten, die zich naar den takt weten te schikken. Doch iet anders is een Bal, iet anders een Dans! Gijlieden in de Residentie bezit en hebt het eerste noodig, en dit heeft op zijne beurt veel noodig. Dat is zoo als het behoort, en gaat mij geheel niet aan. Maar, wat zullen wij er mede, zonder uwen rijkdom, uwen ledigen tijd, en uwe verveling? wij, in Nestlingen, waar, in spijt van tallooze toebereidselen en opofferingen, toch slechts wat jammerlijks voor den dag komt? - Luister slechts, zuster!
De aanleiding tot het jongste feest was de terugkeer des eenigen zoons van Mevrouw de Burgemeesteres. Hij is zoo schrikkelijk allerliefst weerom gekomen, dat onze schoonen alle kracht te werk stelden, om den schat te ligten en in eigene bewaring te brengen. De moeder, eene ervarene dame, zag dezen wedstrijd vooruit, en, om het genot volkomen te hebben, ontbood zij alle welgeborene kampioenen te gelijk voor hare oogen. Dus ontstond het groote Bal! - De goede vrouw wist niet, wat zij zich op den hals haalde! Zij had zoo vele jaren het roer des huisbestuurs, even zoo onbepaald als voortijds haar overleden heer gemaal het stads-
{==594==} {>>pagina-aanduiding<<}
bestuur, alleen gehandhaafd: nu moest zij zich berispen, verdringen, en zelfs met stilzwijgen vernederen laten! De heer zoon was als Engelsche Elegant uit Hamburg teruggekomen: drukkende, met alle bedenkingen spottende doordrijverij is immers een hoofdtrek van den Engelschman in originali, dien men in de kopij niet mogt missen. Van veel slechts iets! De dame had zich op hare verzameling van antieke meubelen niet weinig laten voorstaan, en niet zonder genot zich alle zondagen in derzelver gepolijste oppervlakte gespiegeld. - ‘Moeder! wie kan zulk eene tafel dulden?’ riep de heer zoon. ‘Eene tafel met voeten van reeklaauwen! Grijpvogels-klaauwen moeten het immers zijn.’ In groote haast liet hij de grijpvogels komen, en de onschuldige reeën naar de kamer der dienstboden verbannen. ‘Op zondag wilt gij het Bal geven?’ voer hij voort. ‘Gij doet mij lagchen. Iedere dag der week, behalve den zaturdag, is daartoe jammerhartig!’ Bedenkingen, beden, proeven om boos te worden, waren vergeefs. Zaturdag of nimmer! bleef de beslissing. De geheele stad was reeds vol van het aanstaande feest; de gasten werden genoodigd, en de moeder moest met een gebroken hart toegeven.
Thans een blik op de gealarmeerde stad. Wat ontzettend onheil heeft niet, onder andere, deze bestemming des zaturdag-avonds veroozaakt! De zaturdag was, sinds onhengelijken tijd, de algemeene wasch-, schuur- en reinigingsdag: ditmaal was daaraan niet te denken. Op denzelven, den grooten marktdag, moesten de vrouwen de huishoudelijke benoodigdheden voor de geheele week bezorgen: thans kon men daaraan niet toekomen. Des zatrdags komen de armen, om hunne aalmoezen te ontvangen: nu kon men zich met hen niet ophouden. Ongewasschene kinders, onbevredigde armen, onvergenoegde marktlieden, volekende vleeschhouwers en schimpende vischwijven: - welk eene algemeene desorganisatie! En wat is niet twee geheele weken verzuimd en te loor gegaan, slechts om den opschik der vrouwen in orde te brengen! De mijne, - ach, zuster! de mijne werd daarbij den hals gebroken. Gij zondt mij immers dat nette hoedje tot een kersgeschenk. Ik wilde daarin voor het eerst op dat Bal schitteren: maar - o Hemel! Eene onzer eerste dames was bij mij: wij waren spoedig uitgepraat; en, daar ik ter wereld niets meer aan te knoopen wist, vertoonde ik

{==595==} {>>pagina-aanduiding<<}
haar, zonder erg, het kleine hoedje. De dame was verrukt - dat was goed: maar, waar ik niet op gedacht had, zij vloog voor den spiegel, om te zien, hoe het haar stond, en trok en rekte het arme fijne ding zoo lang op haar rijkbepoederd hoofd heen en weer, schoon ik biddend en bevend om haar fladderde, als het kneutje om den jongen, die hare lieve nakomelingschap uit het nest roost, dat het eindelijk vastzat. De dame vond zich zoo allerliesst in hetzelve, dat zij er overal van sprak; de geheele vrouwelijke elegante wereld kwam nu, om het te beschouwen, het insgelijks te passen, het tot een model te verzoeken. In 't kort, wilde ik niet de geheele stad tegen mij verbitteren, zoo moest ik het uit hand in hand, van hoosd tot hoofd reizen laten, tot ik het, gelijk menige moeder haren zoon, zoo verknoeid en bedorven terug ontving, dat het volstrekt niet weer te herstellen was.
Ik was dus de eenige, die hoedeloos op het Bal verscheen; de overige dames traden op als eene kompagnie van het hoogloffelijk regiment X***, dat zoo even hoeden van eene nieuwe gedaante, en allen elkander tot op een haar gelijk naar hetzelfde monster gesneden, heeft gekregen. Slechts ééne dame, de schoonzuster des jongen heers van den huize, maakte eene uitzondering. De jonge Elegant deed het bloeijende, wat materieel gevormde wijfje de eer aan, haar ‘niet kwaad’ te vinden, en toonde haar dit, door voor haar eenen geheel nieuwmodischen kastoorhoed en schoonen kazimiren jas te laten komen. De goede vrouw vond ter wereld geene schitterender gelegenheid, om deze kostbaarheden het eerst voor het publiek ten toon te spreiden, dan op het Bal; verscheen dus, tot schrik des konings van het feest, in dit kostelijk reisgewaad, moest er thans in dansen, en, bij zoo veel embonpoint en zoo weinige beweegbaarheid, bezweek zij bijna van hitte.
Men had de Nestlingers op de thee genood. Nieuwe verlegenheid! nieuwe verwaaring! Wanneer gaat men op de thee? deze vraag fluisterde de geheele slad zich in het oor; doch zij bleef onbeantwoord, want niemand drinkt hier thee, die geen keelpijn heeft of verkouden is; en die weinigen, welke haar des morgens aan de kinderen geven, kwamen reeds op de gedachte, dat het seest met den morgen begon.
Tegen drie ure des namiddags kwam de vrouw van den

{==596==} {>>pagina-aanduiding<<}
Ontvanger met hare dochters, om mij af te halen. Zij maakten groote haast; want, naar den hier gewonen visitetijd, hadden wij geene minuut te verliezen. De meisjes, hupsche, goede, natuurlijke schepseltjes, herkende ik in het eerste oogenblik geheel niet, zoo verschrikkelijk had haar de oude modemaakster der stad toegetakeld; de arme dingen konden zich, door banden en bloemen, niet bewegen; ja zelfs de moeder, anders eene verstandige, trouwhartige vrouw, was als omgekeerd. Men stond verbaasd, mij nog druk bezig onder mijne kinderen te vinden. ‘Om 's hemels wil, Madam!’ riep de moeder, ‘wanneer denkt gij te komen? Nog niet gekleed! bij drieën! En de kinders - nog geen van allen klaar!’ - Ik verklaarde, dat mijne kinderen in het geheel niet medegingen; en, daar het ongepast was vóór zes ure te komen, had ik ten vijf nog tijds genoeg voor mijn toilet. ‘Wat zegt gij! eerst om zes ure? Wanneer zullen wij dan koffij krijgen?’ - ‘Koffij, lieve Mevrouw, wordt er in het geheel niet gepresenteerd.’ - ‘Mijn hemel! geen koffij? Neen, dat houde ik niet uit!’ - ‘Ik zal er u op het oogenblik van dienen,’ zeide ik tot haren troost, sprong op, en bestelde ze. Één steen was, Gode zij dank, de goede vrouw van het hart; spoedig brokkelden er meer los. ‘Hebt gij, lieve Madam, er dan ook van gehoord, dat de jonge heer eene Onweder-Angloise wil laten dansen, waarin het regenen, douderen, bliksemen, en zelfs inslaan zou? Wij zullen er toch geen ongeluk van bekomen?’ - ‘Wat! eene Onweêr-Angloise?’ riep ik: ‘wil de jonge genie ons poetsen spelen?’ Doch ondertusschen bezon ik mij, dat er zulk een dans is, waarin, bij de toeren van de groote acht en de halve chaine enz., de muzijk de verschrikkelijke omstandigheden van een onweder in 2/4 maat nabootst; en dus was ik in staat, de elektrieke stof van
het hoofd mijner goede vriendin af te leiden. - ‘Maar, wat zegt gij van de Menuet: de steenen gast, welke de jonge heer heeft laten bestuderen? Dat zal vermoedelijk eene grap zijn?’ - ‘Neen, het is waarschijnlijk de Menuet uit de Opera: Don Juan, of de steenen gast.’ - ‘Wordt er dan iemand in steen veranderd?’ - ‘Neen, de muzijk alleen is uit die Opera genomen.’ - ‘Wat de lieden tegenwoordig toch wonderlijke namen aan de dingen geven! Zij maken iemand het leven daarmede waarlijk zuur.’ - ‘Daarin hebt gij volkomen gelijk.’

{==597==} {>>pagina-aanduiding<<}

Ik had de dame door mijne koffij en door mijne geleerdheid opgebeurd; maar hare kinderen zaten daar nog stijf en angstig. ‘Kinderen, wat scheelt er aan?’ vroeg ik met hartelijk medelijden. Daarop kwamen malia, de jongste, de heldere tranen in de leive blaauwe oogen. Ik ging met haar aan het raam. Heimelijk brak zij in angstig weenen, en eindelijk in de fluisterende woorden uit: ‘Och, lieve Madam - ik ongelukkig kind! Zeg gij het mijne goede moeder; maar zoo, dat zij niet schrikt - o, lieve God: ik ben geheel doof!’ - Door den angst van het kind onwillekeurig medegesleept, deinsde ik achterwaarts van schrik: ‘Dat verhoede de Hemel, liefste maaltje! Verstaat gij mij, als ik zoo spreek?’ - ‘Ik hoor niets dan een zacht gebrom, en lees u slechts de woorden van den mond.’ - Ik beefde door alle mijne ledematen, trok het ongelukkige kind ongemerkt in het naaste vertrek, vroeg, zonder dat zij mij mogt aanzien: zij verstond mij niet. In vreesfelijken angst ruk ik haar het exemplaar der nieuwe pracht-editie van haren hoed, hetwelk onder de kin met breede banden zeer vastgemaakt was, van het hoofd: ‘Kind, wat oor is het? bepreof dit!’ riep ik. Buiten zichzelve van verbazing, vliegt zij mij om den hals: ‘Madam, ik hoor weer - met beide ooren! en alles!’ - De kleine, die van haar leven de ooren niet toegebonden had gedragen, bevond met mij, dat haar geen leed geschied was, maar eenig en alleen door den lomp gelegden band de storing van het geluid veroorzaakt was. Wij keerden lagchend in de andere kamer terug, waar wij, den Hemel zij dank, de kinderen in eenen gansch anderen toestand vonden. De moeder had besloten, mij te volgen, en hare kleinen ook niet mede te nemen. Aller overbodige opschik werd afgeworpen; zij sprongen mij vrolijk tegen: ‘Wij blijven hier, zoo gij het toestaat! Wij helpen uw
jetje eerst naaijen, en, als wij klaar zijn, zullen wij spelen en ter dege vrolijk zijn!’
Mijn toilet was spoedig gemaakt: alle bedenkingen en bezweringen der dame ten trots, verkreeg mijn haar niets dan eene sierlijke vlecht, mijn ligchaam niets dan een ligt wit kleedje. Mijn galante man had mij een rijtuig besteld - het beste, dat hier te krijgen was. Mijne begeleidster lachte zeer vriendelijk, toen het voor de deur kwam, en ik haar de eerste plaats in hetzelve aanbood. Langzaam en met de meestmogelijke behoedzaamheid tilden en schoven wij haar

{==598==} {>>pagina-aanduiding<<}
er in. Nieuwe verlegenheid! de oudmodische koetsbak was niet hoog genoeg voor hare lange gestalte met de geweldige coëffure. Om geene nieuwe vertraging te weeg te brengen, en toch ook den triumf, te komen aanrijden, niet te missen, zette zij zich met gansch nedergebogen hoofd in de pijnlijkste houding, en stak het hoofdtuig regtuit voor zich heen. Zoo kwamen wij gelukkig voor de deur van Mevrouw de Burgemeesteres aan. Een muur van meisjes, straatjongens en andere gapers was rondom dezelve verzameld; allen omringden thans met dubbele verwachting het rijtuig. Met moeite, bijna platgedrukt, wrongen wij er door: met iedere schrede werd het mijne goede gezelschapster angstiger om het hart. De jonge heer had bevolen, dat niemand van de familie den aankomenden tegenging, omdat dit kleinsteedsch was. Mijne vriendin vond daarin verachting, of ten minste, dat wij nu toch te laat gekomen waren. Ik geleidde haar, bemoedigend, in de Balzaal. De verzamelde dames zaten in spanning, angstig en stom op stoelen langs de wanden rond. De heeren stonden troepswijze. Hier wasemde eene groep welopgevoede zonen des Tolontvangers, des Apothekers, des Banketbakkers enz., naar het patroon des, door reizen volmaakten, Elegants met hanekammen gesierd. Zij waren bezig - het is te hopen, dat de Berlijnsche policie der volwassene jeugd, gelijk wij moeders onzen kinderen, dit reeds verboden heeft - de vingers in de welriekende oliën hunner haren.... Doch de zaak is te walgelijk, om haar uitvoerig te beschrijven. Ginds stond de kring der langgelokten, der stijve gevaderrokken en groote, solide, zilveren schoengespen. De met dit kostuum beladene figuren stonden daar stijf en stil en werktuigelijk - want met jas en laarzen trekken de mans hier alle kracht en allen wil uit. - Naauwelijks hadden wij plaats genomen, of de galante hospes presenteerde ons zelf thee, en vroeg: ‘Houdt gij van rum, Madam?’ Mijne buurvrouw verstond de vraag niet, en
antwoordde: ‘Ik houde eenig en alleen van mijn' man.’
Doch, lieve zuster, ik schrik: mijn geheele vel papier is vol, en nog zijn wij naauwelijks over den drempel, en aan den dans is nog in lange niet te denken! Toen immers gingen verlegenheden en miszetten, verveling en verdriet, angst en pijn eerst regt aan! Dan - ik ben des schrijvens, gij waarschijnlijk des lezens moede: doch, wij willen elkander niet,

{==599==} {>>pagina-aanduiding<<}
gelijk de Nestlingers, met louter hoffelijkheid kwellen; daarom ontslaan wij elkander - gij mij van het schetsen, ik u van het lezen. Vergenoeg u met de vreugde der preliminairen, en geef de geprezene hoofdzaak op - immers moet het menige vrouw met het huwelijksgeluk even zoo maken. Doch gij ziet reeds uit het medegedeelde, wat wij wonderlijke menschen zijn; hoe wij met alle magt ons uitslooven, om onze uitspanningen, als onschuldige duiven, den hals om te draaijen, omdat wij ons schamen, datgene te zijn, wat wij zijn en zijn kunnen, en met name, hoe jammerlijk hetgesteld is met een groot Bal in eene kleine Stad.

Fransche consequentie. Door John Scott.

Ik luisterde een gesprek af, plaats grijpende tusschen eenige Parijsche jonge lieden, waarschijnlijk ambachtslieden, ten minste uit die klasse. Zij spraken van de buitensporigheden, welke men zeide door de Pruisen begaan te zijn. - ‘Voor een paar nachten brandden zij eene boerderij af te Versailles,’ zeide de een.
‘Ah, b -!’ was het antwoord.
‘En te Meudon haalden zij een bed van onder eene arme vrouw van het dorp, en stalen hare hoenders.’
‘Ah, diable!’
‘Een deel dezer roovers dwong eenen reizenden koopman, met hen van paarden te ruilen; gevende hem een armzalig afgewerkt dier voor zijn' uitnemenden kleinen Normandijer.’
‘Sacristie!’
‘Geen zilveren lepel of vork is voor hen te bewaren in het geheele land.’
‘Peste!’
‘Maar dit is alles nietmetal tegen hetgeen wij in Pruissen deden.’
‘Ah, non, vraiment!’
‘Het is in het geheel zeer natuurlijk, dat zij ons zoo behandelen.’
‘Ah, oui, vraiment!’
‘Maar Frankrijk zal zich wreken.’
‘Avec raisen.’

{==600==} {>>pagina-aanduiding<<}

‘De Keizer heeft zich maar slecht gedragen.’
‘Ma foi, oui!’
‘Hij verloor zijn hoofd.’
‘Sans doute.’
‘En had nooit veel hart.’
‘Ah, diable, non!’
‘Maar hij was alles voor Frankrijk.’
‘Et la gloire!’
De zamenspraak eindigde met eene dristige herhaling van peste, diable, sacre, enz. enz.

De genezing door lagchen.

In deze gedienstige eeuw wordt het publiek dagelijks uitgenoodigd tot het gebruik van zulke onfeilbare geneesmiddelen voor iedere ongesteldheid des menschelijken ligchaams, dat ziek te zijn schier voor zotheid, en te sterven voor weinig minder dan zelfmoord gehouden wordt. Alle deze krachtdadige geneesmiddelen, echter, komen zoo min ziekten als den dood voor; zoodat ik gerust op mijn Panacea durf roemdragen, dat in sommige ziekten eene volmaakte genezing, en in alle eene zigtbare verligting te weeg brengt, en in louter lagchen bestaat. Dezelfs uitwerkselen zijn even zoo verbazend als veelvermogend, en behoeven geene valsche of pralende bewijzen, om de menschen te overtuigen en tot het gebruik over te halen. De zieke wordt hier niet overladen met leelijke dranken van Geneesheeren en Apothekers, maar geniet een aantal vervrolijkende prikkelingen, wier werking de aangenaamste gewaarwording verschaft, en, daar dezelve het gestel verlevendigen, bevorderlijk zijn tot gezondheid en een lang leven.
Het volgende, voor welks echtheid wij instaan, moge dienen tot een staaltje: Eene oude vrouw had eene koe, die ziek werd. In haren nood, vreezende het voornaamste middel haars bestaans te verliezen, nam zij hare toevlugt tot den Predikant, in de kracht van wiens gebeden zij een onwankelbaar geloof stelde, en verzocht zijn Weleerw. op het nederigst, hare zieke koe te bezoeken, en voor derzelver herstelling te bidden. De waardige man, in stede van door dezen trek van eenvoudigheid zich beleedigd te achten, begaf zich in

{==601==} {>>pagina-aanduiding<<}
den achtermiddag naar hare hut, om de arme vrouw te troosten, en naderde het zieke dier, driewerf rondom hetzelve henen wandelende, en elke keer met zeer veel deftigheids deze woorden herhalende: Indien ze sterft, dan sterft ze; maar indien ze leeft, dan leeft ze! Gelukkiglijk herstelde de koe, hetwelk de weduwe geheel toeschreef aan de kracht van het gebed des Predikants. Kort hierop werd deze zelf aan eene ontsteking in de keel, tot bittere droefheid zijner gemeente, die hem opregt liefhad, zeer gevaarlijk ziek. De dankbare weduwe begaf zich, diep bedroefd, naar de pastorij, verkreeg, met veel moeite, van zijne bedienden den toegang tot zijne kamer, en, driewerf zijn bed rondloopende, herhaalde zij met gevouwen handen: Indien hij sterft, dan sterft hij; maar indien hij leeft, dan leeft hij! waardoor de Predikant zoodanig in lagchen uitbarstte, dat de zweer doorbrak, en eene dadelijke genezing volgde.

Ganganelli's denkwijze, rakende de Jezuiten.

Het gewigtigste besluit, hetwelk de regering van Paus ganganelli kenmerkte, was de opheffing der Jezuiten-orde. Lang aarzelde, lang beraadslaagde hij, eer hij dezen stap deed. Toen hij echter denzelven gedaan had, en het belangrijke, door hem onderteekende, Brevet op zijne tafel lag, zeide hij: ‘De stap is geschied; hij rouwt mij niet: want ik heb dien lang overdacht, en hem enkel uit pligtbesef voor het welzijn der Kerke gedaan; en wel met zoo vaste overtuiging, dat ik denzelven, ware hij niet geschied, zou doen, al wist ik, dat de ondergang der Jezuiten ook de mijne zijn zou!’

Scherp antwoord.

Een Edelman pochte in een gezelschap, op eene aanstootelijke wijze, op zijnen adel en voorouders, en eindigde in zijnen overmoed met te vragen, waarbij wel een Edelman te vergelijken ware, die sinds honderden jaren afstamde van de edelste voorouders, die de grootste daden ten nutte van den staat gedaan hadden? - Bij wortelen, antwoordde hem een eenvoudig man uit het gezelschap, van welke ook het beste deel onder den grond zit!


{==602==} {>>pagina-aanduiding<<}

Schrandere zet.

Twee verkwisters zaten met elkander te redeneren, hoe veel gelds zij al verdaan hadden. Helaas! zeide de een, het ongelukkigst is, dat mijn vader reeds zoo veel heeft doorgebragt. Hoe veel duizenden zoude ik wel rijker zijn, wanneer mijn vader niet in de familie ware gekomen!

Een wenk aan dames.

Dames, die gewoon zijn haar kleed ongemeen laag op rug en boezem te dragen, of beneden de schouders, worden inzonderheid welmeenend gewaarschuwd, zich in acht te nemen voor iemand, die, sinds eenigen tijd, schier alle plaatsen van openbaar vermaak, en zelfs menige bijzondere partij, bijwoont. Het is een oudachtig Heer van een eerwaardig voorkomen en zeer beschaafde zeden. Zijne bestendige gewoonte, wanneer hij eene vrouw of meisje ontmoet, op gemelde wijze gekleed, is, door middel van eene bijkans onmerkbare en schijnbaar toevallige drukking met een klein instrument, hetwelk hij in zijne hand verbergt, de volgende woorden op haren rug of schouders te prenten: Naakt, doch zonder schaamte! De vlek is als die, welke wordt voortgebragt door lapis causticus; geen wasschen wischt haar uit, en, aan de lucht blootgesteld, wordt zij nog meer zigtbaar, zoodat niets dan bedekking dezelve kan verbergen. Men zegt, dat reeds een aantal Dames zich niet meer kan ontkleeden, om naar eene partij te gaan, zonder dit onuitwischbaar merkteeken van oneere te vertoonen.




Burgemeesterlijke begrafenis.


- De Burgemeester stierf; en niemand was gezind, 
Het lijk, als drager, naar het graf te vergezellen, 
(Zoo was de goede man bemind!) 
Toen Pater dikkop aan kwam snellen, 
En riep: ‘Wat hoor ik? Hoe! Men moest het hun niet vragen: 
De Burgerij moet steeds gemeene lasten dragen.’ 
 
IJ. 
Naar het Hoogd. 






{==603==} {>>pagina-aanduiding<<}

De overmoed der Barbarijsche roofstaten.


Ginds ligt, aan de Afrikaansche kust, 
De tijger, op zijn kracht gerust, 
En ademt roof en moord; 
Hij wringt zich 't hol bloedgierig uit, 
En stort op d'onverweerden buit, 
En sleurt hem met zich voort. 
 
Zijn oogstraal gloeit van bliksemgloed; 
Zijn tanden zijn omkorst met bloed; 
Van uit den rooden muil 
Spreidt zich een pestwalm in het rond; 
Dof dreunt en trilt en loeit de grond 
Van 't aaklig moordgehuil. - 
 
Vandaar, waar op 't Hesperisch strand 
De woeste zee van Atlas brandt, 
Tot Jovis bakermat, 
Ligt onheilspellende eenzaamheid, 
Gelijk een rouwfloers, uit gespreid 
Op 't aardomgordend nat. 
 
En Englands luiperd, Neêrlands leeuw 
Zou rusten, als de rooverschreeuw 
Langs zee en stranden klinkt? 
Zou dulden, dat een tijgrenrot 
Hun kroost berooft, hun wraak bespot, 
En 't bloed der onschuld drinkt? 
 
Neen! neen! het vlammend wraakzwaard Gods, 
Hetgeen bij Waterloo den trots 
Van Frankrijks Titans trof, 
Stort ras, ontzaglijk als weleer, 
Op Afrika's gedrogten neêr, 
En morzelt hen in 't stof. 

{==604==} {>>pagina-aanduiding<<}

Geoefend, siuds der vadren tijd, 
In onderlingen worstelstrijd 
Op 's werelds oceaan, 
Kan, waar zich leeuw met luiperd paart, 
De zaamgepreste magt der aard' 
Hun magt niet wederstaan. 
 
Betemmers van het zeegeweld! 
Steeds was de zee uw lauwerveld; 
U voegt der watren staf. 
Ontkluistert dan d'onteerden vloed! 
Nog rookt het ongewroken bloed, 
En eischt der beulen straf. 
 
't Heelal erkenn', dat Mekka's maan 
Verbleekt, verduisterd schuil moet gaan, 
Waar gij het kruis vernest! 
Het roofgebroed aan 't Lybisch strand 
Erkenn' geknield des wrekers hand, 
Die traag, maar zeker treft! 
 
Geen vrede, geen verdrag of zoen 
Kan aan den eisch des regts voldoen; 
Neen, onverzoenbre kamp. 
Dat 's roovers bloed het strand beplass', 
Den grond hervorm' in een moeras, 
En 't zonlicht tegendamp'! 
 
Wanneer, na eeuwen, 't nageslacht 
Het eenzaam, ledig strand betracht 
Van uit den hollen vloed, 
Dan wende 't snel den schuwen blik, 
En mompel' huivrend en met schrik: 
‘Hier heeft Gods wraak gewoed!’ 
 
m. vinkeles. 






{==605==} {>>pagina-aanduiding<<}

Mengelwerk.

Aanmerkingen omtrent de Nederlandsche taal, bijzonder met betrekking tot de zuidelijke provincien. Door Mr. W.C. Ackersdijck, Vrederegter te Utrecht.

Dat het voor een volk een voorregt is, eene eigen landstaal te bezitten, dunkt mij, dat niet wel tegenspraak kan lijden. Wij ondervonden zulks onder andere, toen ons vaderland, door vreemd geweld verdrukt, uit de lijst der volken uitgewischt, en alles aangewend werd, om de gedachtenis van ons gewezen volksbestaan te vernietigen: toen bleef nog onze volkstaal daarvan het onloochenbaar kenteeken; onze overheerscher vond zich genoodzaakt, daaraan hulde te doen, zijne wetten en bevelen mede in de landstaal uit te vaardigen, en zelfs toe te staan, dat regterlijke en andere openbare handelingen in de landstaal verrigt en beschreven werden; en, had de last der onderdrukking op ons moeten blijven rusten, ('t geen God zoo gelukkig heeft verhoed) de landstaal zou nog lang de geheugenis van ons volksbestaan bewaard en tot volgende geslachten overgebragt hebben.
Wij mogen dan ook thans wel belang stellen in het behoud, gebruik en de beoefening dier landstaal, en ons verblijden, dat de Koning ook daartoe zijne zorgen heeft gelieven uit te strekken, door, behalve de begunstiging van het zoo veel verbeterd lager onderwijs, ook leerstoelen van hooger onderwijs in die landstaal aan al de Akademien op te rigten.
Het belang van de beoefening der landstale heeft zich ook uitgebreid, naar mate der uitbreiding van het gebruik derzelve in de onderscheidene deelen, die thans ons staatsligchaam uitmaken. Gelijk toch dezelve be-
{==606==} {>>pagina-aanduiding<<}
vorens de algemeene en éénige landstaal van de Republiek der Vereenigde Nederlanden was, zoo mag men die nu als de landstaal van het Koningrijk der Nederlanden beschouwen.
Voordat er eene afscheiding tusschen de zeventien Nederlandsche provincien plaats had, spraken de Nederlanders in het algemeen, met geringe uitzondering, Nederduitsch. L. guicciardini zegt in zijne beschrijving van geheel Nederland, in het Italiaansch opgesteld in 1567, doch vermeerderd uitgegeven in 1582 en wéder in 1588, volgens de Latijnsche overzetting van r. vitellius: ‘Sermo eorum (Belgarum) vernaculus, exceptis aliquot partibus, ubi gallicissant, germanissantve, exteris dicitur Flandricus, Latinis, Teutonicus.’
De meeste en de voornaamste der zuidelijke provincien hebben, zoo wel als al de noordelijke provincien, aanspraak op de Nederduitsche landstaal. Van de provincien Zuid-Braband, Oost-Vlaanderen, West-Vlaanderen, Antwerpen en Limburg schijnt zulks niet te kunnen worden tegengesproken; en die provincien benoemen tot het getal van vijs-en-vijftig leden, welke in de negen zuidelijke provincien tot de tweede Kamer der Staten Generaal gekozen worden, een aantal van vijf-en-dertig, waaruit men derzelver overwigt tegen de anderen kan opmaken. Zouden dan ook dezelven geen belang stellen in die landstaal, welker oorsprong en vroegere beschaving men mede en wel bijzonder bij hen moet zoeken, en van welke hunne voorvaders zoo veel werks hebben gemaakt, schoon dan vroegere onderwerping aan het bestuur van vreemdelingen het gebruik en de voortdurende beschaving derzelve bij hen moge hebben tegengehouden?
Thans te zamen onder de regering van eenen Nederlandschen, in Nederland geboren en opgevoeden, Koning vereenigd, mogen zij in dat gebruik en in die beschaving hunner eigene landstaal, zoo ver de omstandigheid van ligging en tijdelijke toevallen sommigen van

{==607==} {>>pagina-aanduiding<<}
hen niet geheel daarvan vervreemd hebben, met de noordelijke provincien gelijkelijk deelen, en daartoe zamenwerken.
Geen verschil van tongval, die toch in den dagelijkschen omgang ook in de meeste der noordelijke provincien, ja zelfs in vele steden verschillend is, behoeft daaraan eenige verhindering toe te brengen; onze taal is dezelfde. ‘Het Belgisch of Nederlandsch, (zegt ten kate, I D. bl. 57.) dat in de zeventien provincien gesproken wordt, en 't welk voor twee eeuwen den naam van Vlaamsch voerde, omdat die provincie toen bij uitnemendheid bloeide, en door koopmanschap wijd vermaard was, heeft met het verminderen van Vlaanderen en Braband, en het opkomen van ons land, nu bij uitstek den naam van Hollandsch gekregen.’
Wij behooren te zamen hetzelfde te bedoelen, om zoo veel mogelijk het gebruik der taal te vermijden van dat volk, met hetwelk wij door list en overheersching gevaar hebben geloopen, schoon door hetzelve gering geacht, vermengd te worden.
Het zal dan thans wel niet te onpas komen, eenige gronden en blijken van die regtmatige aanspraak der zuidelijke provincien op de Nederlandsche taal te verzamelen, en zulks zoo wel aan die van de noordelijke provincien, als, zoo veel mogelijk, aan onze landgenooten in de zuidelijke, te dezer gelegenheid te herinneren. (*)

{==608==} {>>pagina-aanduiding<<}

Het is bekend, dat de oudste, tot hiertoe ontdekte opstellen in het Nederduitsch, hetgeen men Nederduitsch noemen mag, van geen vroeger tijd zijn, dan van de helft der dertiende eeuw; en men kan dus voorbijgaan het verhaal, dat de heilige norbert (die, volgens coenraad van lichtenau, Abt van Ursperg, bl. 278, reeds in het begin der twaalfde eeuw stierf) te Valenciennes in het Nederduitsch zou gepredikt hebben.
Het oudste, door den druk gemeen gemaakte stuk in het Nederduitsch, van 1254, is wel van willem, Graaf van Holland en Zeeland; maar hoe die provincien toen met die van Vlaanderen en Braband in betrekking stonden, kan men onder andere in het breede vinden in de levensbeschrijving van dien Vorst, door den Heer meerman uitgegeven; en hetgeen bekend is geworden uit eene Kronijk, omstreeks 1252 in het Nederduitsch geschreven, het eerst vermeld in de Beschrijving van Delft in 1729, doet blijken, dat het Nederduitsch ter zelfder tijd en op dezelfde wijze ook in Braband gesproken werd, daar de Schrijver dier Kronijk, jan goessen, priester was te Orthen, bij 's Hertogenbosch.
De Schrijvers van de dertiende en veertiende eeuw, wier berijmde opstellen in het Nederduitsch door schrift of druk, of die slechts bij naam bekend zijn gebleven, behooren bijna allen tot de zuidelijke provincien.
Willem utenhove, calfstaf, noijdekijn, claes van brechten, ons alleen bij namen bekend, kan men genoeg opmaken, dat Vlamingers geweest zijn; en jacob van maerlant, die zijn' Rijmbijbel in 1270 eindigde, en die zoo veel

{==609==} {>>pagina-aanduiding<<}
buitendien in het Nederduitsch schreef, was uit de provincie West-Vlaanderen, zijnde in 1232 te Damme geboren.
Jan van heelu, die zijn Nederduitsche Rijmkronijk in 1294 vervaardigde, was uit de provincie Zuid-Braband, denkelijk van de stad Leeuwen; hij droeg zijn werk op aan de gemalin van jan den II, Hertog van Braband, margaretha, dochter van eduard den I, Koning van Engeland; en het strekt ten blijke, hoe veel belang men toen daar in de Nederduitsche taal stelde, dat hij van de Hertogin in zijne voorrede zegt:

‘Want si dietsche tale niet en can, 
Daer bi wil ic haer ene gichte 
Sinden van dietsche gedichte, 
Daer si dietsch in leeren moge.’ 

(Men zie f. van lelijveld op huydecoper, I D. bl. 496.)
De maker van eene berijmde natuur- of starrekunde, op het einde der dertiende of in 't begin der veertiende eeuw, 't zij broeder thomas of gerard geheeten, was een Vlaming; de makers van nog eenige berijmde romans van dien tijd zijn onbekend.
Tegen al die Nederduitsche Schrijvers van dat tijdperk uit de zuidelijke provincien kent men slechts éénen uit de noordelijke provincien; melis stoke, een Hollander.
In de veertiende eeuw schreef lodewijk van velthem, behalve andere stukken, zijnen ‘Spiegel historiael,’ dien hij tot het jaar 1316 bragt; hij was een Zuid-Brabander, en priester in het dorp Velthem.
Nicolaas de klerk, Schrijver van eene Rijmkronijk onder den titel van ‘Brabandsche Geesten,’ die in 1350 stierf, was uit de provincie Antwerpen, een geestelijke, en Geheimschrijver der stad van dien naam.
De Schrijver van een stuk, getiteld: ‘die Dietsche doctrinael,’ voleindigd in 1345, was mede een Ant-
{==610==} {>>pagina-aanduiding<<}
werpenaar; - andere volledige Nederduitsche opstellen van de veertiende eeuw schijnen niet bekend te zijn, en niet één, dat uit de noordelijke provincien in die eeuw zou zijn voortgekomen, heeft men nog ontdekt.
Men heeft opgemerkt, dat in het tijdperk, van den leeftijd van maerlant tot even vóór het midden der vijftiende eeuw, het zuiverste Nederduitsch was in de diplomatische schrifttaal in de noordelijke provincien van Holland en Zeeland, zoo als onder andere daartoe ten voorbeelde worden aangehaald het voorvermeld stuk van 1254 en een brief van willem, Graaf van Holland en Henegouwen, van 1322; maar ook in het laatst der dertiende en het begin der veertiende eeuw, en voorts die eeuw door, werden de staatsstukken en regterlijke opstellen in de zuidelijke provincien in het Nederduitsch vervaardigd, en de taal, daarin gebezigd, behoefde inderdaad niet voor die, welke daartoe in de provincien Holland, Zeeland en Utrecht gebruikt werd, te wijken, maar overtrof verre in zuiverheid de opstellen in de provincien Gelderland, Overijssel, Vriesland, Groningen en Drenthe, in dat tijdperk vervaardigd. De voorregtsbrief, door den Hertog van Braband, jan den I, gegeven aan zijne lieve knapen, beiden van Brussel en Loven, munteren en werkluiden, in Hooimaand 1291, (in het eerste deel der Brabandsche Plakkaatboeken, bl. 246.) schijnt mij oorspronkelijk in het Nederduitsch en geene vertaling te wezen; hetgeen mij ook voorkomt omtrent een' voorregtsbrief, door denzelfden Hertog aan die van Antwerpen op St. Nikolaasdag 1306 verleend, (in het voorz. Plakkaatboek, IV D. bl. 139.) van welke beiden de taal vrij zuiver en met zeer weinig bastaardwoorden vermengd is; en zeker is oorspronkelijk in het Nederduitsch de zoo aanmerkelijke Landkaart van Kortenberg, in September, Woensdag vóór St. Baassdag, 1312, door jan den II, Hertog van Braband, verleend, in voorz. Plakkaatboek, I D. bl. 122 en volg.) in even zuivere taal geschreven.
Deze Landkaart is een staatsstuk, voor dien tijd zeer

{==611==} {>>pagina-aanduiding<<}
aanmerkelijk, daar de Vorst bij hetzelve vrijwillig zijne oppermagt beperkte, en een' Raad voor hem en zijne nakomelingen inslelde, bestaande uit vier Ridders en tien goede mannen, afgevaardigden van de voornaamste steden, drie van Loven, drie van Antwerpen, een van 's Hertogenbosch, een van Thienen, en een van Leeuwen, (zonder de geestelijkheid daarin te betrekken) die te Kortenberg zouden vergaderen, aan welke hij zoodanige magt omtrent het bestuur van 's lands zaken verleende, dat men dezelve als eene vergadering, vertegenwoordigende het volk van Braband, mag beschouwen, waardoor mitsdien die provincie toen reeds zoodanig eene staatsregeling bekwam, als in vele andere landstreken eerst eeuwen daarna is ingevoerd. Van dergelijken aard, en in dezelfde taal en stijl, is de zoogenaamde Walsche Kaarte, door Hertog jan den III verleend, Vrijdag na den Octave van St. Pieter- en St. Paulus-dag 1313. (aldaar, bl. 126.) Op deze twee stukken hebben de Brabanders veel prijs gesteld, en zij zijn van tijd tot tijd door hunne Landsvorsten vernieuwd en bevestigd.
Nog onderscheidene dergelijke stukken van dien zelfden tijd zou men hierbij kunnen voegen, onder welke ik echter niet mag voorbijgaan een van den 3den December 1339, (aldaar, bl. 546.) ten einde daaromtrent aan te merken, dat hetzelve even zoo veel betrekking heeft tot de provincien van Oost- en West-Vlaanderen, als tot die van Braband; het is in even zuiver Nederduitsch, als de voorverhaalde stukken, gesteld, en strekt ten blijke, dat die taal destijds ook in voorzeide provincien de landstaal was; het vervat een verbond van vrede, rust en eendragt, tot bevordering van wederzijdsche vrijheid, koopmanschap en neringe, aangegaan tusschen voornoemden jan den III, Hertog van Braband, en lodewijk, Graaf van Vlaanderen, de Brabandsche steden Leuven, Brussel, Antwerpen, 's Hertogenbosch, Nivelle, Thienen en Leeuwen, en

{==612==} {>>pagina-aanduiding<<}
de Vlaamsche steden Gent, Brugge, IJperen, Kortrijk, Oudenaarde, Aalst en Gerartsberge.
Ook de blijde inkomsten van de Hertogen van Braband, van welke de Brabanders altijd zoo veel werks hebben gemaakt, zijn insgelijks in het Nederduitsch, en in eene voor dien tijd zuivere taal, gesteld. De eerste is die van Hertogin johanna met haren gemaal wenceslaus van Boheme, van den 3den Jan. 1355, welke nader bevestigd is, met belofte van te zullen nakomen de Kaart van Kortenberg en de Walsche Kaarte, op St. Lambertsdag 1372. Die Nederduitsche brief is bezegeld door goede mannen van de steden Leuven, Brussel, Antwerpen, 's Hertogenbosch, Thienen, Leeuwen, Nivelle, Geldenake, Lier, Herentals, Vilvoorden, Hanut, Genappe, Halen, Lande, Diest, Aarschot, Zichene, Bergen op Zoom, Steenbergen, en Breda, (ald. bl. 134.) onder welke men opmerkt de steden van Walsch Braband, waar men mitsdien dat Nederduitsch opstel toen ook moet verstaan hebben. En zouden (om zulks in het voorbijgaan op te merken) de Brabanders en Antwerpenaars geen belang stellen in die taal, waarin voor hunne provincien zoo belangrijke stukken zijn gesteld? Jammer intusschen voor de taal, dat al die Nederduitsche opstellen zoo onnaauwkeurig afgeschreven of nagedrukt zijn! En het is daarom van belang, oorspronkelijke stukken van dien tijd te kunnen inzien. Als zoodanig is nog voorhanden een voorregtsbrief van voorvermelden Hertog jan den III, gegeven ‘in den jaer ons Heren alsemen screef dusent drie hondert ende neghen ende tuentich, 's donredaechs na dertiendach.’ Dezelve levert een voorbeeld op van de toenmalige zuivere Nederduitsche schrijftaal in Braband. Wel achttien bladzijden gewonen druk groot, vervat dat opstel maar weinige, en die meestal zeer gewone, bastaardwoorden. Tot een staaltje strekke het volgende, zeer naauwkeurig met het oorspronkelijke overeenkomende: ‘In dien Name der heyligher ende der onghesceydenre drievoudicheyt,

{==613==} {>>pagina-aanduiding<<}
Amen. Wi Jan bider G. tien Goeds Hertoghe van Lothrike van Brabant ende van Lymborgh willen dat cont si allen den ghenen die mi syn ende namaels wesen solen Tughende mette ghehande derre jeghenwordigher Carten..want wie ons stat van den Bosch, die een veste ende een slot es ons lands op dat einde, ende daer ons ende onsen lande ghemeynlike groet orber ende macht ane leghet..willen ende begheren dat toeneme in dogheden in salicheden ende in ere. - So heb wi onsen lieve ghetruwe Porten onser voerghenoemder stat va. den Bosch, om die liefde hoers ende hare wheyde ghegheven die poente die hier na bescreve syn voer een ewelike Recht van hen tot ewelike tiden te heben, te behanden, ende te ghebrukene, in den Beghinne so vri wi onse voerghenoemde Port. van den Bosch, ende willen dat si vri ende quite alte mael syn ewelike van allen tolle over al in onser macht beyde te wat. ende te lande. Voert waer dat sake dat iemenne iet w. rende weer teghen eneghen Port. van der stat van den Bosch, Daer en sal de ghene niet anders af heben dan vonnesse der scepen, Noch wi en. onse nacomelinghe en solen daer af niet and.s eyschen noch soeke.’
Doch, niet alleen in zoodanige staatsstukken, maar ook in gewone opstellen van wettige handelingen, schreef men in Braband, en zelfs in kleine plaatsen en op dorpen, reeds in de veertiende eeuw, het Nederduitsch op die wijze. Ten voorbeelde strekke het volgende uit een' oorspronkelijken brief: ‘Jan Orssen en. Henric Batenssoen hebben getught met manen srichters en. wisen der scepen in vollen ghedinghe als scepen dat voer hen qua. her Jan van Hoysscot Ridder en. gaf joncvrouwen Jutten en. Agnesen sinen twe dochte.n die drie po.t tsiaers die men hoem gaut vuyt den goede ter dyersdonc ghelyc als die scepene brieve van Helmo.t beg.pen die daer op ghemaect syn, en. die brieve gaf hy hen over en. makede hen diere mechtich en. verteech daer op tot horre beider behoef - in oir-
{==614==} {>>pagina-aanduiding<<}
conde deser lette.n bezeghelt metter stat zeghel van Helmo.t als ghewoent is, ghegheven int jare ons He.n mccc. tsestich en. ses in sinte Remeysdach.’
En uit eenen anderen, mede oorspronkelijken brief: ‘Cont si allen luden die desen brief zelen zien ocht horen lesen dat voor ons comen is Peter Willemssoen van Hoerne en. heeft vercocht Janne van den Grave Gerrits swagher van der Donc was al alsulken erfenis als hem aenverstorven is van Gheryt van der Donc sinen auder vader soe waer dat gheleghen is in diepe. ocht in droghen’ enz. - ‘in oirconde deser lette.n bezeghelt mitts scepene. zegel voorsz. en. des ghemeyne. dorps van Mierle ghegh. int jaer ons He.n dusent driehondert tneghentich en. een des dynsdaghs in de paeschdach.’ Alles zonder eenige vreemde woorden. Wanneer men daarmede vergelijkt de voorbeelden van dien tijd, door den Heer ypey (bl. 368 en volg.) uit eenige noordelijke provincien aangevoerd, zal men overtuigd worden, dat men toen niet daar, maar in Braband, zuiver Nederduitsch schreef.
In de vijftiende eeuw heeft men bijzonder in Vlaanderen en Braband veel in het Nederduitsch geschreven. De gedichten, of liever berijmde stukken, van dien tijd zijn bijna allen vandaar voortgekomen. Om slechts eenigen te noemen: Jan of willem de weert, die in 1451 zijnen ‘nieuwen doctrinael’ schreef, was van IJperen, in West-Vlaanderen; - jacob vilt, die tusschen 1462 en 1466 boëthius overzette en deels berijmde, was van Brugge, in West-Vlaanderen; - eene andere overzetting van boëthius kwam in 1485 te Gent, in Oost-Vlaanderen, in druk uit; de naam van den overzetter wordt niet vermeld; dit werk mag als een gedenkstuk van de Nederlandsche drukkerij aangemerkt worden; in de voorrede geeft de overzetter verslag van de wijze, welke hij in de rijmen en verzen zijner vertaling gehouden heeft; - gerard roelands, die zijne gedichten omstreeks 1491 opstelde, was Kanonik te Leuven; en de Heer van wijn ken-
{==615==} {>>pagina-aanduiding<<}
de er, buiten eenige bijbelsche rijmen, geene, die binnen Holland of de zeven bekende gewesten gemaakt zijn. (I St. bl. 368.)
De Rederijkers zijn in die eeuw in de zuidelijke provincien met hunne Nederduitsche rijmwerken reeds bezig geweest; doch van dezelven zijn (zoo ik meen) geene oudere, dan die in de zestiende eeuw thuis behooren, gedrukt.

(Het vervolg hierna.)




Berigt, aangaande het Schwalbacher bronwater.

Vertrouwende den liefhebberen van het Schwalbacher Bronwater zoo wel, als den Geneesheeren, door de volgende mededeeling een' wezenlijken dienst te doen, heb ik dezelve getrokken uit een Berigt van Dr. george, Vrijheer van Wedekind, Raad en Lijfarts van den Groothertog van Baden enz., die met den geleerden rube, te Darmstadt, voor al het volgende instaat, en hetgeen de ondervinding reeds bevestigd heeft.
Het Schwalbacher Bronwater heeft een' sterker staalsmaak, dan Seltser- of Fachinger-water; ook verandert het de kleur des wijns, als het er lang mede vermengd blijft, en de veelheid van ijzeroker, dien men bij de bron waarneemt, doet denken, dat het veel staal moet bevatten; doch het heeft zulks minder, dan dat van de Wijnbron. Hetzelve is helder; men weet, welke voortreffelijke koffij er mede gezet wordt; als gewoon drinkwater heeft het ook vele voordeelen, dewijl het, door deszelfs middelzout en koolstofgas, bloedzuiverend is, het bederf tegengaat, en afdrijving bevordert. Men kan het overal elders met even goed gevolg drinken, als te Schwalbach.
Bij zwakheid in de werkzaamheden des ligchaams, vooral in de spijsvertering, loomheid, ongezonde kleur,

{==616==} {>>pagina-aanduiding<<}
zwakheid der zintuigen, zwaarmoedigheid, stank der pis, onaangenamen reuk des adems, rheumatieke ongemakken, slijmhoest, zwakheid door bloedverlies, of verzwakking der vaste deelen, enz. enz. kan, in allen gevalle, het Schwalbacher Bronwater van veel nut zijn. Men verkiest daartoe het warme jaargetijde en den morgenstond, ieder kwartier een glas, bij matige beweging, tot eene halve of eene pint waters, gedronken; daarna ontbijt men: het kan met of zonder melk gedronken worden. Even goed is het tot versterking voor kraamvrouwen, na heete koortsen, zenuwkwalen, en vooral bij alle zieken, daar staalmiddelen voorgeschreven worden; dan dient het voor gewonen drank. Als geneesmiddel, op zichzelf of met andere middelen, bij zwakheid van maag, gebrek aan afgang, witten vloed, chronische rheumatismus, is deszelfs heilzame invloed bewezen.
Het groote nut van het Schwalbacher Mineraalwater blijkt best uit deszelfs scheikundige ontleding. Ziehier, wat de Apotheker rube bevonden heeft: 16 Oncen Staalwater geven 21½ kubiekduim Koolzuur-gas. (Bij de bron vond de Heer ritter 23½ duim.) Aan vaste bestanddeelen geven 28 ℔ 80 greinen; dus bevatten 16 oncen 2,85701 vaste deelen. De vaste bestanddeelen in 28 ℔ zijn dus:
	Grein.	Grein.
1.	Zoutzure Kalkaarde	3⅞ of	3,875.
2.	Zoutzure Natrum	5⅛ of	5,125.
3.	Koolzure Natrum	9⅛ of	9,125.
4.	Zwavelzure Kalkaarde	11⅞ of	11,875.
5.	Koolzure Kalkaarde	21 of	21. -
6.	Thonaarde	4⅜ of	4,375.
7.	Koolzure Kalkaarde	6 4/8 of	5,500.
8.	IJzerverzuursel	17 4/8 of	17,500.
9.	Extractive Stof, niet beduidend.	
	_____	_____
	Te zamen	79⅜ of	79,375.
	Verlies	⅝ of	0,625.
	_____	_____
	80 of	80,000.


{==617==} {>>pagina-aanduiding<<}

Dit water is echt te bekomen bij jac. van der schalk abzoon, Apotheker te Schiedam.

Vierdubbel zien.

(Hufeland und harles, Journ. 1816. Apr.)

Eene vrouw, tusschen 30 en 40 jaren, zag, na eene moeijelijke, van eene sterke bloedstorting uit de baarmoeder vergezelde, verlossing, alle voorwerpen vierdubbel. Men beval haar, uit hoofde van gebrek aan bloed en zwakte, voedzame en ligt verteerbare spijzen en dranken te gebruiken, en schreef haar daarenboven de volgende geneesmiddelen voor: ℞ extr. salic. unc. β, solve in aq. cinnamom. s.v. unc. vj. admisce syr. c. aurantior unciam, naphthae aceti gutt. quadraginta. m.s. alle twee uur een lepel. Voorts liet men haar 's morgens en 's avonds de wenkbraauwen en slapen besmeren met een half onc. liq. anod. m.H. en een half dragm. ol. cajeput. zamen vermengd. Na verloop van veertien dagen was het gebrek hersteld.




Indische bijzonderheden.

1. De Patriarch Bappe Sanjah.

In Indië vindt men ook nog wel enkele oude lieden, vooral onder de Inlanders, die veel minder behoeften, dan wij, hebben, in de bovenlanden, ook eene zeer gezonde lucht inademen, en, over het algemeen, naar den aard van het klimaat, gematigd en geregeld leven.
Eens op het verrukkelijk buitengoed Tjitrap (40 palen, of kwartier uurs, boven Batavia) bij den Hr. Mr. p. poelman gelogeerd zijnde, gingen wij een' ouden Inlander bezoeken, bappe sanjah genaamd. Volgens de gematigdste rekening, was hij toen 112 jaren oud, tenger, en niet lang van postuur. In zijn Negorij, of Campong, - wij zouden zeggen Dorp, of Dorp-
{==618==} {>>pagina-aanduiding<<}
je, - komende, dacht ik tot den tijd van den eersten natuurstaat terug gebragt te zijn; vrouwen en mans hadden slechts hunne schaamdeelen gedekt; alles dicteerde onschuld, gezondheid en leven; de Negorij bestond uit 120 menschen, alle van den Patriarch bappe sanjah afstammende; - inderdaad, het was als eene Aartsvaderlijke familie, en - is het niet schande voor ons? - zij waren met de ondeugden der Europeërs niet besmet, maar daarvan genoegzaam onkundig, omdat zij zoo ver van hen gescheiden waren. In het volgende jaar is bappe sanjah overleden.
Onder de Europeërs vindt men, op Batavia, ook nog wel eens oude lieden: - De Gouverneur-Generaal, Mr. w.a. alting, werd te Groningen geboren den 11 Nov. 1722, en overleed te Batavia den 7 Junij 1800; dus bereikte hij den ouderdom van 77 jaren en 7 maanden. De oud Gouverneur-Generaal j. siberg werd te Rotterdam geboren den 14 Oct. 1740; den 14 Oct. 1778 heb ik zijn' 38sten verjaardag op het Hoofdkantoor van Sumatra's westkust Padang, daar hij toen Commandeur of Gezaghebber was, mede gevierd, en, volgens de laatste tijding, is hij nog op Batavia in leven, in den ouderdom dus van ongeveer 76 jaren. De Gouverneur-Generaal r. de klerk stierf 1 Sept. 1780 op Batavia, omtrent 70 jaren oud zijnde.

2. De Vogelnestjesberg.

Op het gemelde landgoed Tjitrap gingen wij eens een' Vogelnestjesberg bezigtigen. Uit eene diepe rots vliegen ontelbare kleine vogeltjes, veel naar onze zwaluwen gelijkende; zij maken hunne nestjes binnen, of aan de rotsachtige kanten vast. Als hunne jongen zijn uitgevlogen, worden de nestjes gestoord, of er afgerukt, dat een gevaarlijk werk is, omdat de ladder, waarop men, tot dat einde, in de rots moet afklimmen, aan de uitstekende punten van dezelve moet vastgemaakt worden. Een zware handel wordt in die vogelnestjes

{==619==} {>>pagina-aanduiding<<}
gedreven: het picol (125 pond) kost wel eens 2500 tot 3000 rijksd., ieder van 48 stuiv. De witste, die vooral op Ternaten vallen, zijn de beste. Zij worden in Indië, bij de vermogende lieden, in stokvisch, soep, ragout, enz. gegeten. De Chinezen maken er ook veel werks van. Men schrijft er eene versterkende kracht aan toe, die ik er echter nimmer in gevonden heb. Zou het niet veeleer als een punt van Luxe moeten beschouwd worden?

3. Het warme Bad.

Op Tjitrap was ook een natuurlijk warm Bad. Op eene hoogte, of berg, rondom met zware boomen omgeven, vond men, in den grond, eene kom met water, dat altijd kookte, of borrelde. Wij hadden eijeren medegenomen, die wij, in kruistouwtjes, in de kom lieten zakken, en in weinige minuten gaar kregen. Van die hoogte werd het water door bamboezen buizen naar beneden in een Pedak, of bamboezen huisje, geleid, daar ieder onzer zich beurtelings ging baden. Daar had het water niet alleen merkelijk van zijne hitte verloren, maar uit drie bamboezen pijpen, of buizen, die naast elkander, op een' kleinen afstand, geplaatst waren, was het onderscheid zoo groot, dat de eene buis dragelijk warm water opleverde, waaronder men zich gevoegelijk kon baden, eene tweede weder laauw water, en de derde koud water. Wij vulden eenige kruikjes met dat water, en vonden het weinig minder van smaak, dan het zelserwater. Zou van deze bron geen meer uitgebreid en nuttig gebruik kunnen gemaakt worden?

4. Het kostbaar Vuur.

Vóór het vertrek der retourschepen van de eerste bezending, was het op Batavia gebruikelijk, dat al de overtollige specerijen, of die min of meer aangestoken waren, op een' grooten hoop, buiten Batavia, nabij de Houtkap, werden bijeengebragt en verbrand, in tegenwoordigheid eener Commissie, van wege de Hooge

{==620==} {>>pagina-aanduiding<<}
Regering, en een talrijk, daartoe genoodigd gezelschap, waarvoor dan overvloedige ververschingen in eene opgeslagen tent gereed stonden, en waaronder ik mij meermalen bevond. Men gaf wel eens als eene reden van die verbranding voor, om daardoor eenen al te lagen prijs der specerijen voor te komen; dan, of dit eenen genoegzamen grond heeft, kan ik niet bepalen.

5. Hoe komt men zoo ver verzeild?

Onder de regering van den Gouverneur-Generaal h. zwaardekroon, die van 13 Nov. 1718 tot 8 Julij 1725 plaats had, gebeurde er iets zeldzaams met twee schepen van de W.I. Compagnie, de Arend en Thienhoven genaamd, onder het commando van den Hr. en Mr. jakob roggeveen, die (hoe, wete ik niet) zoo ver verzeild raakten, dat zij ter reede van Batavia ten anker kwamen. Uit hoofde der privilegien van de geoctroijeerde Nederlandsche O.I. Compagnie, liet de Gouverneur-Generaal zwaardekroon die schepen, met alles, wat zich in en op dezelve bevond, door eene Commissie, bestaande uit de Heeren j.w. dubbeldekop, m. westpalm en a. abeleven, arresteren. Geweldig kantte zich de Hr. roggeveen daartegen; onder andere zeggende, dat hij hiertoe was genoodzaakt geweest, ter bekoming van verversching voor zijn volk, waarvan een groot gedeelte versmolten was. Men heeft mij wel eens verhaald, dat deze Hr. roggeveen te voren ook in bediening op Batavia was geweest, en toen geenszins in eene beste harmonie met den Gouverneur zwaardekroon zou gestaan hebben. Welke gevolgen het arresteren van deze twee schepen verder gehad hebbe, is mij niet gebleken. Hoe komt men, intusschen, zoo ver verzeild?

6. De Kaymans onschadelijk voor den Inlander, of Javaan.

De Kaymans (in Egypte Krokodillen, in Westindië

{==621==} {>>pagina-aanduiding<<}
Alligators genaamd) worden ook op Batavia gevonden; op de reede aldaar heb ik ze van eene ongeloofelijke grootte gezien: ook in de binnen-rivieren houden zij zich op, en valt er, ongelukkig, op de reede een metroos over boord, dan heeft de Kayman hem al schielijk beet, en verminkt hem. In de binnen-rivieren zal een Europeër niet ligt zich baden, zonder van een' stoet slaven, of een', met houten tralien afgeschoten, waschbak, omringd te zijn: en het verwonderlijkste is, dat dit waterdier (dat men zegt, dat zijne eijeren op 't strand legt) een' Inlander, of Javaan, nimmer eenig leed zal doen. Wat er de reden van is, wete ik niet. De blanke of zwarte huid van den mensch zal hier toch wel niet toe doen. Zouden de Javanen ook een' of anderen kunstgreep, of huismiddeltje, hebben, om zich tegen dat dier te beveiligen?

J.C.M.




Over het verval van het Britsche rijk.

(Uit het Engelsch van Sir henry schultes aan den Graaf van Liverpool, naar de Hoogduitsche vertaling in de Minerva van Maart 1816.)

Grootbrittanje heeft den hoogsten top zijns politieken luisters bereikt, en streeft thans zijn verval te gemoet. Het wordt daarom dringend noodig, de door aanhoudende dwaling ontzenuwde gemoederen aan te sporen tot eene dadelijke en krachtige aanwending van die middelen, door welke alleen de geheele ondergang van het maatschappelijk geluk en de vernietiging der zoo lang gevestigde burgerlijke vrijheid kunnen worden voorgekomen.
Het is mijn oogmerk, Milord, in dezen brief, u en het publiek den waren staat onzes vaderlands voor oogen te leggen, ten einde, indien deszelfs tegenwoordige kwalen niet te genezen zijn, gij, Milord, en uwe

{==622==} {>>pagina-aanduiding<<}
ambtgenooten, het lijdende volk des te beter zoudt kunnen voorbereiden, om nog zwaarder lijden te verduren, en zich voor de misleidingen dier bedriegelijke sophismen te hoeden, door welke listige en kwalijkgezinde menschen het pogen diets te maken, dat de natie rijk en gelukkig is, terwijl de handel is afgenomen en de helft der bevolking zich in den toestand bevindt van niet meer te kunnen betalen. Het werk, hetwelk ik thans onderneme, is zeker niet benijdenswaardig, daar weinige menschen lust gevoelen, dingen te onderzoeken, welke ons door kommervolle uitzigten bedroeven; alleen het gaat zeker, dat elke tegenspoed in het menschelijke leven minder moeijelijk te verdragen is, wanneer men dezelve heeft vooruitgezien, even gelijk de smerten, welke het menschelijk ligchaam treffen, minder pijnlijk zijn, wanneer men op dezelve is voorbereid.
De nationale schuld gaat thans negenhonderd millioenen ponden te boven. De publieke uitgaven bedragen jaarlijks meer dan een tiende gedeelte dezer verschrikkelijke som. Gedurende de laatste twintig jaren zijn onze openbare zoo wel als inwendige uitgaven op eene versliudende wijze toegenomen; ons gond is verdwenen, en papier heeft deszelfs plaats vervangen; door gansch Engeland ontvangt het vijfde gedeelte der ingezetenen bedeeling uit de kerspels, en het getal der armen is in de laatste jaren in gelijke verhouding vermeerderd met de algemeene bevolking. Evenwel zijn er nog menschen, die ons met eene schaamtelooze stoutmoedigheid verzekeren, dat wij een bloeijend, een gelukkig volk zijn, omdat ons getal toeneemt. Beklagelijke drogreden! Niet de bevolking is het kenteeken van volkswelzijn en volksgeluk, wanneer ieder burger van den staat zich door zijn beroep geen levensgenot verschaffen kan; en waar twee millioenen menschen genoodzaakt zijn, de overige acht millioenen om onderstand te smeeken, daar kan de aanwas der volkrijkheid als geen zegen beschouwd worden. Van zoodanig volk

{==623==} {>>pagina-aanduiding<<}
moge men zeggen, dat het bestaat, maar waarlijk niet, dat het leeft.
Terwijl sommigen ons aldus met lofspraken over de magt onzer volksmenigte zoeken te misleiden, prijzen anderen onzen uitgebreiden handel. Laat ons dus onderzoeken, of wij inderdaad in dit opzigt zulken gewigtigen grond hebben ons te verheugen.
In het jaar 1813 beliep het getal der in dienst zijnde koopvaardijschepen 23,640, bevattende 2,514,484 tonnen, en het aantal daarop varende matrozen 165,557.
In het den 5 Jan. 1812 geëindigde jaar beliep de officieel opgegevene waarde des invoers, zoo als dezelve aan het huis der gemeenten is voorgelegd, 28,626,580 p. st., en die van den uitvoer 32,409,671; gaande dus den invoer slechts te boven 3,783,091 p. st.: terwijl het gouvernement, bloot aan inkomende regten, de ongeloofelijke som van 13 millioenen geheven had.
Volgens den op den 5 Jan. 1814 afgeslotenen staat der sinantien van Grootbrittanje, bedroeg het meerdere van den jaarlijkschen uitvoer van alle, zoo wel Engelsche als vreemde waren, voor de twee den 5 Jan. 1812 en 1813 geëindigde jaren, niet meer dan 9,215,418 p. st. Het jaarlijksche beloop des invoers van vreemde waren was in den gezegden tijd 18,472,810 p., en de jaarlijksche waarde van alle uitgevoerde Britsche producten en manufacturen bedroeg maar 27,688,228 p. Dus had de uitvoer van alle Britsche producten en manufacturen slechts eene waarde van ruim negen millioenen. Welk eene bewonderingswaardige balans, in vergelijking met de tegenwoordige openbare uitgave van Grootbrittanje, welke, voor het jaar, geëindigd 5 Jan. 1814, renten, leeningen, onderstanden enz. daarin begrepen, 113,968, 610 p. 16 sh. 10 p. beloopt! - Helaas!
Dan, ofschoon dit als waar aannemende, konden er echter gevonden worden, die zich door de vertroostende aanmerking zochten op te beuren: dat ons geroemd palladium, het publiek krediet, ongekrenkt gebleven is. Bedriegen wij ons niet. Publiek krediet, voor zoo

{==624==} {>>pagina-aanduiding<<}
ver hetzelve op het circulerende hulpmiddel der banknoten toepasselijk is, is eene dubbelzinnige uitdrukking. Krediet is een vrijwillig vertrouwen op eens anders regtschapenheid. Maar hoe kunnen banknoten het voorwerp van vrijwillig vertrouwen zijn, zoo lang eene dwangwet derzelver aanneming gebiedt? Wanneer men zelfs aanneemt, dat banknoten, gedurende zekeren tijd, in plaatselijken of inwendigen handel dienstig zijn kunnen, zoo moet toch het krediet, ten aanzien van buitenlandschen handel, van een werkelijk kapitaal van algemeen erkende waarde uitgaan. En dit kapitaal kan niet bestaan dan in goud en zilver, welke, door de eenparige overeenkomst van alle beschaafde volken, als het meest geschikte middel van den onderlingen handel beschouwd worden. Dan, in plaats van ons zulk een kapitaal op te leggen, hebben wij de edele metalen van dit land door subsidien en betalingen buitenslands van gouvernementswege overdadig verkwist. Voor de massa van werkelijk geld heeft men op eene listige wijze papieren-geld, of, zoo als seneca het noemt, ijdele beelden des eigendoms (inania habendi simulacra) weten onder te schuiven; alsof men verwacht had, dat een blind geloof aan de werkingen van dit schaduwbeeld des verkwisten rijkdoms de uitgeputte krachten des lands wederom zoude herstellen, en den publieken geest van eenen drukkenden last bevrijden.
Een der grootste staatkundige schrijvers van het vaste land wierp eens, vele jaren vóór de merkwaardige ontdekking, hoe men oude lompen in geld verandert, de vraag op: of hij, die den steen der wijzen vond, en door denzelven de gemeenste voorwerpen in edele metalen konde veranderen, die gewigtige uitvinding openlijk behoorde bekend te maken? Men beantwoordde de vraag ontkennende; op grond, dat alsdan alle handel zoude worden vernietigd, iedere erfelijke bezitting hare tegenwoordige conventionele waarde verliezen, en het geheele stelsel der gepaste kostwinning in eindelooze verwarringen en wanorde verkeeren.

{==625==} {>>pagina-aanduiding<<}

Of, om zonder gelijkenis te spreken, is het niet eene schandelijke schennis der openbare geregtigheid, wanneer mannen in de hoogste ambten van den staat, die tot beschermers der volksregten bestemd zijn, alle kunsten te werk stellen, om de natie door beloften en voorspellingen van toekomstig geluk, hetwelk zij noch kunnen noch willen verschassen, in de zoete sluimering der hoop te wiegen? En is het niet het verheven karakter eens Britschen staatsmans onwaardig, de bedriegelijke uitvlugt van keizer aurelianus na te apen, die zijne onderdanen tot bijstand in eene zijner ondernemingen overhaalde door de belofte van hen met geldstukken van twee ponden zwaarte te beloonen, en vervolgens penningen van deeg onder hen uitdeelde, terwijl zij gouden verwachteden?
Het voorbeeld van de bank van Engeland, om papier in stede van geld in omloop te brengen, werd al ras van eene nieuwe soort van avonturiers, de zoogenaamde provinciale bankiers, nagevolgd, die zich het hoofd-instituut ten voorbeeld stelden, en middelen uitdachten om mede te werken tot invoering en uitbreiding dezer staatspest, het papieren-krediet, waardoor ettelijke speculanten op eene gemakkelijke wijze tot de monopolie van granen, waren en landerijen geraakten. Daardoor is het goud uit den omloop verdwenen, het eigendom is in weiniger handen gekomen, kleine landhoeven zijn in grootere versmolten, winkeliers en handwerkslieden hebben bankroeten gemaakt, en eene algemeene ellende heeft zich onder de mindere klassen der maatschappij verbreid. Op zoodanige wijze is door deze nieuwigheden de dijk onzes handels geslecht, en een stroom van tegenspoeden heeft het land bedekt en ongelukkig gemaakt.
Is het voorts den ongelukkigen een slechte troost, het geluk van vorige tijden te beschouwen en een' treurigen blik op vrolijker tooneelen te werpen, zoo kan het echter weldadig en misschien ten laatste nuttig zijn, door eene vergelijkende voorstelling den eenparigen

{==626==} {>>pagina-aanduiding<<}
voortgang onzer staatkundige ziekte aan te toonen, en te bewijzen, hoezeer eene stijfzinnige ongevoeligheid bij aannaderende gevaren derzelver vergrooting en terugkeering bevordert.
In het jaar 1700 bedroeg de nationale schuld ongeveer 20 millioenen; het getal der armen beliep omstreeks 565,000, en de ingewilligde gelden tot derzelver ondersteuning 700,000 p. st. De verhouding der armen tot de gezamenlijke bevolking niet wel een tiende. De middelprijs der tarwe was 5 schellingen het schepel (bushel) van negen gallons, naar de maat van Eton. Het aangebouwde land bragt meer koorn voort, dan het volk gebruiken kon; en gedurende de tien volgende jaren bedroeg de uitvoer van tarwe en meel jaarlijks door elkander 101,116 mudden (quarters) en de invoer 216 mudden; dus een meerdere uitvoer van 100,900 mudden. - Van 1710 tot 1720 was de jaarlijksche uitvoer 112,020 mudden, en het geheele bedragen van den invoer in die tien jaren niet meer dan 36 mudden: een klaar bewijs, dat Engeland toen geen toevoer uit andere landen behoefde. De middelprijs der tarwe was 5 sh. 7 d. het schepel. - De meerd ere uitvoer van 1720 tot 1730 bedroeg 104,267, en van 1730 tot 1740 289,206 mudden; de prijs der tarwe in de eerste tien jaren 5 sh. 3 d. en in de laatste 5 sh. 7 d., en gedurende dit tijdvak was de bevolking bijna een half millioen toegenomen.
Van 1740 tot 1750 was de volksmenigte 400,000 menschen aangewassen, en echter bedroeg de invoer door elkander slechts 109 mudden jaarlijks, terwijl de uitvoer 378,452 beliep, en de tarwe niet meer dan 4 sh. 2 d. het schepel kostte.
Van 1750 tot 1760 was de aanwas der bevolking 369,000 zielen; de uitvoer bedroeg door elkander 256,654 mudden, en de prijs der tarwe 5 sh. 3 d. het schepel.
Toen waren de nieuwe verbeteringen in den landbouw nog weinig bekend. In den loop van 60 jaren waren er niet meer dan 142 bewilligingen tot het aan-
{==627==} {>>pagina-aanduiding<<}
graven van woeste gronden (inclosure-bills) uitgegeven, en men rekende, dat toen ter tijd bijna een derde van het koningrijk nog onbebouwd was.
In de eerste tien jaren, nadat de tegenwoordige koning den troon beklom, te weten van 1760 tot 1770, scheen ons handelgeluk achterwaarts te gaan; want gedurende dit tijdperk nam de invoer tot het vijfvoudige toe; er bleef nogtans eene overmaat van uitvoer van 106,636 mudden. De bevolking was in dien tijd 692,000 menschen toegenomen, en de middelprijs der tarwe 5 sh. 11 d. het schepel.
Van 1770 tot 1780 vermeerderde de bevolking met meer dan een half millioen, en bedroeg in alles 7,953,000 zielen. Het getal der armen was sedert 70 jaren bestendig, met geringe afwisseling, op het tiende gedeelte des geheelen volks gebleven. Maar thans was de invoer grooter dan de uitvoer, en ging deze 28,683 mudden te boven. De middelprijs der tarwe was 6 sh. 11 d., en in de laatste 20 jaren waren er 1090 inclosurebills uitgegeven.
Van 1780 tot 1790 was de volksmenigte met 700,000 zielen vergroot; de meerdere invoer bedroeg jaarlijks 64,531 mudden, en de prijs der tarwe 7 sh. 2 d.
Van 1790 tot 1800 was de bevolking met bijna een half millioen vermeerderd, en de meerdere jaarlijksche invoer klom tot het ongemeene beloop van 426,695 mudden. Daar nu het ministerie in den aanvang van dit tijdvak begon te voelen, dat de zaken niet in allen opzigte goed stonden, hield hetzelve niet ongepast, een plan tot geruststelling der gemoederen uit te denken, om de gedachten der natie van het politieke op eenig ander onderwerp af te leiden. Tot dat einde rigtte hetzelve eene maaaschappij van landbouw op, welke wonderen verrigten, de natie door nieuwe ontdekkingen verrijken, en dezelve door proeven verlichten zoude. De voorgestelde theorien hadden zoo veel waarschijnlijkheids, dat zelfs het parlement, door die begoochelingen verblind, alle ondersteuning ter uitvoe-
{==628==} {>>pagina-aanduiding<<}
ring van dit ontwerp inwilligde. Maar, helaas! wie kan de donkere nevelen der toekomst verdrijven, of den voortgang van het staatkundige verderf stremmen? Ongeacht de hoogere inzigten dezer landbouwkundige maatschappij, ongeacht den nieuwen aanbouw van zoo menige woeste velden, ongeacht het vooruitzigt op de bestendigste voordeelen, welke de menigvuldige stelsels tot uitbreiding en verbetering der veeteelt beloofden, ontsproot voor het arme menschengeslacht uit dit alles niet het geringste voordeel. Integendeel, de bijdragen voor de armen groeiden tot ongeveer derdehalf millioen aan, en het getal der armen tot 955,000. De middelprijs der tarwe was 8 sh. 8 d. het schepel; en het was een der lofwaardige gevolgen van het nieuwe, met onwederstaanbaren luister, over de natie verspreide licht, dat de schepelmaat van 9 tot 8 gallons verkleind werd; - een lage en verachtelijke kunstgreep, uitgedacht om de trapswijze inbreuken in het bestaan van de middelklasse des volks te bedekken. Waarlijk, Milord! deze bewijzen van de scherpzinnigheid der ministers, door de uitzigten en het vooruitziende vermogen hunner veelsoortige medehelpers, herinnert mij aan het spreekwoordelijk volksbegrip der
Chinezen: dat zij alleen twee oogen hebben, geheel Europa eenoogig, en de overige wereld stekeblind is.
Dan, de vrije, edele geest der Britsche natie was nog niet toereikend door onderdrukking verlaagd; men hield het daarom voor gepast, dit gedenkwaardig tijdstip door het invoeren van de belasting op de eigendommen tot eene epoque der vernedering te maken. Een maatregel, welken niet de voortreffelijke pitt, maar, gelijk aan u, Milord, niet onbekend kan zijn, dat verfoeijenswaardige driemanschap van het oude Rome het eerst heeft uitgevonden, nadat de vogelvrij-verklaringen reeds de laatste vonken der stervende vrijheid hadden uitgodoosd.
Van 1800 tot 1814 heeft de algemeene bevolking meer dan een millioen gewonnen, en in dat zelfde aan

{==629==} {>>pagina-aanduiding<<}
gebeurtenissen zoo rijke tijdvak is ook het getal der armen een millioen geklommen: dus houdt het toenemen der armoede gelijken tred met het toenemen der volksmenigte in het algemeen; of, om duidelijker te spreken, elk individu, die de volksmenigte vermeerderde, is in de klasse der armen gekomen. Een vijfde gedeelte der bevolking was dus arm; ook stegen de bijdragen voor de armen van 3 tot bij de 16 millioenen. De gemiddelde prijs der tarwe was 11 sh. 9 d. voor het schepel van 8 gallons, gevolgelijk meer dan 350 p. ct. duurder, dan in het eerste jaar der regering van den tegenwoordigen koning; en, ofschoon er op nieuw 14 tot 1600 inclosure-bills ingewilligd waren, ging toch de invoer van tarwe en meel tot 's lands gebruik jaarlijks een half millioen mudden den uitvoer te boven, en het aantal der in de laatste tien jaren in de publieke papieren aangekondigde bankroeten bedroeg, het eene jaar door het andere gerekend, jaarlijks meer dan 1300, hetgeen vijfmaal meer is, dan hetgeen in de eerste tien jaren der tegenwoordige regering plaats vond.
Volgens het rapport van het committé over de laatste koornbill, heeft er gedurende de laatste 30 jaren na het jaar 1782 (met uitzondering van het jaar 1789) niet alleen een meerdere invoer van allerlei graan jaarlijks bestendig plaats gehad, maar deze invoer heeft ook den uitvoer meer dan tienmaal overtroffen. Aan meel was zesmaal, aan haver en havermeel zeven-en-twintigmaal meer in dan uitgevoerd. De jaarlijksche waarde van dezen meerderen invoer van koorn en meel van buitenslands (Ierland daaronder niet begrepen) bedroeg van 1792 tot 1812 bijna twee en een half millioen.
Na deze schets kunnen wij Grootbrittanje vergelijken met iemand, die van de inkomsten eens ordentelijken vermogens geleefd heeft, vervolgens koopman is geworden, en waren, welke hij in het eene land gekocht heeft, in een ander land met groot voordeel wederom verkoopt. Door goede huishouding en spaarzaamheid is hij in staat, over de overtollige opbrengst zijner eigene goederen te beschikken, en dezelve tegen buitenlandsche voortbrengselen te verruilen. Door kloeke werkzaamheid vermeerdert hij zijn kapitaal, breidt zijne handelsbetrekkingen uit, en wordt in weinige jaren rijk. Deze welgesteldheid maakt hem opgeblazen en hoogmoedig, Hij beschouwt nu den rijkdom, zonder uiterlijke eereteekenen en titels, slechts als een half geluk. Hij zoekt zich te verbin-
{==630==} {>>pagina-aanduiding<<}
den met eenen getitelden, maar armen nabuur. Thans worden er nieuwe inrigtingen gemaakt; zijne zaken laat hij over aan de kantoorbedienden, die met zijne penningen speculeren. Hij omringt zich met ontrouwe dienaren, die zijn vermogen plunderen of verspillen, en met kwade raadslieden, die hem overhalen tot het aankoopen van buitenlandsche bezittingen. Zijne familie begint spilziek te worden en uit te spatten; zij brengt hem in verlegenheid om geld, en in het geval van meer uit te geven dan hij te ontvangen heeft. Zijne getitelde, maar arme bloedverwanten troggelen hem zijne gereede penningen af, of bestelen hem; en deze zamenloop van ongelukken noodzaakt hem, zijne goederen te verpanden. Om de zaken van zijn kantoor gaande te houden, ziet hij zich gedwongen, om bij zijne vrienden negotiatien uit te schrijven, en geld tegen schuldbekentenissen op te nemen. Met het opgenomen geld doen zijne agenten en factoren inkoopen op verkeerde speculatien; zij overkroppen zijne magazijnen, en verkoopen dan beneden den inkoopsprijs. Hij slaat meer in, dan hij verkoopt; zijne buitenlandsche bezittingen wikkelen hem in een regtsgeding; hij weet zich niet meer te redden, en maakt eindelijk bankroet.
Wanneer een koopman een handelartikel voor eene bepaalde som inkoopt, en een ander van gelijke waarde voor minder prijs verkoopt; of wanneer de voordeelen op het omzetten der waren niet toereikende zijn om de uitgaven van zijn huis en van zijn kantoor goed te maken, - zoo is het onmogelijk, dat zijn handel wél kan gelukken. Laat hem uit de afgelegenste deelen der wereld zijne waren invoeren, en zij de verkoop geëvenredigd aan zijne uitgaven, zoo moet op het einde zijn ondergang daarvan het resultaat zijn.
Engeland had den hoogsten trap van voorspoed bereikt, toen de winsten van den handel de gezamenlijke nationale uitgaven te boven gingen, en de voortbrengselen van het land geëvenredigd waren aan de volkrijkheid.
Na dus getoond te hebben, tot welken staat van ellende en afhankelijkheid wij vervallen zijn, zal ik eenige der oorzaken van het ongemeen vertier van inlandsche of van buiten ingevoerde voortbrengselen des landbouws nader ophelderen; aangezien het noodzakelijk is zich te overtuigen, of hetzelve aan den aanwas der bevolking al of niet zij toe te schrijven. Ik beantwoorde dit vraagstuk ontkennende; want omstreeks het

{==631==} {>>pagina-aanduiding<<}
jaar 1770, wanneer niet meer dan twee derde deelen der landerijen van dit jaar bebouwd werden, en de bevolking tot zeven en een half millioen geklommen was, bedroeg de meerdere uitvoer van tarwe en meel jaarlijks meer dan 100,000 mudden; waaruit klaarblijkelijk volgt, dat 's volks behoeften overvloedig vervuld waren. Nu is sedert dat tijdstip tot 1812 de bevolking met twee en een half millioen vermeerderd: wanneer dus in het jaar 1770 twee derde deelen van het land voor het onderhoud van 7½ millioen inwoners toereikende waren, en nog eenen uitvoer van 100,000 mudden veroorloofden, zoo is het zonneklaar, dat, wanneer vervolgens, door de eene of andere soort van cultuur of verbetering des landbouws, eene zoodanige hoeveelheid graan is voortgebragt, als met een derde van de oorspronkelijke graanteelt des geheelen lands gelijk staat, de bijgekomen twee en een half millioen menschen hunne behoefte aan graan uit inlandsche voortbrengselen konden bevredigen. Er was dus uit dezen hoofde geen invoer noodzakelijk. Nu staat nog te bewijzen, dat die hoeveelheid graan werkelijk verkregen is. De secretaris der maatschappij van landbouw begrootte, in zijn uitgebragt rapport voor het committé van het lagerhuis, ter gelegenheid der jongste koornbill, de middelbare opbrengst van een morgen teelbaar land op 24 schepels tarw. Hij voegde er bij, dat het vijfde gedeelte van het teelbaar land tarweland is, en men de jaarlijksche consumtie van tarwe op één mudde voor ieder hoofd konde aanslaan. Andere uitstekende landbouwkundigen, welker gedachten men bij dezen innam, waren van oordeel, dat, door de menigvuldige landontginningen, de voortbrengselen van den akkerbouw buitengewoon moesten zijn toegenomen. Men mag daaruit dus met zekerheid aannemen, dat, door de sedert 1770 ingewilligde drieduizend aangravingen, eene zoo groote hoeveelheid lands bebouwd of tot eene verbeterde cultuur gebragt is geworden, dat het daarop voortgebragte koorn volkomen
gelijk gestaan heeft met de behoefte der vermeerderde volksmenigte.
In de afgeloopen eeuw nam de uitvoer, zeventig jaren lang, van jaar tot jaar toe, niettegenstaande de volksmenigte met twee millioenen vermeerderd was; zij werd alzoo gewisselijk in dien tijd uit hare eigene bronnen overvloedig voorzien. Is derhalve de in later tijden plaats gehad hebbende invoer inderdaad noodzakelijk geweest voor het onderhoud onzer

{==632==} {>>pagina-aanduiding<<}
meerdere bevolking, dan zijn van het onlangs uitgevaardigde verbod van invoer de ernstigste gevolgen te duchten. En in geval der voortdurende noodzakelijkheid van invoer, moeten wij bij aanhoudendheid op de genade van andere magten leven. Ondertusschen geloove ik integendeel overtuigend bewezen te hebben, dat de voortbrengselen van onzen bodem voor de behoefte des volks volkomen toereikende zijn. Voor het overige ben ik niet zonder vermoeden, dat vele granen, welke op onzen eigenen grond en bodem gewassen zijn, naderhand, als buitenlandsch product, heimelijk in Engeland zijn ingevoerd geworden.
Buiten kijf is het groot verbruik van koorn voor een aanmerkelijk gedeelte aan de koornwijn-branderijen toe te schrijven: maar deze vermindering der voedingsmiddelen is nog het geringste deel der schade, welke zij aan den staat toebrengen.
Slaan wij het oog op het zedebederf der hoofdstad. Daar alleen vindt men, naar de berekening van eenen kundigen ambtenaar, buiten de duizenden, die zich enkel met stelen generen kunnen, meer dan vijftigduizend gerijfelijke vrouwspersonen, in geheel Engeland meer dan een half millioen, en het is bekend, welk eene ontzettende hoeveelheid geestrijke dranken zulk een aantal dezer schepselen verbruikt. Bijna het vijftiende gedeelte van alle bewoonbare huizen in en om Londen zijn kroegen, en winkels van sterken drank. Meer dan vier-en-twintig millioenen gallons brandewijn worden jaarlijks in Londen en in den omtrek gestookt, en 's lands schatkist heft jaarlijks meer dan tien millioenen p. st. van de consumtie van bier en brandewijn, de grondstoffen, waaruit deze dranken bereid worden, daaronder begrepen. Vandaar dat algemeene zedebederf, en de in alle hare schakeringen stilzwijgend toegelaten ondeugd. Het eigendom der ingezetenen staat bloot voor rooverijen, tegen welke men niet behoorlijk waakt; en, terwijl één schuldige sidderende den smadelijken dood ondergaat, verheft een koener roover zich tot eer en aanzien, of, gelijk de Romeinsche schimpdichter zegt:

.............. Multi 
Committunt eadem diverso crimina fato, 
Ille crucem sceleris pretium tulit, hic diadema. 

Hoewel de koornwijn-branderijen eene ontzettende hoeveelheid graan verbruiken, verslindt echter het groot aantal paar-
{==633==} {>>pagina-aanduiding<<}
den, welke in Engeland gehouden worden en digt bij de twee millioenen beloopen, nog ongelijk meer koorn. Alleen de paarden in Londen en in den omtrek vereischen zoo veel, dat bijna de gansche bevolking dier stad daarvan konde leven. Het onderhoud eens paards kost jaarlijks over de 40 p. st. Men houdt het daarvoor, dat een boeren-paard de voortbrengselen van vier morgen lands (acres), een brouwers- of branders-paard die van zes morgen, en een koets-paard de verbazende hoeveelheid van vijf-en-twintig mudden graan, door elkander, verteert.
Waarom zonde zulk eene onmatige weelde door geene wetten kunnen worden tegengegaan? Hoe armer een staat is, (en de onze behoort inderdaad onder die klasse) des te sneller brengt eene naar evenredigheid hooger gedreven weelde dien ten ondergang, en des te grooter is de aanleiding tot beteugelende wetten. Bovendien kan men niet zonder droefheid opmerken, dat, terwijl in ons land de rijken zich elk levensgenot verzekeren, hetwelk 's menschen verbeelding in staat is te verzinnen, de arbeidende, nooddrustige menschenklasse, aan welker onvermoeide werkzaamheid de rijken hunnen overvloed te danken hebben, zich alleen met brood behelpen moet, daar de ondersteuning, welke zij van de parochien ontvangen, het hun niet mogelijk maakt, zich vleesch te verschaffen.
Na dit alles, Milord, zult gij inzien, dat onze ingebeelde en nuttelooze aanwinsten slechts ten gevolge gehad hebben, om den trek tot zinnelijke en gekunstelde genietingen onder ons in te voeren, welke aan onze vrije, dappere voorouders onbekend waren, en van welke zij een afgrijzen hadden. Even als de Carthagers, zijn wij te lang in Capua gebleven. Onze kracht is gebroken, en de moeijelijkheden, welke wij ontmoeten, zullen spoedig onze veerkracht verlammen. Naar buiten vertoonen wij ons sterk, maar inwendig zijn wij door de leemten onzer staatsgesteldheid vernietigd. Gemakkelijk kunnen de voortgang der bedelarij en de ellende van het volk eenen geest van oproer verwekken, en te weeg brengen, dat rijken en armen zich wederkeerig als vijanden moeten beschouwen. Onze tegenwoordige staatkunde, wanneer wij dezelve hardnekkig volhouden, zal inzonderheid onwil tegen de regering voortbrengen; verachting der wetten zal daarvan het gevolg zijn, en roof en burgerkrijg zullen den val der natie voltooijen.


{==634==} {>>pagina-aanduiding<<}

De kunst van rijkworden.

Eene satyrieke Voorlezing.

(Naar het Hoogduitsch.)

Hooggeëerde Heeren!

Wanneer een man, die met den rijkdom in zoo averegtsche betrekking staat, als de eene tegenvoeter met den anderen, eene voorlezing over de kunst om rijk te worden aankondigt, dan moet dit, buiten tegenspraak, een ongunstig vooroordeel tegen zijne leer verwekken.
‘Hoe ter wereld,’ zal men zeggen, ‘zal deze man ons eenen weg wijzen, dien hij zelf nooit betreden heeft? Laat een of andere leverancier, of aannemer, den katheder beklimmen, en ons leeren, hoe hij het begonnen hebbe, door nietleveringen een millionaris te worden, of door welke multiplicatie het hem gelukt zij, buiten eenig wonder, duizend man te verzadigen zonder spijze, en door welke chemische bewerking, al even natuurlijk, water te herscheppen in geestrijken drank! Zulk een man der mannen slechts ware de regte professor in de kunst van rijkworden.’
Ik antwoord: Hebben niet nieuwere voorbeelden aangetoond, dat blinden het geleerdst over de kleuren, onzinnigen het diepzinnigst over de rede, gifmengsters het leerrijkst over de vorming van het vrouwelijk hart prediken? Staaft niet de dagelijksche ervarenis, dat dezulken, die beneden alle kritiek zijn, het best te kritiseren, en diegenen, welke op den lijnregten weg ter helle zijn, ons den weg ten hemel somtijds het best weten aan te wijzen?
Waarom zou dus een arm man, die overigens noch blind, noch onzinnig, noch een gifmenger, noch beneden alle kritiek is, geen wegwijzer tot den rijkdom kunnen verstrekken?
Laat ons, na deze inleiding, langzamerhand op ons onderwerp aanhouden. ‘Hoe, derhalve, vangt men het aan, om een rijk man te worden?’
Ik geloof te mogen vooronderstellen, mijne Heeren, dat er niemand onder ons is, die niet met eene grondige beantwoording dezer vrage gediend ware; ja, ik durf beweren,

{==635==} {>>pagina-aanduiding<<}
dat menigeen zijne eeuwige zaligheid als leergeld zou betalen, om het geheim der goudmakerij, en met hetzelve de tijdelijke zaligheid, te koopen. Wat gaat er toch boven de voortreffelijkheid des rijkdoms?
Dezelve te willen betwijfelen en bestrijden, ware even zoo dwaas, alsof men het er op toelegde, het licht der zon, de schoonheid der deugd, of de deugd onzer schoonen, te willen ontkennen. Wij willen het niet verhelen, mijne Heeren, dat rijkdom de eeuwige pool is, waarnaar zich alle onze wenschen en begeerten, als naar de magneetnaald, draaijen. En dit met regt: want rijkdom is, immers, de weg tot genot, en genieten is onze bestemming, wat ook eenige zwartgallige Moralisten tegen deze bewering mogen in het midden brengen. Inderdaad, niets spreekt overtuigender voor de voortreffelijkheid des rijkdoms, dan de ondervinding, dat ons met het geld niet alleen al datgene in handen valt, wat tot de aangenaamheid en het gemak des levens behoort, als daar zijn een welbezette tafel, prachtige huizen en tuinen, vrouwengunst, schoone huisgeraden en kleederen, maar ook alle inwendige en uitwendige voorregten en volkomenheden, als daar zijn schoonheid, verstand, deugd en eer. ‘Dat klinkt paradox,’ zult gij zeggen. Maar het paradoxe is niet zelden het ware, en dat is ook hier het geval. Want de rijkdom heeft de tooverkracht, dat hij, als 't ware, eenen nimbus of nevel rondom ons gansche bestaan verspreidt, welke maakt, dat onze souten en gebreken wijken, om voor geheel nieuwe volkomenheden plaats te maken. Wie gisteren het hoogste lot trok, zal heden beminnelijk, geestig en dengdzaam schijnen. Had hij gisteren nog een bult en beenen als een Turksche sabel, men zal hem heden om zijne slankheid bewonderen; werd hij gisteren nog om zijne domheid bespot, zoo zal men hem heden om zijne vernuftige en schrandere invallen toejuichen; werd hij gisteren nog als een schelm en gemeene knaap uitgelucht, zoo zal hij heden meer dan éénen dichter vinden, die zijne belangelooze regtschapenheid in jamben en hexameters bezingt; werd hij gisteren nog van alle brave lieden verfoeid, heden zal hij in den glans der eere stralen. Men zal over de manier en
wijze, hoe de rijke man tot vermogen geraakt is, al is het ook door bedrog, diefstal en roof, henen zien, en slechts den rijken man in hem aanschouwen, die nuttig zijn of benadeelen kan, al naar men zijn gedrag

{==636==} {>>pagina-aanduiding<<}
jegens hem inrigt; ja, een handvol wel aangebragte stukken gouds zal zelfs hun den mond stoppen, die zich geroepen achten er een geschreeuw over te doen opgaan.
Doch, wat verkwist ik woorden, om den rijkdom eene lofrede te houden, over welks lof slechts ééne stem bestaat? Gesteld, er trad iemand op, om te bewijzen, dat de diamant fonkelt en het goud schittert, zal men de schouders niet ophalen?
Slechts dit wil ik nog als een nieuw bewijs voor de voortreffelijkheid des rijkdoms aanvoeren, dat hij ons niet slechts den weg tot de aardsche, maar ook tot de hemelsche gelukzaligheid baant. - Immers, blijkbaar verwerven wij het hemelrijk slechts door goeddoen. Doch goeddoen vooronderstelt, dat wij de middelen daartoe bezitten. Een arme drommel kan den hongerigen geene soep laten koken; hij kan de voorwerpen zijns medelijdens, den kranken en gewonden, geene wollen dekens, geene geneesmiddelen doen toekomen - in 't kort, overal ontbreken hem de middelen om goed te doen, en zijn beste wil lijdt schipbreuk op zijn onvermogen. Daarentegen verleidt hem de behoefte tot allerlei misdaden, tot diefstal, bedrog en laagheid; waaruit volgt, dat armoede tot zonde, derhalve ter helle - rijkdom tot deugd, en alzoo ten hemel voert.
Indien nu deze stelling niet kan bestreden worden, zoo volgt daaruit wederom, dat elk middel, om tot rijkdom te geraken, geoorloofd is. Diefstal, roof, bedrog en valsche munterij zijn, derhalve, slechts dan misdaden, wanneer wij bij dezelven het doel missen. Vandaar heeft het spreekwoord: ‘kleine dieven hangt men; de grooten laat men loopen,’ eenen dieperen zin, dan men gewoonlijk aanneemt. Want de arme schelm, die een hemd steelt, om zijne naaktheid te dekken, of een worst opmuist, om zijnen honger te stillen, is en blijft een arme schelm, bezwaart zijn geweten zonder noodzaak, verspeelt den hemel, en verdient den strop. Doch een rijke schelm, die het handwerk in het groot drijft, en honderdduizenden teffens steelt of rooft, verkrijgt daardoor de middelen, om de armenkassen te begiftigen, en zich door vaderlandlievende bijdragen eenen naam te maken. Hij wordt, derhalve, een weldoener der lijdende menschheid, verdient dus niet de galg, maar eerezuilen, en de strop, hem toegedacht, verandert in eene eereketen.

{==637==} {>>pagina-aanduiding<<}

Aldus, mijne Heeren, hoop ik de voortreffelijkheid van den rijkdom in het helderst daglicht geplaatst te hebben, en niets zal ons thans klaarder en natuurlijker voorkomen, dan dit algemeene draven en streven naar dit hoogste aller aardsche goederen. En inderdaad, zoo de dappere zijn leven voor den naroem op het spel zet, hoe zullen wij het den dief ten kwade duiden, dat hij zijnen hals om den rijkdom waagt, die toch gewis eene solidere bezitting is dan de naroem.
Laten wij nu eindelijk tot ons thema overgaan, en eerst de kunst om rijk te worden in het algemeen, en vervolgens de verschillende praktijken en kunstgrepen, hoe men het wordt, in het bijzonder beschouwen.
In het algemeen moeten wij, wel is waar, der Geluksgodinne een zeer aanmerkelijk deel aan het gelukken onzer ontwerpen toestaan. Want het is maar al te bekend, dat zij zich in alles mengt, en, gelijk eene weversspoel, haren draad door het weefsel aller menschelijke ondernemingen trekt. Ook leert de ondervinding, dat dikwijls de wijsste berekeningen op hare luimen schipbreuk lijden, en even zoo dikwijls de onbezonnenste streken door haar met een gunstig gevolg bekroond worden. Maar, dame Fortuna is eene vrouw, en ik beweer, dat wij hare gunst, gelijk die van elke andere vrouw, eindelijk door moed, volstandigheid en bescheidene zelfverloochening in staat zijn te gewinnen. Wanneer wij, derhalve, zoo vele schrandere lieden bij hunne proeven om rijk te worden zien verongelukken, zoo kunnen wij er zeker op rekenen, dat het hun aan de eene of andere dezer gemoedseigenschappen heeft ontbroken. Of zij waren te bloode, om hunnen hals te wagen, of te bedenkelijk, om hunne eer op het spel te zetten, of te traag, om met hunne bemoeijingen aan te houden, en de preutsche dame met nieuwe aanzoeken te vervolgen. Doch dit zijn alle ondeugden en nalatigheden, welke zij nimmer vergeeft. De koene waaghals, integendeel, die zijn leven er op zet, om onze geldbeurs te veroveren, de behendige dobbelaar, die der ontdekking en beschaming het hoofd biedt, om naar onze dukaten te hengelen, en de erfkruiper, die, loerende op een' vetten buit, nooit het geduld verliest onder de ontallijke nukken eener rijke matrone - zij verheugen zich gewis over de gunst van Fortuna, zoo slechts slimheid en oplettendheid hunne ondernemingen leiden. Wij kunnen, derhalve, als grondregel vaststellen, dat

{==638==} {>>pagina-aanduiding<<}
men, om langs den kortsten weg tot rijkdom te geraken, niet alleen slim genoeg moet zijn, om de bekrompenheid van anderen tot zijn voordeel te bezigen; maar ook moedig genoeg, om den hals te wagen, volstandig genoeg, om zich door zwarigheden niet te laten afschrikken, en demoedig en gelaten genoeg, om beschimpingen, slagen en mishandelingen van allerlei soort met een' luchtigen schouder te dragen. Daar nu moed, standvastigheid en demoed deugden zijn, zoo volgt hieruit tevens, dat men, om rijk te worden, noodwendig deugdzaam zijn moet, en dat rijkdom en deugd, zoo niet vleeschelijke zusters, ten minste zusterskinderen zijn.
Een ijzeren hart, ijzeren geduld en een ijzeren voorhoofd zijn, derhalve, hoofdeigenschappen desgenen, die het er op toelegt om de gunst van Fortuna te dwingen. Doch dit geldt slechts als regel, en er bestaan gevallen genoeg, waarbij zij over het gebrek aan die deugden grootmoedig heenziet, en ons langs gemakkelijker en dorenloozer wegen ten doel laat geraken, gelijk in het vervolg zal worden aangetoond.
Na deze algemeene theorie, willen wij nu tot het praktikale gedeelte onzer voorlezing, of tot de bijzondere praktijken, kunst- en handgrepen overgaan, die ten rijkdom voeren.
Wanneer wij de rijken zonder uitzondering beschouwen, zoo bevinden wij, dat zij hun vermogen of aan het blinde toeval, of aan een' of anderen aanleg der natuur, het zij ligchamelijke volkomenheid, of kracht van geest en sterkte des gemoeds, te danken hebben.
Het toeval laat ons eene groote erfenis verkrijgen, het hoogste lot trekken, eenen schat vinden, enz. Schoonheid en ligchaamskracht banen ons den weg, door den tempel van Amor en Hymen, of door dien van Venus Vulgivaga, naar het rijk van Plutus. (Wanneer ik zeg Plutus, zoo versta ik daaronder den God des Rijkdoms, die voor alle dingen niet met den Hellegod Pluto te verwarren is, schoon, gelijk eenige profanen beweren, hunne rijken na aan elkander grenzen.) Aan hen, die langs dezen weg rijk geworden zijn, kan echter hier niet gedacht worden. Want het toeval kunnen wij even min bevelen, als wij in staat zijn ons schoonheid en ligchaamssterkte te geven. Wij kunnen, derhalve, deze gelukkigen bloot benijden, die noch te zweeten, noch te speculeren, noch te raffineren, maar slechts de handen in den schoot

{==639==} {>>pagina-aanduiding<<}
te leggen hebben, om met geluksgoederen overstort te worden. Hun gansche arbeid bestaat daarin, dat zij, gelijk de bewoners van Eldorado of Luilekkerland, slechts de kaken in beweging hebben te brengen om hun leven te genieten; terwijl de door het geluk niet begunstigde zijn leven in arbeid en moeite verteren, en in het zweet zijns aanschijns zijn brood eten moet.
Wel hun! Zij hebben niet noodig het geluk te zoeken, want het zoekt hen, en heeft dit met de liefde gemeen, dat het diegenen het driftigst met zijne gunst vervolgt, welke moeder natuur, ten aanzien des verstands, het stiefmoederlijkst behandeld heeft; waarom wij bijna in verzoeking zouden komen, dame Fortuna niet alleen voor blind, maar ook voor doof te schelden, zoo wij niet, uit ingewortelden eerbied voor het schoone geslacht, raadzamer oordeelden ons van alle lasteringen te onthouden.
Ons blijft, derhalve, slechts over, diegenen te beschouwen, welke door de kracht huns verstands en huns gemoeds tot rijkdom geraakt zijn; en hier opent zich een wijd veld voor onze nasporingen, wanneer wij, van de eene zijde, de kunstgrepen van het genie en de diepe combinatien der wijsheid toelichten, van den anderen kant den moed en de bijna ongeloofelijke volharding en geduld, welke somtijds gevorderd worden, om der luimige Geluksgodinne een lachje af te dwingen.
Alle deze verrijkingsmiddelen verdeele ik in gevaarlijke en gevaarlooze, al naar daarmede gevaar aan lijf, leven, ledematen, eere en vermogen verbonden zij, of niet.
Onder de gevaarlijken steekt boven allen uit de roof, of de toeëigening van vreemde bezitting door eenen regtstreekschen, openlijken en krachtdadigen aanval op anderer lieden zakken, kisten, beurzen, secretaires, magazijnen, enz.
Daar de regte weg, gelijk ieder beginner in de wiskunde weet, de kortste is, zoo verdient de roof onder alle verrijkingsmiddelen de eerste plaats. Immers hij voert zoo snel en zeker ten doel, dat de meester in dit handwerk zich door eenen enkelen meesterlijken trek in het bezit veler millioenen, ja geheeler landen en koningrijken, kan stellen, wanneer hij, namelijk, zijn handwerk stelselmatig en zoodanig in het groot drijft, dat hij in staat zij, tot zijn oogmerk legers op de been te brengen. Wie hierin zijn geluk wil maken, die ga, voor

{==640==} {>>pagina-aanduiding<<}
alle dingen, van de grondstelling uit, dat de wet slechts eene boei en paternoster voor de zwakken en dommen, of een keurslijf voor Pygmeën is, te klein om aan het lijf van eenen reus te passen. Door deze grondstelling bezield, verzamele hij alle sterke geesten, welke met de maatschappelijke orde overhoop liggen, door den gemeenen hoop bandieten, vagebonden, roovers of dieven genoemd, door de lokspijze der ongebondenheid en der winzucht, onder zijne banier, roepe zich, in pompeuze manifesten, als den redder der wereld en den plaatsbekleeder der Voorzienigheid uit, door den hemel gezonden om de menschheid van de katarakt te ligten, en haar met den degen in de vuist gelukkig te maken. Overal zal hij geloovigen vinden, die eenen verlosser en heilaanbrenger in hem aanbidden, en een hozanna over hem zullen aanheffen; overal geïnspireerden, die alle pennen, penseelen en drukpersen in beweging zullen brengen, om hem als den schepper eener betere wereldorde aan te kondigen. Zoo zal hij zich den weg tot de heerschappij der aarde en het bezit harer schatten banen. Dan trede hij zelf als wetgever op, verklare den roof voor een regaal of hoogheidsregt, en brenge dien tot een stelsel, b.v. onder den naam van requisitieof vastelandsstelsel. Immers het spreekt van zelve, dat hij er ook op bedacht moet zijn, een nieuw spraakwetboek in te voeren, om zekere hardheden in de uitdrukking te verzachten, daar hij b.v. rooven door requireren, roover door Generaal of Maarschalk, en rooverhoofd door Protector vertaalt, en van de andere zijde een' vriend zijns vaderlands in een' brigand, een' vijand der slavernij in een' rebél, en een braaf man in een mauvais sujet, of eenen kwalijkgezinden, verkeert.
Dit zijn zoo eenige wenken, toereikend voor degenen, wien de natuurlijke aanleg tot dit handwerk verleend is. Jammer maar, dat men zeer onlangs begonnen heeft, de meesters in het handwerk te beperken! Ook hier zal het spoedig zijn: de kunst bedelt om brood; en den beoefenaren zal welhaast niet meer overig blijven, dan tot de gemeene kunstgrepen van een' schinderhannes en käsebier hunne toevlugt te nemen, welke te leeren, echter, ons in een te wijd veld zou voeren.
Een niet minder gewoon verrijkingsmiddel is de zoogenaamde diefstal, of de kunst, zich door een' behendigen en

{==641==} {>>pagina-aanduiding<<}
ongemerkten handgreep vreemd goed toe te eigenen. Wie zich op deze vrije kunst wil toeleggen, moet moed met vaardigheid des ligchaams, tegenwoordigheid van geest, en schrander gebruik van tijd en gelegenheid, verbinden. De wetgevers van alle landen en tijden hebben den dieven den oorlog verklaard, en galgen of tuchthuizen voor hen gebouwd. De eersten hadden, echter, gemeenlijk het lot, slechts de krukken en leerlingen in de kunst te moeten dragen; welke als zoodanig de galg verdienen; terwijl de virtuosen stout onder dezelve, als onder eene eerepoort, doorgaan, zonder er aan hangen te blijven. En dat met regt. Want blijkbaar behoort er toch even zoo veel heldenmoed en verachting des gevaars, als sterkte van genie toe, om het in deze zware kunst tot een zeker meesterschap te brengen; en het ware inderdaad dubbel jammer, dat zoo heerlijke eigenschappen zouden gesmoord worden! Daarom is het ook eene wijze verordening in alle staten, waar de regtsoefeuing eenen hoogeren trap van volkomenheid bereikt heeft, dat men de groote dieven loopen laat; gelijk, trouwens, bij alle hoven van Justitie de verstandige grondstelling geldt, dat men de dieven eerst dán hangt, opsluit of geeselt, wanneer men ze heeft, dat is, wanneer zij ontdekt zijn geworden; waartegen men diegenen, welke zoo verstandig zijn, zich voor de ontdekking te hoeden, en het op een loochenen te zetten, ab instantia of plenarie absolveert. De grondstelling alzoo, welke de beoefenaars dezer kunst steeds voor oogen moeten hebben, heet: wacht u voor ontdekking: si fecisti, nega! - Daar dit echter eene zeer netelige zaak is, de meesten bij de eerste proeven schipbreuk lijden, en slechts weinige uitverkorenen er fortuin in maken, zoo raden wij het ieder af, die er geene heel bijzondere roeping toe in zijne borst gevoelt. Want met regt kan men van deze kunst zeggen: ars longa,
vita brevis.

(Het vervolg en slot hierna.)

Schets van de Barbarijsche staten.

Bij de invaart in de Middellandsche zee door de straat van Gibraltar, vertoont zich het eerst, ter regter hand, het Marokkaansche rijk, - de magtigste en meest bevolkte der Barbarijsche staten. Hij strekt zich langs de Atlantische zee uit,

{==642==} {>>pagina-aanduiding<<}
van kaap Noon tot aan kaap Spartel, en vandaar, langs de kusten der Middellandsche zee, tot aan de grenzen des gebieds van Algiers. De beheerscher van Marokko, dien wij, ouder gewoonte, met den titel van Keizer vereeren, regeert met al de onbepaaldheid van het Oostersch despotismus, dat is te zeggen met volkomen geweld over het leven en eigendom zijner onderdanen. Als plaatsbekleeder des Profeets, of hoofd van het Mahomedaansche geloof in zijn rijk, wordt zijn wil als die des Profeets aangezien; en als de éénige uitlegger des Korans, die niet alleen in godsdienstige, maar ook in staatsaangelegenheden het rigtsnoer des Muzelmans is, heerscht hij zonder eenige beperking. De uitwerkselen dezer naauwe vereeniging van kerk en staat vertoonden zich nooit in een volkomener staal dan in Marokko, alwaar een geleerde en in de Casuïstiek (leer der twijfelachtige gevallen in de zedekunde) bedrevene Keizer in nieuweren tijd, door de scherpzinnige uitlegging eener plaats in den Koran, zich het voorregt toeeigende, om de éénige en algemeene legataris van alle zijne onderdanen te zijn. Dit regt wordt nog altijd naar het goedvinden des regerenden Monarchs uitgeoefend; kunnende deze het eigendom van iederen door den dood afgetredenen persoon, zonder inachtneming van deszelfs laatsten wil of de regten van nog levenden, in bezit nemen. Somtijds wordt den erfgenaam een gering onderhoud uit zijn regtmatig erfdeel toegestaan; maar dikwijls moet hij de gansche erfenis met den rug aanzien.
Het luchtgestel, de bodem en de voortbrengselen van Marokko behooren tot de schoonsten der wereld; en grootte, vruchtbaarheid, een volkstal van vijftien millioenen, benevens de voordeelige ligging aan twee zeeën, zouden dit rijk tot eene mogendheid van den eersten rang verheffen, wierd het niet ondergehouden door een stelsel van regering, hetwelk er volkomenlijk op berekend is, de natuurlijke en zedelijke krachten der menschen te verlammen, daar het zoo wel de verwerving van kundigheden als van rijkdommen voor den bezitter gevaarlijk maakt.
Den noordelijksten hoek des rijks vormt de berg Atlas, die der Atlantische zee haren naam gaf, en dien de Mooren ‘Jibbel d'Zatute’ of Apenberg noemen. Hij bevindt zich bijna regt tegenover de rots van Gibraltar, en vormt met dezelve de beroemde zuilen van hercules, de grens der

{==643==} {>>pagina-aanduiding<<}
werken van den Halfgod. Hier verdeelde zijn arm beide bergen, stelde met geweld eene gemeenschap daar tusschen de Atlantische en Middellandsche zeeën, en eindigde daarmede zijne daden. Zeer natuurlijk; want zelfs de kracht der verdichting ware niet in staat, hem verder te voeren.
Marokko was voormaals een deel van het Romeinsche wingewest Mauritanië, door de Roomsche aardrijksbeschrijvers, geschiedboekers en dichters als een land geroemd, waar ieder voortbrengsel der natuur in de hoogste volkomenheid, en in grooteren overvloed dan op eenig deel der aarde, voorhanden was. Na de vernietiging van het Oostersche Keizerrijk, werd hetzelve door de Kalifen, mahomed's opvolgers, veroverd, onder welken de Mooren - afstammelingen van de Arabieren en Negers, welke de massa der bevolking van de Barbaarsche staten uitmaken, - de veroveriug van Spanje volbragten. Uit dit land werden zij in het vervolg met eene zoodanige wreedheid verdreven, dat hierdoor zoo wel, als door het verschil van godsdienst, die ingewortelde haat en verachting ontstonden, welke hen sedert bij aanhoudendheid tegen de Christenen bezielt.
De naastvolgende onder de staten van Barbarije, aan de kusten der Middellandsche zee, is Algiers. Dit land is vierhonderd-en-zestig Engelsche mijlen (over de 150 uur gaans) lang, en van veertig tot honderd (13 tot 33 uur) breed. Algiers was, even als Marokko, een deel van het oude Mauritanië, en viel, bij den val des Romeinschen rijks, in handen der Grieken, welke in den aanvang der zevende eeuw door de Sarracenen verdreven werden. Na verscheidene omwentelingen, waarin slechts de tiran afwisselde en het volk in slavernije bleef, werd Algiers den Spanjaarden cijnsbaar; van welke opperheerschappij het door den beroemden barbarossa bevrijd werd, die, door de Algerijnen te hulp geroepen, de Spanjaarden verdreef, en, gelijk het in zulke gevallen gewoonlijk gaat, zelf de regering aan zich trok. Barbarossa, om zijne verweldiging te staven, erkende het opperleenheerschap van den Grooten Heer; en dit werd door zijne opvolgers voortgezet, die gewoonlijk uit Konstantinopel gezonden werden, tot in het begin der zeventiende eeuw, toen de Porte, op voorstel des volks van Algiers, aan hetzelve toestond, eenen Bey te kiezen, die eene schatting betalen, den gewonen ced van trouwe afleggen, en met goedvinden

{==644==} {>>pagina-aanduiding<<}
zijns Divans, of eens uit krijgshoofden bestaanden raads, regeren zou.
Algiers heeft inderdaad eenen militairen regeringsvorm verkregen; de Bey wordt door de Janitsaar-officieren, zelfs zonder kennisneming van den Grooten Heer, gekozen en afgezet, en het éénige spoor der afhankelijkheid van de Porte bestaat in een jaarlijksch geschenk van vijf schoone knapen aan den opvolger van mahomed. Het gevolg dezes militairen verkiezingsstelsels is, dat de onderdrukking des volks, hetwelk geene stem in den staat heeft, onder elke afwisseling dezelfde blijft, en dat de gewelddadigheid der soldaten, even als de tirannij van hun schepsel (creatuur), geene grenzen heeft dan die hunner ondeugden en gebreken. Een tiran wordt verworgd, en een andere op den troon gezet, zonder dat het volk zich in het geringste daarom bekommert.
De stad Algiers ontleent haren naam van het Arabische woord Algesair, of het Eiland; doordien voormaals een eiland tegenover de stad lag, dat thans met het vaste land vereenigd is. De stad ligt aan de glooijing eens heuvels, en doet zich aan den zeeman op als een wit zeil, omdat al de huizen witte en platte daken hebben. Zij bevat ongeveer honderdduizend inwoners, grootendeels Mahomedanen.
Tunis is van het Algiersche gebied door den vloed Zaine gescheiden, en ongeveer driehonderd mijlen (100 uur) lang. Het deelde in het lot zijner naburen, daar het bij opvolging een deel des Romeinschen, Sarraceenschen en Turkschen rijks uitmaakte. De regeringsvorm is thans nagenoeg in elk opzigt aan dien van Algiers gelijk, en dezelfde gevolgen vertoonen zich ook hier. De stad Tunis ligt aan den noordelijken uithoek der golf van Goletta, ongeveer acht mijlen (2¼ uur) van de plaats, waar het oude Carthago lag, waarvan thans nog slechts weinige sporen voorhanden zijn, geen van welke de voormalige grootheid dezer beroemde stad te kennen geeft.
De oude Romeinen, die alomme, waarheen zij hunne wapenen voerden, kunstwerken achterlieten, die hun rijk overleefden, en tevens de onverdelgbare getuigen hunner veroveringen bleven, stichtten in Tunis eene van de schoonste waterleidingen der wereld. Zij is negentig mijlen (30 uur) lang, en eenige der bogen, of gewelven, zijn bij de honderd voeten hoog. Nog altijd vervult zij het oogmerk, waartoe zij gebouwd werd, en zal tot in de laatste eeuwen een bestendig gedenkteeken van nuttig-
{==645==} {>>pagina-aanduiding<<}
hied en pracht opleveren. Voorheen telde men in de stad Tunis eene volksmenigte van tweemaal honderdduizend menschen; doch naar alle waarschijnlijkheid is dezelve thans minder. De stad heeft tien mijlen (3¼ uur) in omtrek, is van muren en torens voorzien, en bezit eene citadel op eenen heuvel aan de oostzijde der stad. Zij ligt tien mijlen van de zee, en de invaart in hare haven geschiedt door een kanaal. Deze stad was sedert langen tijd eene mededingster van Algiers, en met afwisselend geluk met dezelve in oorlog. In de laatste jaren hebben intusschen de Algerijnen, door de dapperheid van Rai hammida, (in het gevecht tegen de Amerikanen gesneuveld) de overhand verkregen.
De vierde en laatste staat onder de Barbarijschen is Tripoli. Dezelve is meer dan negenhonderd mijlen (300 uur) lang. Zijne hoofdstad is met muren omgeven, zeer sterk, en heeft eene bevolking van twintigduizend menschen. Tripoli onderging het lot van Tunis en Algiers, en hetzelfde stelsel van regering is den volke opgelegd. Van dit land is, buiten de hoofdstad, weinig naders bekend, uitgenomen dat het van verscheidene Arabische stammen doortrokken wordt, welke, naar de gewoonte dezer zwervende volkskens, met veehoederij en rooverij hun leven doorbrengen. Negentig mijlen (30 uur) oostelijk van Tripoli lag oudtijds de prachtige, door de Pheniciërs gebouwde, stad Leptis, welke met Oran en Tripoli den magtigen vrijstaat van dezen naam vormde, en door eene aardbeving vernietigd werd.





Bij het te water loopen van Z.M. schip Wassenaar, van 's lands werf te Amsterdam, den 5den october 1816.


De schande is uitgewischt. Vloeit, vloeit weêr, vreugdetranen! 
Geen smet bevlekt den roem van Neêrlands vlag en vanen. 
Triomf! wat eenmaal zonk, is grootsch omhoog getild, 
Verdedigd en behoed door nassau's zwaard en schild. 
Ik voel een ander, hooger leven; 
Mijn geest mag wijder kring doorzweven; 
't Geluk, aan 't vaderland hergeven, 
Schenkt ruimer adem aan mijn borst; 
'k Voel tranen aan mijn oog ontvloeijen, 

{==646==} {>>pagina-aanduiding<<}

En 't hart in reine liesde gloeijen 
Voor 't dierbaar vaderland en d' aangebeden Vorst. 
 
Ziet rond, mijn broeders! juicht: aanschouwt dat grootsch gevaarte! 
't Schijnt aan den grond geboeid, geboeid door eigen zwaarte; 
Maar vast, gelijk een rots, die, prooi van storm en vloed, 
Onwrikbaar pal staat, als het schriklijkst onweêr woedt. - 
Nu treedt de kunst hervoort: haar onweêrstaanbaar willen 
Deelt, zonder tijd of kracht te spillen, 
Aan 't onbezield gevaart' beweging, leven meê, 
En 't stort zich in den vloed, en kliest het vlak der zee. 
 
Wat schouwspel! - Wassenaar! 'k mag ook uw' hoogtijd vieren; 
'k Zie door der vad'ren vlag u dekken en versieren: 
Maar grensloos is mijn vreugd. Wat blijde wisselkeer! 
Bij 't leggen van uw kiel klouk hier nog 's dwing'lands donder; 
En nu - Gods almagt wrocht dit wonder - 
Bestaat des dwing'lands troon niet meer. 
 
o Wassenaar! 'k heb vaak, in Neêrlands bangste dagen, 
Op 't vord'ren van uw' bouw een' droeven blik geslagen. 
Dan klonk de schandnaam, dien het vreemd geweld u gas, 
Verschriklijk in mijn oor, en 'k wendde de oogen af. 
Dan sprak ik, als mijn kroost mijn zuchten hoorde en klagen: 
‘Ach, dierb'ren! 't is daarheen, het heil van vroeger dagen! 
Dit trotsche zeekasteel, dat uw bewond'ring wekt, 
Is hem ten dienst gewijd, die ons ten beul verstrekt: 
't Zal nooit, dit land ter eer, de wateren bedekken; 
Zijn vreemde vlag zal ons tot schande en hoon verstrekken, 
En brengt aan 't eind der aard, waar Neêrlands glorie blonk, 
Het onmiskenbaarst blijk, hoe diep die glorie zonk. 
't Zal eens, op d' oceaan, des dwing'lands wetten schragen; 
Neen: - zwichten in den strijd bij Frankrijks nederlagen, 
Als 't, met gestreken vlag en 't boord bevlekt met bloed, 
De zegepraal vergroot, die Albion behoedt.’ - 
Dus sprak ik, diep geroerd, met tranen op de wangen, 
En voelde 't nokkend hart door wrok en weemoed prangen. 
 
Wat blijde wisselkeer, die niets dan heil voorspelt! 
De aloude grootheid is hersteld: 

{==647==} {>>pagina-aanduiding<<}

Het vaderland hernam zijn waarde, 
En dingt naar d' eerbied van heel de aarde; 
De nacht, waar 't droevig oog op staarde, 
Is voor het dagend licht gevlugt. 
Ja, Neêrland zag zijn' roem vergrooten; 
Het heeft weêr legers, heeft weêr vloten; 
't Wordt weêr gevierd door bondgenooten, 
En is, voor hem, die 't hoont, geducht. 
o Viersprong! Waterloo! gij kunt den moed getuigen, 
Die vreemd geweld den kop deed buigen, 
En van oranje's deugd voor 't oor der wereld spreekt: 
Algiers hoort Neêrlands donders knallen; 
Capellen's glorie rijst, waar Moorsche muren vallen, 
En een barbaar om vrede smeekt. 
 
Triomf! daar loopt het schip te water, 
Begroet door 't blij hoezee! en vrolijk volksgeschater; 
Het stuwt, met majesteit, zich voort op 't bruisend nat, 
Door 't schuimend zilverwit der golven overspat: 
De baren vlugten heen; zij wijken, rijzen, dalen, 
En weelen ondereen, zoo ver het oog mag halen, 
En vieren vrolijk feest met statig golfgeklots, 
Op Neêrlands roem en grootheid trotsch. 
 
Wat zult ge, o wassenaar! eenmaal voor Neêrland wezen? - 
Wat vraag ik! - want een God doet me in de toekomst lezen. 
Den held, wiens naam gij draagt, volgt gij op 't glansrijk spoor, 
En voert, als hij, 's lands roem geheel de wereld door. 
Ja, gij zult Neêrlands vlag alom ter eer verstrekken, 
En nooit uw' heil'gen naam ontluist'ren of bevlekken. 
Dring tot de polen door en oost- en wester-strand; 
Daar handhaaft gij den roem van 't vrije Nederland. 
Wee hem, die ooit bestaat uw' naam en vlag te honen! 
Dan zult gij aan 't geweld uwe oppermagt betoonen; 
Dan, bij 't ontwikk'len van uw kracht, 
Verhoogt ook gij den roem van 't gad'loos voorgeslacht. 
Als dan, bij 't dond'ren der kanonnen, 
De schrikb're zeestrijd is begonnen, 
En 's vijands vuur rondom u woedt; 
Dan zult gij nooit dien slag ontwijken, 
Nooit Hollands ouden wimpel strijken, 

{==648==} {>>pagina-aanduiding<<}

Al is uw boord bedekt met lijken 
En stroomend heldenbloed. 
 
Dan zult ge u op den vijand wreken, 
En voor 's lands eer en regten spreken 
Uit monden van metaal, en dond'ren 't all' in brand. 
Dan zult gij, van uws vijands schepen, 
Verheerde vlaggen met u slepen, 
En voeren ze, in triomf, naar 't juichend vaderland. 
Dan zult gij willem's naam doen eeren, 
En elken vreemden dwing'land leeren, 
Wat hij verschuldigd is aan nassau's rijk en troon. 
Dan, bij het glansrijk zegepralen, 
Dan, bij het schitt'rend roembehalen, 
Verluist'ren zich de held're stralen 
Van Neêrlands Vorstenkroon. 
Maar, als u de overmagt bestormt aan alle zijden; 
Als gij den laatsten strijd moet strijden; 
Zelfs dan zal nog uw wrak het vreemd geweld weêrstaan: 
Dan, aan uw vlag getrouw gebleven, 
Zult gij uw boord nooit overgeven, 
Maar eer, als wassenaar, door eigen vuur vergaan. 
 
w.h. warnsinck, bsz. 


Waar mag die oude man in Holland toch wonen?

Mijn Heer de Redakteur!

Ik heb daar in het Letterkundig Magazijn, bij van dijk uitgegeven, No. XII. Mengelw. bl. 539. v.v., een stukje gelezen, waarvan ik sta te kijken. Het is getiteld: Voorbeelden van zeer oud gewordene menschen. Er staat niet bij: overgenomen uit, of, vertaald uit enz., maar simpel weg: Voorbeelden enz., waaruit ik opmake, dat de Schrijver van dit stukje een Hollander is. Nu, deze Hollander moet verbazend oud zijn, of ik heb er geen verstand van: zoo oud, dat alle Russen de muts voor hem moeten afnemen. En daar ik het op aarde nog al wél heb, en hier gaarne nog wat wilde blijven, zoo kunt Gij begrijpen, Mijn Heer de Redakteur! dat ik regt blijde ben, dat men (blijkens het voorbeeld van dezen grij-
{==649==} {>>pagina-aanduiding<<}
zen Schrijver) ook in Holland niet altijd in de wieg smoort, gelijk het spreekwoord zegt. Zie hier de doopcedul van den Aucteur! Dus verhaalt hij:
Een man, genaamd hendrik jenkins, was oud geworden 169 jaren, en stierf te Ellerton, in den jare 1670; zegge, zestienhonderd en zeventig. Dat dit geen drukfont is, blijkt uit het bijgevoegde grafschrift, waar dit getal nog eens herhaald wordt; alsmede daaruit, dat deze jenkins present was geweest bij den slag van Flowdenfield, geleverd in den jare 1513, zijnde hij toen twaalf jaren oud. Deze jenkins was derhalve geboren in 1501. Nu verhaalt de Opsteller in het Letterkundig Magazijn, dat deze grijsaard, toen hij 163 jaar oud was, hem (den Opsteller) eene aalmoes had gevraagd. Dit moet derhalve geschied zijn in het jaar 1664. Als ik nu stel, dat de Schrijver in het Mengelwerk van van dijk, toen hem deze bedelaar ontmoette, oud was 40 jaar (want op eenige jaren meerder of minder komt het niet aan), dan moet hij het eerste levenslicht aanschouwd hebben in den jare 1624. Nu, deze Schrijver, in het begin der zeventiende eeuw geboren, leeft nog; want bijkans aan het slot van zijn opstel spreekt hij van twee grijsaards, die in 1812 nog leefden. Dus komt de slotsom hier op neder: de Schrijver van deze Voorbeelden enz., geboren in 1624 en nog levende in 1816, heeft den ouderdom bereikt van 192 jaren, en is nog in staat, om onze Maandwerken met zijne bijdragen te versieren. Wij wenschen hem nog vele jaren na dit: maar, waar mag hij toch wonen? Ik wou hem zoo graag eens zien.




De koe.


Vrouw Magdalis brak nu haar laatste stuk brood, 
En kon het van kommer niet eten: 
Och, weduwen zitten soms dieper in nood 
Dan menige menschen wel weten. 
 
‘Nu brengt dan het lot mij den harteslag toe, 
Nu heeft mij dan alles begeven!’ 
Zoo riep zij, en kreet op haar stervende koe, 
Waarvan zij alleenig moest leven. 

{==650==} {>>pagina-aanduiding<<}

Daar kwamen de runders van verre weêr aan 
En loeiden langs velden en wegen: 
Voor Magdalis deur bleef niet eene meer staan 
Noch brulde verzadigd haar tegen. 
 
Zij kreet als een kind, dat op eenmaal de borst, 
Op eenmaal de moeder moet missen; 
Zij beefde wanhopig voor honger en dorst 
En kon al haar tranen niet wissen. 
 
Zij zonk op haar leger onmagtig ter neêr, 
Verwezen, verwilderd van smarte; 
Haar deden de leden, och arme! zoo zeer, 
Zoo week en zoo krank was haar harte. 
 
Geen slaap look haar oogen, hoe mat en hoe loom, 
Van waken en weenen al zwakker, 
En viel zij al soms in een' aakligen droom, 
Dan sloeg haar de klokslag weêr wakker. 
 
Reeds vroeg in den morgen klonk luid langs haar hut 
De horen des herders nu weder: 
‘Voor mij,’ riep zij uit, ‘is geen ochtend meer nut,’ 
En wierp in haar kussen zich neder. 
 
Voorheen had zij vurig, getroost in haar lot, 
Den hemel des ochtends geprezen; 
Nu morde zij bitter en luid tegen God, 
Den vader van weeuwen en weezen. 
 
En luister! het viel op haar neêr als een steen, 
En liet zoo ontzettend zich hooren! 
Het rilt en het dreunt haar door merg en door been: 
Het brult uit den stal haar in de ooren! 
 
‘o God!’ riep zij gillend, ‘ik mor niet, o neen! 
'k Zal zwijgen, hoe streng gij moogt spreken.’ 
Zij dacht, dat de hel met haar spoken verscheen 
Om schriklijk den hemel te wreken. 
 
Maar spijt haar gekrijt en haar' rouw en haar klagt, 
Haar radeloos wringen en gillen, 
Verhief zich het loeijen en brullen met kracht 
En liet zich bezweren noch stillen. 

{==651==} {>>pagina-aanduiding<<}

‘Barmhartige God, houd zoo straf geen gerigt, 
Maar wil weer den booze bedwingen!’ 
Zoo kreet zij, en sloot in haar kussen zich digt, 
Dat hooren en zien haar vergingen. 
 
Daar sloeg haar zoo hevig, al snakkend naar lucht, 
Het bevende hart als een hamer; 
En luider verhief zich het loeijend gerucht, 
Als waar' 't voor haar bed in de kamer. 
 
Nu sprong zij verbijsterd en woest op den grond, 
Stiet luiken en deuren zich open, 
En vrolijk scheen de ochtend de velden weêr rond, 
Met dauw zoo verkwikkend bedropen. 
 
Nu sloeg zij godvruchtig en plegtig een kruis 
En vouwde haar handen te zamen, 
En trad in den stal naar het brullend gedruisch, 
In 's Heeren drievuldige namen. 
 
o Wonder! daar stond nu de weligste koe, 
Zoo blank als een spiegel, te blinken, 
En stak de verzilverde horens haar toe 
En deed haar de steenen ontzinken. 
 
De vloer was met hooi en de kreb was met gras: 
Rondom blonk de rijkdom haar tegen: 
Hier kannen van koper, zoo helder als glas; 
Daar emmers, om de uijers te leêgen. 
 
Het beest had een blaadje, beschreven met zwier, 
Om kop en om horens gewonden: 
‘Vrouw Magdalis,’ stond er, ‘mijn meester heeft hier 
Van nacht mij in stilte gebonden. 
 
God heeft hem genadig uw jammer, uw' nood, 
Uw deugd en uw lijden doen weten; 
God gaf hem genadig zijn dagelijksch brood, 
Dat wil hij alleenig niet eten.’ - 
 
Waarachtig, mijn vrienden! 't is zalig en zoet, 
Wat goed en wat schoon is te prijzen: 
Dus zing ik en loof ik, wat schoon is en goed, 
Op hartlijke, kunstlooze wijzen. 

{==652==} {>>pagina-aanduiding<<}

Men heeft mij dit voorval als waarheid verhaald, 
Alleen men verzweeg mij de namen. 
't Zij hier en hier namaals den brave betaald, 
Dat bid ik eerbiediglijk, amen! 
 
tollens. 
Naar het Hoogduitsch van burger. 


Narren-wijsheid.


Toen Leopold van Oostenrijk 
Op midd'len was bedacht, 
Om 't vrijheidlievend Zwitserland 
Te krijgen in zijn magt, 
Toen vroeg hij ook zijn krijgers raad, 
En elk wist even ras, 
Hoe daar den inval zóó te doen, 
Dat de uitkomst zeker was. 
Toen sprak ook 's Hertogs Nar een woord, 
Dat, naar 't verhaal, dus luidt: 
‘o Ja! gij komt daar mak'lijk in, 
Maar moeilijk weder uit.’ 
En 't bleek: men viel de Zwitsers aan, 
Met overgroot geweld; 
Maar Leopold werd met zijn heir 
Bij Sempach neêrgeveld. 
 
B.C.V. 
Utrecht. 


Burgemeesterlijke begrafenis (*).


- De Burgemeester stierf; en ieder was gezind, 
Het lijk, als drager, naar het graf te vergezellen, 
(Zoo was de goede man bemind;) 
Toen Pater goedraad aan kwam snellen, 
En riep: ‘Ja! 'k zie met vreugd, men heeft hun niet te vragen, 
Dat hij, die and'ren droeg, door hen nu word' gedragen.’ 
 
B. 






{==653==} {>>pagina-aanduiding<<}

Mengelwerk.

Aanmerkingen omtrent de Nederlandsche taal, bijzonder met betrekking tot de zuidelijke provincien. Door Mr. W.C. Ackersdijck, Vrederegter te Utrecht.

(Vervolg van bl. 615.)

De boekdrukkunst, in de vijftiende eeuw uitgevonden en al spoedig verbreid, in de zuidelijke provincien niet minder dan in de noordelijke uitgeoefend, heeft ook verscheidene enberijmde of prozaïsche stukken in de Nederlandsche taal bewaard, doch grootendeels kerkelijke of godsdienstige geschriften; en, wanneer men de lijst derzelven, door Mr. j. visser opgemaakt, en door h. jansen in 1809 te Parijs vermeerderd uitgegeven, inziet, zal men bevinden, dat vele van dezelven, te Antwerpen, en ook enkele elders in Braband, als te Brussel en te 's Hertogenbosch, alsmede in Vlaanderen te Gent gedrukt, nog bekend gebleven zijn: en, schoon het eene waarheid is, dat vele bastaardwoorden in die eeuw en vervolgens in de taal zijn ingeslopen, zoo heest zulks vooral plaats gehad in rijmwerken, waarin men het als een sieraad schijnt aangemerkt te hebben; in andere opstellen ontmoet men zulks zoo niet, en, wanneer ik de taal, in de stukken, in Holland en andere noordelijke provincien in dien tijd uitgegeven, vergelijk met die, in de stukken, in Vlaanderen en Braband gedrukt en geschreven, kan ik daarin geen onderscheidend verschil vinden. Immers, in ‘die duytsche Souter gheprent te Delf in Hollant 1480.’ - ‘De ghetiden van onse lieve Vrouwe geprent te Leiden bi Cornelis Kers 1494.’ - ‘Dat leven ons liefs heren Jhesu Christi gheprent te Leiden bi Hugo Janssoen 1498,’ met de voorvermelde te Gent in

{==654==} {>>pagina-aanduiding<<}
1485 gedrukte overzetting van boëthius, met ‘St. Franciscus Souter;’ met de ‘Collatie van den eerwaardigen broeder Henricus van Santen, Gardiaen te Mechelen,’ beiden ‘geprent te Antwerpen bi Henrick Eckert van Homborch’ in de vijftiende eeuw, met de geschreven legenden van St. Catharina en die van St. Barbara, in dezelfde eeuw vervaardigd, onder mij berustende, vergeleken, komt mij de taal in die stukken al dezelfde voor; trouwens huydecoper meent, dat bij de oude Vlaamsche Schrijvers het zuiverst Nederlandsch moet gezocht en kan gevonden worden. (II D. bl. 440)
In de staatsstukken en die van regtspleging verdween ook in de vijftiende eeuw in Vlaanderen en Braband de Nederlandsche taal niet, maar werd in dezelve aldaar vrij zuiver gehandhaafd, niettegenstaande de oppermagt in het huis van Bourgondië was overgegaan, en de Brabanders gaven inzonderheid blijken van hunne voortdurende gehechtheid aan de Nederlandsche taal.
In het eerste deel der Plakkaatboeken van Vlaanderen, gedrukt te Gent in 1559, bl. 304, vindt men een zeer breedvoerig vonnis van ‘Hooftredenaars’ (volgens kiliaan Flandrice quaestores principis) ‘mijns heeren 's hertogen van Bourgoigne van Brabant van Limbourg ende van Luxenbourg Grave van Vlaendren enz. in Hooftredenijnghe ghehouden te Rijssel den 11, 12 en 13 van hooimaend 1471,’ wegens vorderingen, door de ontvangers gedaan ten laste van vergelders van renten te Eekloo, Kaprijke en Lembeke, en in den lande van Waas; - een stuk, in vrij zuivere en met zeer weinig bastaardwoorden vermengde Nederlandsche taal, waaruit blijkt, hoe ver zich die taal toen nog in de zuidelijke provincien uitstrekte.
In Braband gaven Hertog anthonij, de eerste der Hertogen uit het huis van Bourgondië, den 18 Dec. 1406, Hertog jan de IV den 13 Jan. 1415, en philips de I den 23 Mei 1427, hunne blijde inkomsten in het Nederlandsch, welke laatste in het 41ste art. onder

{==655==} {>>pagina-aanduiding<<}
andere beloofde: ‘Dat wy voortaen egheenen Cancellier noch Segeler setten en sullen, hy en zy van onsen rade, die wel Latyn, Duyts en Walsch kan.’ - Philips de II, bijgenaamd de Goede, beloofde bij zijne blijde inkomst binnen Vilvoorden, den 5den Oct. 1430. art. 5. ‘Dat wy in onser absentien ordineren sullen seven waerdighe persoonen, daer den Cancellier of Segheler af wesen sal gheboren van onsen lande van Brabant drye talen connende te weten Latyn Walsche en Duytsche, - ende die vier gheboren wonende ende ghegoet in onsen lande van Brabant; ende die twee ander van onsen raede sulcx als ons ghenoeghen sal, connende de Duytsche tale, den welcken seven wy bevelen sullen dat regiment onser voorgenoemde lande in onser absentien; ende als wy binnen onsen voors. lande van Brabant oft Overmaese syn sullen, dan sullen wy alle saecken onsen voorschreven lande aengaende doen hanteren ende bedriven by raede van onsen geordineerden Brabantschen Raede voorschreven.’ - Zeer aanmerkelijk komt mij dit artikel voor, daar men niet alleen van den Kanselier vorderde, dat hij, behalve Latijn en Walsch, ook Duitsch zou kennen, maar ook van de twee Raden, die de Hertog bij de vijf anderen naar zijn genoegen stellen kon, geene andere vereischten begeerde, dan alleen, dat zij de Duitsche taal zouden kennen, ten duidelijken blijke, hoe men op het gebruik der Nederlandsche taal in die provincie gezet was; en dit artikel is ook zoo herhaald in de blijde inkomsten van alle de volgende Hertogen, tot zelfs in die van Hertog philips den IV (meer bekend als den tweeden) van 5 Julij 1549, en die van Hertog albertus en Hertogin isabella van 24 Nov. 1599, alle te vinden in het eerste deel der Brabandsche Plakkaatboeken, bl. 104 en volg.; zoo als dan ook, de
geheele zestiende eeuw door, de wetten aldaar in het Nederlandsch zijn uitgevaardigd.
Desgelijks vindt men in het hier voorvermelde Plak-
{==656==} {>>pagina-aanduiding<<}
kaatboek van Vlaanderen zeer vele wetten en voorschriften in den loop der zestiende eeuw, door of van wege den Landsvorst aldaar gegeven, in het Nederlandsch gesteld; onder andere eene vernieuwde quotisatie van alle de plaatsen, de geheele provincie van Vlaanderen door, tot een' grondslag van de verdeeling der belastingen, onder de benaming van beden als anderzins geheven wordende, genoemd Transport van den lande van Vlaanderen, welke, sedert den jare 1408 niet geschied zijnde, in den jare 1517 werd vernieuwd, waaruit wel mag worden opgemaakt, dat men op alle die Vlaamsche plaatsen te dien tijde de Nederlandsche taal verstond en sprak.
Menigvuldig zijn de Nederlandsche dichterlijke, of liever in rijm vervaardigde, en door den druk gemeen gemaakte, opstellen in de zestiende eeuw.
De onderscheidene Nederlandsche Rederijkkamers gaven hunne rijmwerken in het licht, die onder ons zijn bekend gebleven, en de meesten zijn uit de zuidelijke provincien voortgekomen.
Het was te Gent, in de provincie Oost-Vlaanderen, alwaar in 1539 negentien Rederijkkamers te zamen kwamen en hunne rijmwerken (de oudste, die in druk verschenen zijn) bijeenbragten; en al die negentien kamers waren uit de provincien Zuid-Braband, Antwerpen, Oost- en West-Vlaanderen. Het luisterrijkste feest of zoogenaamd landjuweel der Rederijkers, hetwelk in 1561 gehouden werd, was te Antwerpen; en de Rederijkers, die daar verschenen en hunne, vervolgens in druk uitgegevene, werken bragten, waren allen uit de provincien Braband en Antwerpen. In 1563 was het te Brussel, dat onderscheidene Rederijkkamers hunne werken, die ook gedrukt zijn, bragten; en zeker zullen die allen wel uit dezelfde provincien zijn voortgekomen; doch ik heb die nooit onder het oog gehad. In de noordelijke provincien is het alleen Holland, waar, in de zestiende eeuw. Rederijkkamers vergaderd en hunne rijmwerken gebragt hebben, als te

{==657==} {>>pagina-aanduiding<<}
Rotterdam in 1561, te Delst in 1588, te Leiden in 1596, en weder te Rotterdam in 1598, welke echter allen, de eerstgemelde alleen uitgezonderd, behooren tot den tijd na de oprigting der Republiek, door de nadere vereeniging, in 1579 aangegaan, en daarmede gepaarde afscheiding der zeven provincien van de overigen.
De dichters of rijmers, die hunne Nederduitsche werken in de zestiende eeuw hebben opgesteld en afzonderlijk uitgegeven, behoorden al mede verre de meesten in de zuidelijke provincien te huis. Zoodanigen waren anna bijns, te Antwerpen, omtrent 1522; de maker (wie hij dan ook zijn moge) van de ‘Souter liedekens gemaect ter eeren Gods op alle die Psalmen van David gheprent Thantwerpen bij Symon Cock. 1540;’ matthijs de casteleyn, van Oudenaarde, in Vlaanderen, omtrent 1555; cornelis van ghistele, van Antwerpen, omtrent denzelfden tijd; colijn van rijssel, een Vlaming, omtrent 1561; eduard de deene, van Brugge, omtrent 1567; jan fruitier, die wegens zijne meerdere verdiensten geroemd wordt, waarschijnlijk, schoon zijne nazaten zich in Zeeland hebben nedergezet, een Brabander, wijl zijn eerste werk: ‘Ecclesiasticus oft de wyse sproken Jesu des Soons Syrach in liedekens,’ te Antwerpen bij w. silvius in 1565 gedrukt is; dirk volkerts coornhert, een Hollander, van Haarlem, omtrent denzelfden tijd bekend geworden; petrus dathenus, van IJperen, in West-Vlaanderen, omtrent 1566; philip marnix, Heer van St. Aldegonde, uit Brussel, van 1569 tot 1598; karel van mander of vermander, van Molenbeke, in Vlaanderen, omtrent 1570; peter heyns, van Antwerpen, van 1573; johan baptista houwaert, van Brussel, omtrent denzelfden tijd; philip numan, mede van Brussel, in 1590; hieronijmus van der voort, van Antwerpen, van 1596; dirk adriaansz valcooch, uit de Zijpe, in Noord-Holland, in 1598; en

{==658==} {>>pagina-aanduiding<<}
eindelijk, die toch, schoon in de zestiende eeuw geboren, eigenlijk tot het begin der zeventiende eeuw behooren, zacharias heyns, van Zwol, in Overijssel; roemer visscher en zijne dochters, anna en maria tesselschade; en hendrik laurens spieghel, allen van Amsterdam. Hoe weinigen zijn er onder dezen, welke de noordelijke provincien zich mogen toeëigenen; ja zelfs maar twee of drie, die volstrekt tot de zestiende eeuw behooren; en ik twijfel toch, of men, behalve de hier opgenoemden, wel één, die in aanmerking komen kan, vinden zal.
Niet minder is het aantal van Nederduitsche rijmelooze of prozaïsche werken, in de zestiende eeuw uitgegeven, en onder dezelven zeer velen, zoo niet verre de meesten, uit de zuidelijke provincien voortgekomen; zoo als, menigvuldige uitgaven van gedeelten en van den geheelen Bijbel; - de eerste drukken van de Nederduitsche overzetting der vertaling van luter zijn daar in het licht gegeven; als, van het Nieuwe Verbond in 1523, van het Oude Verbond in 1525, beide te Antwerpen bij hans van ruremonde; de eerste volledige uitgaaf van den Nederduitschen Bijbel volgens luter's vertaling, in 1526, mede te Antwerpen bij jacob van liesveldt, gelijk te zien is in de Boekzaal van j. le long. - Het zou zoo overbodig als moeijelijk zijn, alle de kerkelijke godsdienstige opstellen, geestelijke overdenkingen, opwekkingen, vermaningen, levensbeschrijvingen van Heiligen en dergelijke, in het Nederlandsch in de zuidelijke provincien in de zestiende eeuw uitgekomen, op te noemen; ten voorbeelde strekken deze min bekende: ‘een warachtighe pronosticatie en almanach wt die alderoutste ende warachtigste boeken der astronomie tot dat eynde der werelt duerende ghepractiseert door Steven Wachter astronomyn der stad Covelens.’ - en: ‘Tertullianus tweede boeck tot synder huysvrouwen, orboerlick allen denghenen, die haer totten houwelicken staet voegende schouwen willen den onpays ende clach-
{==659==} {>>pagina-aanduiding<<}
ten en meer ander ghebreken daer in schuylende. Ghedruct tantwerpen 1540.;’ - zoo mede de onderscheidene Kronijken, als onder andere ‘die excellente cronike van Brabant van Vlaendren, Hollant, Zeelant ooc die afcomste der hertogen van Ghelre, van dat fticht ende die stadt van Wtrecht, gheprent tot Antwerpen bi Jan van Doesborch 1530.;’ - ‘die edele cronycke van Vlaendren gheprent te Antwerpen by Willem Vorsterman 1531.;’
- ‘die ascoemste ende genealogie der hertoghen ende hertoginnen van Brabant, gheprent thantwerpen by Jan Mollyns 1565.’ en dergelijke; - waarbij men ook moet opmerken, dat jan gymnick, of gymnicus, burger van Antwerpen, uitgaf: ‘Titus Livins dat is de Roemsche historie oft gesten doer Titum Livium bescreven nu eerstmael in onser Nederlantscher spraken ghedruckt thantwerpen by Jan Grapheus anno 1541.’; een werk van meer dan elfhonderd bladzijden in solio, in welks opdragt aan Burgemeester, Schepenen en Raad derzelver stad de uitgever zijnen ijver tot de beoefening der Nederlandsche taal aan den dag legt. - Alleen moet ik nog de volgende Nederlandsche werken van eenen anderen aard vermelden; als: ‘'t scepvol wonders gheprent thantwerpen int jaer 1514.’ Hoe wonderlijk een zamenstel de inhoud van dat boek ook uitmake, huydecoper hield den schrijver van hetzelve, wat de zuiverheid der tale belangt, gansch niet voor den minsten der ouden. De Bijenkorf van den Brabandschen Edelman philip van marnix van St. Aldegonde kwam onder den naam van Isaac Rabbotenu van Loven in den jare 1569 uit; en hij toonde daarin, hoe hij de Nederlandsche taal door en door verstond. Reeds in 1511 werd te Antwerpen gedrukt: ‘'t fundament der medicine ende chirurgien, van den urinen ende andere teeckenen der sieckten, van den cruyden, wateren enz.’ In 1538 kwam te zelfder plaatse uit: ‘den grooten herbarius met alle syn figuren der cruyden,’ herdrukt in 1555, en we-
{==660==} {>>pagina-aanduiding<<}
der op nieuw onder dezen titel: ‘Cruydenboeck in den welcken die geheele historie, dat es tgheslagt, tfatsoen, naem, natuere, cracht ende werckinghe van den cruyden niet alleen hier te lande wassende, maer oock van den anderen vremden in den medicynen oorboorlyck enz. met derselver cruyden natuerlyck naer dat leven conterfeytsel daer by
ghestelt, duer Rembert Dodoens medicyn van der stadt van Mechelen van nieuws oversien ende met seer veel schoone nieuwe figueren vermeerdert.’ te Antwerpen bij c. plantijn in 1563, hetwelk in later tijd nog merkelijk verbeterd en vermeerderd, en laatstmaal mede te Antwerpen in 1646 in het licht gegeven is. Intusschen verscheen het ‘Kruytboeck of beschryvinghe van allerleye ghewassen hesteren ende gheboomten van Matthias de Lobel medicyn der Princ. Excen., t' Antwerpen by C. Plantyn 1581.’ De lobel, een Vlaming, van Ryssel geboortig, droeg zijn werk op aan Prins willem van oranje, dien hij noemt ‘stadthouder generael van de Nederlanden, Gouverneur over Brabandt, Hollandt, Zeelandt, Vrieslandt ende Utrecht,’ en voorts aan ‘Schouteth, amptman, burghemeesteren, schepenen enz. der stadt Antwerpen.’ Het is een zeer schoon stuk voor dien tijd.
Omtrent den jare 1566 liet dezelfde onvermoeide plantijn te Antwerpen in druk uitgaan ‘Een cort begryp van den boeck waer af den titel is la maison rustique de M. Charles Estrennes,’ waarvan hij zegt: ‘desen boeck is soo willecom ende aenghenaem geweest by een ieghelycken, die het Fransoisch niet en verstaet, dat menighe my dickwyls vermaent ende verweckt hebben dien weder te laten in druck komen;’ aan welk vermaan hij dan ook voldaan heeft door de vernieuwde uitgaaf van dat werk onder den titel: ‘De landwinninghe ende hoeve van M. Kaerle Stevens ende M. Jan Libaut wt Fransoische spraecke in de Nederduytsche overghefet oversien ende ver-
{==661==} {>>pagina-aanduiding<<}
meerdert t' Antwerpen by Christoffel Plantyn 1582.’; en, wanneer men het vergelijkt met het Fransche werk, gedrukt te Parijs in 1570, zal men er zoo veel verschil van hetzelve en vermeerdering van dien in vinden, dat het meer eene navolging dan overzetting heeten mag. - Kunnen de noordelijke provincien zich wel beroemen op zoodanige werken van die eeuw, in het Nederduitsch uitgekomen, over de Kruidkunde en over de Landhuishoudkunde, welke laatste nu eerst door 's Konings wijze zorg een onderwerp van het hooger onderwijs in die taal aldaar uitmaakt?
Gelijk de voorvermelde kruid- en landhuishoudkundige werken voorzien zijn van houdsneê-figuren, zoo heeft zulks ook plaats omtrent anderen, van welke ik, mede om derzelver inhoud, nog de volgenden moet vermelden: ‘Alderhande habyt en cleedinge soo die by onsen tyde ghedragen worden ghestelt nae dleven eerst gedruct te Parys en nu overghesedt in onse Brabantsche tale thantwerpen by Guilliaem van Parys 1570.’; en: ‘De schipvaert ende reysen gedaen deur N. de Nicolai, met een en tsestich siguren naer dleven gedaen. TAntwerpen by Willem Silvius 1576.’
Op het einde der zestiende eeuw heeft de provincie Braband ook een uitvoerig Nederlandsch geschiedkundig werk voortgebragt, hetwelk zoo wel door taal en stijl, (de tijd, waarin het geschreven is, in aanmerking genomen) als door den inhoud, tot nu toe de grootste achting behouden heeft; te weten: ‘Commentarien ofte Memorien van den Nederlantschen staet, handel, oorloghen ende geschiedenissen beschreven door Emanuel van Meteren van Antwerpen.’ De eerste druk van hetzelve kwam toch reeds uit in 1599; en, schoon zulks was te Delft bij jacob cornelis vennekool, het werk behoorde evenwel te Antwerpen te huis, en men erkent in de noordelijke provincien den opsteller voor een klassiek Schrijver uit Braband.

{==662==} {>>pagina-aanduiding<<}

Van de beoefening der Nederlandsche taal in de zuidelijke provincien, in de zestiende eeuw, strekken tot gedenkstukken, (hoedanige de noordelijke provincien in dien tijd niet hebben opgeleverd) de ‘Thesaurus Theutonicae linguae, schat der Nederduytscher spraken, Antverpiae ex officina Christophori Plantini 1573,’ en het ‘Etymologieum Teutonicae linguae sive Dictionarium Teutonico-Latinum studio et opera Cornelis Kiliam Dufflaei’, waarvan de tweede druk reeds in 1588 uitkwam, die door een' derden, ook te Antwerpen bij plantijn in 1599, (welke men voor de beste uitgaaf houdt) en voorts door meer andere uitgaven gevolgd werd. Het werk van c. kilianus, of van kiel, geboortig van Duffel, in de provincie Antwerpen, tusschen Mechelen en lier, noemt huydecoper ‘de eenige fakkel, daar wij onze kaarsen tegenwoordig aan moeten ontsteken,’ en van het eerstgemelde werk van plantijn erkent hij den grooten dienst, vooral waar kiliaan mistast.

(Het vervolg en slot hierna.)

Over de waarde van het scheikundig onderzoek der minerale wateren, met betrekking tot de beoordeeling van derzelver geneeskrachten.

De heilzame krachten der minerale wateren worden door velen in twijfel getrokken, omdat de hoeveelheid vreemde bestanddeelen, welke zij bevatten, zoo gering is, en omdat onder deze nog zoo vele zijn, welke of geene of althans eene zeer geringe werking op het menschelijk ligchaam kunnen uitoefenen: sommige, omdat hetzelve er, door een dagelijksch gebruik, geheel aan gewoon is; andere, omdat zij of geheel of althans bijna volkomen onoplosbaar zijn, en dus ook niet in onze vochten kunnen worden opgenomen. Velen zijn vooral in het laatste gevoelen bevestigd, sedert berg-
{==663==} {>>pagina-aanduiding<<}
mann, kirwan, klaproth en anderen de meest bekende bronnen onderzocht, en alle derzelver werkzame bestanddeelen met eene groote naauwkeurigheid hebben opgeteekend. Deze scheikundigen tellen, onder de meest voorkomende bestanddeelen, de zoutzure soda, den koolstofzuren en den zwavelzuren kalk. Het eerste zout is van zulk een dagelijksch gebruik, dat de geringe hoeveelheid, in het water aanwezig, geene bijzondere werking hebben kan; de laatsten zijn onoplosbaar, en kunnen, zoo men het opslorpend vermogen des koolstofzuren kalks uitzondert, weinig verandering te weeg brengen; ten zij dezelven, zoo als sommige geneeskundigen dan ook beweren, vooral in die verbindingen, waarin zij in de minerale wateren voorkomen, nog eenige bijzondere, ons onbekende, eigenschappen en krachten bezitten. Wij zijn er verre van daan, dit geheel te willen ontkennen. De geneeskrachten, toch, der verschillende ligchamen, en vooral der zoo zeer zaamgestelde mengsels, welke de natuur aanbiedt, zijn nog te weinig bekend, om hier een bepaald en beslissend oordeel te vellen. Maar ook daarom hebben alle ophelderingen, welke het gestadig onderzoek der natuur ons telkens aanbiedt, eene dubbele waarde, vooral wanneer zij ons in het standpunt bevestigen, vanwaar wij de zaak beschouwen. Van dien aard zijn eenige waarnemingen en
aanmerkingen van den beroemden Engelschen natuurkundige, murray (*), de scheikundige ontleding der minerale wateren betreffende. Dezen scheikundige is het niet ontgaan, dat in de werkzaamste wateren veelal de straks genoemde min werkzame bestanddeelen, in groote hoeveelheid, gevonden worden. Daar men nu de naauwkeurigheid der gedane ontledingen niet wel kon verdenken, dewijl men dezelven aan de ervarenste scheikundigen te danken heeft,

{==664==} {>>pagina-aanduiding<<}
begreep hij, dat dit verschijnsel van andere omstandigheden moest afhangen; en hij vond weldra in de manier, waarop men de ontleding gewoonlijk doet, en ook moet doen, eene voldoende verklaring. Bij de naauwkeurige scheiding dier wateren, is men genoodzaakt, dezelve uit te dampen; en bij die uitdamping bezinken de koolstofzure en de zwavelzure kalk, als onoplosbare stoffen, niet omdat zij in het water aanwezig zijn, maar omdat zij, gedurende de uitdamping, gevormd worden. Het is, namelijk, door de proeven van berthollet, genoegzaam bevestigd, dat de neiging tot zamenhang of aanklevingskracht een' zeer grooten invloed op de scheikundige verbinding uitoefent, en dat, in een mengsel van verschillende zouten, altijd zoodanige gevormd en uit het mengsel afgescheiden worden, welke zich door onoplosbaarheid kenmerken. Zoodat dan ook uit een mineraal water, waarin, buiten andere bestanddeelen, zoutzure kalk en zwavelzure soda aanwezig zijn, door de uitdamping zwavelzure kalk en zoutzure soda verkregen worden; dewijl, bij eene zekere mate van verdikking van het vocht, het zwavelzuur en de kalk zich in het onoplosbaar gips vereenigen. Ondertusschen wordt door deze opmerking de groote kracht van vele minerale wateren, welke bij de ontleding vooral gips en keukenzout geven, zeer ligt verklaarbaar: zij bevatten, namelijk, niet deze zouten, maar zwavelzure soda en zoutzuren kalk, wier groot vermogen op het menschelijk ligchaam niemand ontkennen zal. - Op dezelfde wijze verdwijnt een groot gedeelte van het keukenzout en den koolstofzuren kalk uit het seltserwater, en maakt plaats voor zoutzuren kalk en koolstofzure soda. Want dat in het seltserwater de koolstofzure kalk niet opgelost gehouden wordt door het vrije koolstofzuur, hetwelk daarin aanwezig is, blijkt daaruit, dat dit water niet troebel wordt, noch kalk afzet, als het lang aan de lucht wordt blootgesteld, en daardoor zijn koolstofzuur verliest. De koolstofzure kalk,
welken wij dus

{==665==} {>>pagina-aanduiding<<}
door de ontleding verkrijgen, wordt alleen uit den zoutzuren kalk en de koolstofzure soda, bij de uitdamping van het water, gevormd, op dezelfde manier als het gips.
Met de koolstofzure magnesia is het hetzelfde geval. Zij kan of als zoutzure of als zwavelzure magnesia aanwezig zijn.
Ondertusschen moet men niet denken, dat deze onoplosbare zouten nimmer in de minerale wateren aanwezig zijn; dat zij altijd door de ontleding gevormd worden. Men kan dit alleen dán met grond aannemen, wanneer er tevens eene, naar evenredigheid, groote hoeveelheid keukenzout verkregen wordt. In 100 pond spa-water vond bergmann (Opusc. vol. I.) slechts ruim 18 grein zoutzure soda, en meer dan 500 grein koolstofzuren kalk en magnesia. Deze hoeveelheid kan onmogelijk een voortbrengsel der bewerking zijn, dewijl de hoeveelheid zoutzuur, in 18 grein keukenzout aanwezig, veel te gering is, om die groote hoeveelheid kalk en magnesia te verzadigen. In 100 pond Meinberger water, daarentegen, vond westrumb (Phys.-chem. Abhandl. Bd. III. St. 2.) bijna 5000 gr. zoutzure soda, en nog geen 2500 der meergemelde onoplosbare zouten. Hier zijn deze dus zeker ten koste van het keukenzout gevormd, en bevonden zich in het water niet. Die wateren, welke wezenlijk koolstofzuren kalk of magnesia bevatten, bevatten ook veel vrij koolstofzuur.
Uit het aangevoerde mag men, met regt, dit gevolg trekken, dat het scheikundig onderzoek ter bevestiging dient van de geneeskrachten der minerale wateren: immers de bedenking, dat dezelve zoo vele krachtelooze bestanddeelen hebben, wordt door de medegedeelde aanmerkingen geheel ontzenuwd. Volgens dezelven, zijn gewoon zout, gips en koolstofzure kalk veel minder, en daarentegen zoutzure kalk en zwavelzure soda veel meer, in de bronwateren aanwezig, dan men tot dusverre meende. Voorzeker behooren deze laatste zouten

{==666==} {>>pagina-aanduiding<<}
onder de vermogendste geneesmiddelen; zij tasten dikwijls de dierlijke stof geweldig aan, en brengen sterke ontlastingen te weeg, zoodat ontmenging der sappen, en daardoor ontstaande hevige beweging in het vaatgestel, ja zelfs verslapping der vezels en uitputting der krachten, niet zelden op derzelver misbruik volgen. Deze of dergelijke werking hebben ook verscheidene der werkzaamste wateren, wier krachten men zeker niet uit de onoplosbare bestanddeelen verklaren kan, die zij, bij het scheikundig onderzoek, opleveren. Wanneer men zich, daarentegen, die krachtige zouten voorstelt, in eene groote hoeveelheid waters verdund, met prikkelende stoffen verbonden, en dus juist geschikt om zich met de sappen te mengen en tot de verwijderdste vaatjes door te dringen, dan kan men zich ligt een denkbeeld maken, hoe deze soort van geneesmiddelen diene ter algemeene zuivering en vernieuwing des ligchaams.
Doch indien deze waarneming ter verklaring dient der werking van sommige der heilzaamste bronwateren, moge zij tevens tot een bewijs verstrekken van de waarde, welke het scheikundig onderzoek heeft, ter beoordeeling van de geneeskrachten der minerale wateren. Schoon toch deze ontleding tot de moeijelijkste onder de scheikundige bewerkingen behoort, is deze wetenschap thans tot zulk eene hoogte gevoerd, dat men, ook in dit stuk, gerust van hare hand het helderst licht mag verwachten.

De zeden der Hindus vlak strijdig bevonden met het deswege, op bevooroordeeld gezag, aangenomen gevoelen.

(Uit het Engelsch van a.f. tyttler.)

Wij zijn sedert eenigen tijd gewend, de zachte, onschuldige, mishandelde Hindus slechts te hooren beklagen. Men heeft zich in onzen tijd, namelijk, vele moeite gegeven, om voor het karakter dezer natie be-
{==667==} {>>pagina-aanduiding<<}
langstelling en bewondering in te boezemen. Ik zal intusschen uit de geldigste bronnen aantoonen, dat diegenen, welke den ingeborenen Indianen een zoo verheven karakter toeschrijven, zich in grove dwaling bevinden.
De hoofdoorzaak der verdorvenheid, inzonderheid bij de Bengalers, ligt in de natuur van hunn en godsdienst. - Onder alle natien vindt men eenig geloof aan een hoogst, almagtig wezen, welks toorn te bedaren, of genegenheid te behouden, de eerste en groote wensch der menschelijke ziel, zelfs in haren onbeschaasden toestand, moet zijn. Deze hooge en bijzondere pligten zijn, bij vele natien, eener klasse van mannen aanbevolen, welke het voorregt hebben de uitleggers der Godheid te zijn. Het gewone verschijnsel, dat deze menschen hunnen invloed spoedig tot wereldlijke voorwerpen uitstrekken, vindt men nergens in hoogere mate, dan bij de Hindus. Hunne shasters, of goddelijke boeken, zijn met de grootste behendigheid op het oogmerk berekend, om de menschen, niet te verlichten, maar tot slaven te maken. En dit oogmerk is tot eenen ongeloofelijken trap bereikt geworden. Te allen tijde hebben zich de magtigste vorsten onder den wil der Braminen moeten buigen; en ontelbaar moesten de misbruiken eener regering zijn, welker grondgebied in ieder dorp, en bijna in elk huis, eenen kleinen despoot erlangt, die voor geenen regter te betrekken is. Want, in de hand der Braminen stond de duiding der wetten: zij vreezen geen' God, wijl hunne eigene shasters hun zeggen, dat zij der Godheid gelijk zijn, en achten geenen koning, wijl deze boeken hun zeggen, dat zij boven elken koning verheven zijn. Eenen Bramin is het geoorloofd, zelfs de Goden te vloeken; doch gebieden de shasters, dat het op eene voorschriftmatige wijze en in behoorlijken vorm geschieden moet.
Eenen Bramin iets te ontstelen, is, naar deze heilige boeken, eene onvergeeflijke zonde. Diegene, welke over het verlies eens door eenen Bramin gedooden per-
{==668==} {>>pagina-aanduiding<<}
soons weent, wordt gestraft. Om eenen Bramin het leven te behouden, zijn leugens lofwaardig; eene grondstelling, wier verderfelijken invloed men in de Britsche koloniale geregtshoven zeer smartelijk ondervindt. Wie eenen Bramin verachtelijk bejegent, of hem slechts bedriegt, of zich laat invallen hem te willen onderrigten, dien zal kokende olie in mond en ooren gegoten, of een gloeijend ijzer van tien duim lang in den gorgel gestooten worden. Zoo beveelt werkelijk de voorgegeven goddelijke wetgever munnoo. De goddelijke wet, gelijk de Braminen die uitleggen, staat hun het huwen toe, zonder hun eenige zorg voor hunne vrouwen ten pligt te maken. Zeer dikwijls verstooten zij dezelven, na weinige maanden, ja meermaals dagen; eene bron van veelvuldige misdaden en vonden. Dikwijls vermoorden vaders hunne dochters, en dochters hare kinders, om voorwerpen der openbare beschimping uit hunne familien te weren. De heer ward rekent, dat in Bengalen maandelijks duizend kinderen omgebragt worden. En, zoo deze opgave al overdreven mogt zijn, zoo is het toch zeker, dat de kindermoord eenen ongeloofelijken voortgang heeft gemaakt.
Een Bramin kan, naar de wet der Hindus, niet ten dood veroordeeld worden. De Braminen beminnen gastmalen en feestelijkheden; daarom is het den overigen klassen ten dringenden pligt gemaakt, en zelfs tot een verzoeningsmiddel, hen van spijze en drank rijkelijk te voorzien.
De godsdienst, welken deze priesterkaste het volk bijbrengt, bestaat in uitwendige vormen, en niets anders. De Boudhu-sekte, welke gelukkig niet talrijk is, gelooft, dat er niets onzigtbaars, gevolgelijk ook geene Godheid is, dat alles door toeval ontstaat, en dat er na den dood geene straffen en belooningen bestaan. Anders is het geloof aan God in Indië algemeen; doch even zoo algemeen is dat aan de stelling, dat elke daad, zij moge slecht of goed zijn, onvermijdelijk is. Zij gelooven, dat de God vidhata ieder kind, op den

{==669==} {>>pagina-aanduiding<<}
zesden dag na deszelfs geboorte, zijn geheele noodlot op het voorhoofd schrijft, en leggen dus alle toekomstige handelingen des kinds dezen God te last. ‘Vidhata heeft het geschreven; hoe kon het anders komen?’ hoort men hun dikwijls zeggen. Dus is het het noodlot des diefs, te stelen, en dat des doodslagers, te moorden. Aan den invloed dezer verderfelijke grondstelling is ook de onverschilligheid en het volslagen gebrek aan berouw, waarmede de Hindu de doodstraf tegengaat, toe te schrijven. Reeds als kind wordt hem de Spartaansche leer ingeprent, dat diefstal slechts eene misdaad is, wanneer hij ontdekt wordt. Ook de logen is, in zekere gevallen, door de Hindu-wet volkomen toegestaan; namelijk, om een' Bramin het leven te redden, om eene toornige vrouw te vreden te stellen, om iemands ganschelijk verlies van zijn vermogen te voorkomen, en om bedenkelijkheden in liefdezaken aan een' kant te helpen. Dan, deze wettelijke vergunning wordt tot alle mogelijke voorwerpen des gemeenen levens uitgestrekt.
Eenen Bramin is het geoorloofd, wanneer hij zich in behoefte bevindt, of den Goden een offer brengen wil, te stelen.
De werking van vrouwelijk gezelschap op het zedelijk gevoel is bij alle natien als weldadig erkend. Dan, alsof men den Hindus ieder veredelingsmiddel ontrooven wilde, leeren hunne shasters hun, hunne vrouwen te verachten, en haar in eenen staat van duurzame onderworpenheid en vernedering te houden. ‘Dag en nacht,’ zegt de wetgever munnoo, ‘moet de vrouw in onderworpenheid gehouden worden.’
De zelfmoord is door de shasters, niet slechts aan de weduwen, maar ook den dweepers, welke hun leven den Ganges offeren willen, toegestaan; en de volgende plaats strekt deze vergunning eenigermate tot ieder uit, wien het leven verdriet: ‘Een huis, door krankheid en zorgen verpest, waarin duisternis heerscht, en dat buiten staat is lang meer te staan, zulk eene woning

{==670==} {>>pagina-aanduiding<<}
der ziele kan de bewoner elk oogenblik vrolijk verlaten.’ Daarom is, vooral onder vrouwen en oude of kranke personen, de zelsmoord zeer gemeen.
Doch, onder al de leerstukken der shasters is dat het gevaarlijkste, 't welk volkomen geloof aan de werking der absoluties beveelt, die door slaafsche onderworpenheid jegens de Braminen, door ijdele plegtigheden, door het onderduiken in den heiligen Ganges, door pelgrimaadjen en tooverwoorden ten uitvoer gebragt worden. De gansche boete voor eene, naar de instellingen niet reeds geoorloofde, logen is het herhaald uitspreken van den naam vishnu; en dikwijls bemerkt men bij geregtelijke verhooren de tewerkstelling dezes boetmiddels, waardoor dan het vertrouwen op de waarheidsliefde des verhoorden vernietigd wordt, zonder denzelven de opzettelijke logen te kunnen bewijzen.
De werking der menigvuldige, onvoegzame en zelfs morsige geschiedenissen, welke de shasters van de Indische Godheden vertellen, en de onzedelijke strekking der afschuwelijke, bij de godsdienstige feesten gezongene, volksliederen, moest desgelijks voor het doorgaand karakter ten uiterste verderfelijk zijn. Er bestaat geene zonde, waarvan niet een voorbeeld in de Indische Goden-geschiedenis wordt aangetroffen; en men versterkt het volk in het geloof, dat de Goden in de onvoegzame houdingen, bewegingen en gezangen, welke men bij hunne Poja's ziet, groot behagen vinden.
In de laatste jaren hebben de Tantrica-Braminen de leer verbreid, dat de Goden sedert eenigen tijd groot behagen in drinken vonden, en hun bij gevolg geestrijke dranken moesten worden ten offer gebragt. Welke bestemming deze offers hadden, is niet moeijelijk te raden!
Daar de hoogere en lagere volksklassen zich nooit onder elkander vermengen, en niemand door buitengewone verdiensten of groote talenten zich buiten zijne kaste verheffen kan, zoo is den vlijtigen en verdienstelijken man alle hoop afgesneden, ooit tot eenigen hooge-
{==671==} {>>pagina-aanduiding<<}
ren trap in de maatschappij op te klimmen. De zoon, welke ook zijne talenten mogen zijn, moet het beroep zijns vaders volgen. Alle algemeen maatschappelijk gevoel is vernietigd. De deugden der welwillendheid en weldadigheid, welke door het algemeene verkeer onder de menschen gevoed worden, zijn voor eeuwig verstikt. Alle weldadigheid eens Bengalers bepaalt zich tot zijne eigene kaste; en diegene, welke, als de barmhartige Samaritaan, het ongeluk eens medemenschen verzachten wilde, die niet tot zijne kaste behoorde, zou zijnen rang in de burgerlijke zamenleving verliezen. Lieden uit verschillende kasten gunnen elkander wederkeerig geenen dronk waters, al hing ook het leven huns naasten daarvan af; en er bestaan gevallen, dat een stervende eer den dood lijden, dan dienstbetooningen van eenig lid eener andere kaste zou aannemen. De vrees voor uitsluiting van de kaste is vanhier de bron van alle mogelijke misdaden, met name ook van den kindermoord.
Intusschen vordert de billijkheid, op te merken, dat dit algemeene zedebederf bij de middelklassen in zoodanige mate niet gevonden wordt; en dat het lage, listige, vreesachtige, twistzieke volkskarakter der Bengalers sterk afsteekt tegen het openhartige, regtschapene en vreedzame der bewoners van de hoogere Indische gewesten.




Vergelijking tusschen het Londensche en het Amsterdamsche panorama van den veldslag bij Waterloo; in eenen brief aan een' vriend.

Amsterdam, den 22sten October 1816.

In mijnen laatsten brief, dien ik u, mijn waarde vriend, uit Londen schreef, deelde ik u een aantal merkwaardigheden mede, welke mij waren voorgekomen in den

{==672==} {>>pagina-aanduiding<<}
tegenwoordigen geest der Engelsche natie met betrekking tot staatkunde, handel, zeevaart en fabrijkwezen, maar bovenal in het hoog en levendig gevoelen van dien geest, voor zoo ver de Engelschen zich voornamelijk als de verlossers aanzien van Europa uit de Fransche slavernij; en daarbij soms geheel schijnen te vergeten, dat de overige volken van Europa, hoe onberekenbaar veel verpligt zij mogen zijn aan den onderstand van het magtige Engeland, hetwelk zij allen dankbaar erkennen, zich nogtans even zeker zouden in vrijheid gesteld hebben, door het heilig en onwederstaanbaar gevoel van menschenwaarde en volksadel, als Rusland zijne oude hoofdstad liever aan de vlammen overgaf, dan er den zetel eener nieuwe geweldenarij te gedoogen. Hetgeen dit al te hoog gevoelen van den Engelschen geest het meest gevoed heeft, is de slag van Waterloo, onder Engelsch opperbevel volstreden tegen den teruggekeerden en met woede op ons land uitvallenden dwingeland. Die overwinning is het toppunt geworden der Engelsche geestverheffing; alles, wat die overwinning herinnert, is dierbaar voor den nationalen geest. Geen Engelschman is er, of hij bezigtigt voor een' Engelschen schelling de koets van buonaparte, klimt het eene portier in, het andere uit, terwijl er een in het rijtuig zit, die al deszelfs gerijfelijkheden verklaart: een Hollander van geboorte zit als koetsier op den bok in het liverei van napoleon, en schijnt slechts stil te staan met het rijtuig, om er geheel Engeland te laten doorgaan. - Zoo ook wordt het Museum van Waterloo, waar eene menigte kurassen, wapenen en allerlei krijgsnoodwendigheden bewaard worden, welke men op het slagveld van Waterloo heeft verzameld, met eene geestdrift bezocht, aan die der pelgrims gelijk naar de reliquiën der Heiligen van de Roomsche kerk. - Niets trekt evenwel de aandacht der natie zoo zeer als de beide Panorama's, welke men
vervaardigd heeft ter voorstelling van dien veldslag; maar niets teekent tevens dien al te hoog gevoelenden geest der natie

{==673==} {>>pagina-aanduiding<<}
duidelijker dan de wijze dier voorstelling zelve, waarbij alles zoo geheel Engelsch is, als hadden geene Nederlanders eenig belangrijk deel gehad aan de geheele overwinning. Het eene, en wel het grootste, dezer Panorama's is in Leicester-square van j. burnet en h.a. barker. Hetzelve is altoos vol, en geen Engelschman zou durven zeggen, het niet gezien te hebben. Het tweede is kleiner, en heeft ook veel minder verdiensten. Het algemeen genoegen, de levendigheid van geest en de nationale hoogmoed konden zelfs van deze Panorama's niet nalaten gedurig te spreken. Ik zelf deelde intusschen al te hartelijk, als Nederlander, in de gevoelens der Britten over de onberekenbare aangelegenheid der overwinning van Waterloo, om niet vurig te verlangen de kunstvoorstelling daarvan te zien, waarbij ik mij tevens verzekerd hield, dat de waarheid zelve regt zou doen aan de verdiensten mijner landgenooten, zoo als dezelve toch waren gestaafd door alle de rapporten, bulletins, officiéle berigten en nieuwspapieren, van Engelschen, Pruisen, Nederlanders en Franschen, ja zelfs, maar al te treurig, door het aantal helden, die in onze eigene gelederen gevallen zijn, aan wier hoofd onze Prins van Oranje zelf het roemrijkst getuigenis voor allen in de likteekens draagt, welke hem zoo nabij het dierbaar hoofd of hart het verderfelijk lood had toegebragt. Ik voldeed aan mijn verlangen; maar het Panorama geenszins aan mijne verwachting. Ik vond mij in hetzelve omringd door insanterie en kavallerie, maar schier alle in roode uniformen; en waar ik de blaauwe monteringen zag, en ik mijne dappere landgenooten dacht te vinden, werden mij Engelsche gardes, kanonniers, huzaren en dragonders aangewezen. Mijne eigene oogen noch de aanwijzing van anderen hierin kunnende gelooven, nam ik het boekje der beschrijving en den platten grond ter verklaring te baat, ten einde mijzelven beter in het geheele veld van den flag te huis te
brengen: maar in de beschrijving zelve vond ik volstrekt geen gewag gemaakt van de Nederlandsche troepen; de

{==674==} {>>pagina-aanduiding<<}
lijst der krijgsbenden, die op den 18den Junij in het gevecht zijn geweest, was regtvaardiger, voor zoo ver dezelve het eerste legerkorps voorstelde onder het bevel van Z.K.H. den Prins van Oranje; doch bij de verdere onderscheiding van dit korps werd even min, als in dat, hetwelk onder bevel had gestaan van Lord hill, bij de vermelding der divisien, brigades en regimenten, eenige vermelding gevonden van de Nederlandsche infanterie, kavallerie of artillerie. Nu weder het oog slaande op den platten grond van het Panorama, vond ik den Prins van Oranje gewond van het veld wegdragen, en daarna zijne K.H. op het geschilderd doek zelf zoekende, vond mijn oog even min eenige gelijkenis in den persoon, als eenige waardigheid of luister in deze geheele partij. - Op het uiterst van den linker vleugel wees men mij eindelijk een nietsbeduidend korps, hetwelk geen deel aan de geheele actie, noch met de gansche linie eenige werkelijke gemeenschap had, en waarin men wilde, dat ik de divisie van perponcher zou vinden. Het schilderwerk zelf was, naar de Engelsche manier, krachtig door licht en bruin, geheel op het effect en de illusie daarvan aangelegd, doch zonder juiste ordonnantie, en van geringe waarde van teekening en eigenlijk schilderwerk. - Beoordeel mijne aandoeningen, mijn, vriend, gij, die mijn hooggespannen gevoel kent voor den waren roem van mijn vaderland, en tegen alle laaghartige eerzucht, die zich niet weet te verheffen zonder anderen te vernederen, terwijl de echte grootheid zich door uit te munten boven het meer dan middelmatige vertoont, of nog liever door geene vertooning hoegenaamd te maken, en aan de waarheid alleen de regtvaardigheid van het onvooringenomen oordeel over te laten. - Mij is het onbegrijpelijk, hoe men den Engelschen zelven zulk eene voorstelling durft maken; hoe men zich aan de eerlijkheid van het Engelsche hart alzoo durft bezondigen: ten zij men deze zwakke zijde van hetzelve nog veel beter
kent, dan ik het vermoede, en men zich verzekerd

{==675==} {>>pagina-aanduiding<<}
houdt, dat alles bij hen geoorloofd is, hetgeen slechts den nationalen hoogmoed streelt: - maar dat die nationale hoogmoed zoo verblindend zijn kan, dat men inderdaad zich gestreeld voelt met de openbare tegenspraak der algemeen bekende waarheid; dat men zulk een Panorama ook voor vreemdelingen durft openstellen, en zich alzoo wagen aan de bespotting eener wezenlijke kleingeestigheid, die werkelijk moet uitloopen op eene vermindering van de waarachtige verdiensten der Britten bij den val van den dwingeland, is in mijn oog een beslissend bewijs van de zwakheid van het menschelijk verstand, hetwelk volkomen insluimert bij het aanhoudend gedreun eener overspannen geestdrift. Dat het geheele terrein volmaakt overeenkwam met de waarachtige gelegenheid; dat alzoo ook de rigting der wederzijdsche slagorden naauwkeurig asgebeeld was, en de plaats juist aangewezen, waar zich wellington met zijnen staf bevond; in één woord, dat de waarheid overal uitkwam, waar slechts te groote eigenliefde niet te kort had gedaan aan de verdiensten van anderen, werd mij zoo volkomen bevestigd, als het mijzelven, bij de herinnering van de officiéle rapporten en berigten, geheel aanschouwelijk was. - Na dit uitvoerig berigt van het Engelsch Panorama, geloof ik, dat gij geene andere bewijzen van hunne vooringenomenheid met zichzelven zult begeeren, en dat gij veeleer met mij zult wenschen, dat men daarvan zulk een monument niet had opgerigt, hetwelk in ééns het zegel drukt op alles, wat andere reizigers daarvan gezegd hebben, en hetgeen men zoo gaarne voor eene partijdige beoordeeling zou willen aanzien. - Mijn wedervaren omtrent het groote Panorama benam mij den lust om het kleine te gaan zien, waarvan dan ook het algemeene gevoelen der Engelschen zelven mij weinig meer dan eene marionetvertooning, de beweging der beelden uitgezonderd, deed verwachten.
De overdwarsing van mijn eigen vaderlandsch gevoel op vreemden bodem maakt mij mijne terugkomst op

{==676==} {>>pagina-aanduiding<<}
eigen voorvaderlijken grond zoo veel te blijder, als dezelve juist in dat tijdperk is ingevallen, waarop de kunstroem mijner natie zijnen hoogtijd viert te Amsterdam, bij de tentoonstelling der schoonste vruchten onzer Nederlandsche schilderschool; welk feest eenen nieuwen luister ontvangen heeft door de schier gelijktijdige opening van eenen geheel nieuwen tempel dier kunst, aan den vaderlandschen heldenroem geheiligd. Die tempel is het Panorama van den veldslag van Waterloo, zoo als de Heer maaskamp dien geordonneerd heeft, aan wiens genie en industrie zich de bekwaamste schilders van Amsterdam dienstvaardig getoond hebben. Van dien tempel kwam mij het gerucht reeds tegen bij mijne landing op den vaderlandschen grond. ‘Daarin ziet men, wat het Nederlandsch penseel vermag; daarin ziet men, dat de Nederlandsche school haren alouden aard niet verloochent, die hare kunstenaars altijd tot de waarachtige schilders van de natuur vormde; daar woont men als in eigen persoon den veldslag bij, die ons tot den alouden roem van eenen maurits heeft teruggebragt; daar is het, alsof men de hoop des vaderlands met het bezwijken van den Prins van Oranje zelve zag zinken: - maar daar is het ook, dat men de waarheid gevoelt der woorden van den grooten alexander: “Die slag was wel de slag van het schoon verbond,” wanneer men Britten en Nederlanders en Pruisen zamen ziet werken tot de overwinning, elk in de volle waarde der groote aangelegenheid dier medewerking tot eene zoo zegerijke uitkomst; bij dat Panorama is de Prins van Oranje zelf, met den Graaf van reede, den Prins van Weimar en vele andere bevelhebbers van dien dag, verstomd geweest over eene voorstelling, wier waarheid duidelijker dan de beste geschiedenis spreekt; wier kracht den eenten heldenroem onzer braven, en vooral dien van onzen Kroonprins, stouter verkondigt, dan de
schoonste lofrede vermag.’ - Zoo was de lof, die mij tegenkwam uit den mond van allen, die dit schoon vertoog van kunst en roem zelve gezien, of van an-
{==677==} {>>pagina-aanduiding<<}
deren, die hetzelve mogten beschouwen en bewonderen, hadden hooren beschrijven: die zelfde lof kan u in Vriesland niet onbekend gebleven zijn, alhoewel er de couranten, elkander eenvoudig naschrijvende, niets meer van vermeld hebben, dan de zedige aankondiging der Amsterdamsche courant zelve; want reeds velen onzer bijzondere landgenooten hebben het bezocht, en zullen er even min van gezwegen hebben. - En ik zou dit gesticht onopgemerkt hebben gelaten, die over Amsterdam terug moest keeren, die mij hier zelfs eenige dagen voor onze handelzaken moet ophouden! - Nu, zoo iets zult gij niet in het rijk der mogelijkheden kunnen denken. - Neen, mijn vriend! ik zou er eene reis van Leeuwarden naar Amsterdam om hebben willen doen, en dank regt hartelijk mijn goed fortuin, hetgeen mijne terugkomst nu juist bepaald heeft.
Van de Tentoonstelling hebt gij reeds aanvankelijk berigt gevonden in den Kunst- en Letterbode; en daarvan, om die reden, niets meer, dan dat, in mijn oog, de kunst zich van jaar tot jaar in rijkdom en in schoonheid verheft; zoodat de kunstenaars van onzen tijd, die, even als de ouden, uit hunne eigene oogen de natuur beginnen te beschouwen, en zich van alle stijve gemanierdheid te ontdoen, eerlang onze oude meesters al zeer nabij zullen komen, indien zelfs niet in sommige opzigten overtreffen. Maar het Panorama van maaskamp, dat wil ik u beschrijven, en door die beschrijving wil ik u zelven in staat stellen om de vergelijking op te maken tusschen het gelijksoortig Engelsche kunstgewrocht, waarvan bedillers het reeds eene kopij hebben durven noemen, en dit echt vaderlandsch voortbrengsel van eenen Nederlandschen kop en Amsterdamsche kunst.
De plaats tegenover den tempel der Zanggodinnen, den Hollandschen Schouwburg, en de stand op het geheel vrije plein, als eene eenvoudige, doch altijd door hare gedaante fraaije Rotonde; het flaauw toeloopend kegelvormig dak met een schoon gevleugeld beeld der overwinning, die, levensgrootte, met den lauwerkrans praalt, met het schild van Waterloo pronkt, op het vertrapt gedrogt zegeviert, en de kenteekenen van verdediging, kracht en bekwaamheid vertoont; de eerbiedwekkende ingang door een portieke van vier kolommen: - al dit plaatselijke en uiterlijke maakte terstond op mijnen geest den aangenaamsten indruk, en bereidde mij

{==678==} {>>pagina-aanduiding<<}
voor tot die stemming van levendig gevoel, waarin men alleen regt doet aan ware verdiensten.
Mijne stemming was geen haar te hoog voor het effect van het tooneel, hetwelk zich, na mijne inkomst door eenen donkeren ingang, voor mijn oog opende. Slechts een oogenblik duurt de verbijstering van het kunstwerk, wanneer men zich op den vollen dag zoo onmiddellijk uit het woelig gedruisch der hoofdstad binnen het afgesloten schilderstuk bevindt; van oogenblik tot oogenblik wijkt het doek van voor het oog, valt alles vlak onder den gezigteinder neder, rijzen overal de beelden en voorwerpen regtstandig op den grond, verruimt zich het veld der beschouwing, wordt de geheele grond kennelijk, elke weg gemeenzaam, het gansche landschap, met al de oneffenheden van den grond, waarachtiger, het gansch bedrijf duidelijker, de stand en werking der slagorden onderscheidener, de actie zelve aanschouwelijker, de hoofdpersonen eigener, en de dierbare voorwerpen aangelegener, tot dat, na weinige oogenblikken, men zich ter plaatse zelve op den Mont St. Jean meent te bevinden, en getuige te zijn van de overwinning, wier hagchelijkheid huivering, wier volkomenheid zielevreugd verwekt. - Dit alles zou wel niet mogelijk zijn, indien de echte kunst zich niet in hare kracht had vertoond: eene kracht, die niet op verbijstering toelegt, gelijk de tooneelschilder, of met willekeurige effecten van licht en bruin werkt, welke de oogen begoochelen, zonder de waarheid te zien; maar die eeniglijk ontleend is uit het levendigst gevoel der waarheid, vereenigd met het gelukkigst vermogen, om dezelve in beelden en kleuren te uiten.
Aan dit vermogen, der Nederlandsche kunst zoo geheel bijzonder eigen, zijn wij in dit Panorama die bewolkte, waterachtige lucht verschuldigd, welke de naderende avond van eenen regenachtigen dag vertoont; de zon gaat achter wolken onder tegenover eene regenbui, die met geduchte stralen nederstort. Hoe geheel anders vertoonde zich daardoor terstond het dagen der voorwerpen, dan ik mij uit het Engelsch Panorama herinner, waar de ondergang der zon vertoond wordt door den halfronden bol van vuur aan den gezigteinder, vanwaar harde strepen van licht zich als een ouderwetsche waaijer verspreiden en de onhebbelijkste vertooning maken. - Misschien zou deze trek alleen voor u, mijnen kunstgevoeligen vriend, genoeg zijn, om u het verschil

{==679==} {>>pagina-aanduiding<<}
der kunstwaarde van beide deze gewrochten ten voordeele van het Amsterdamsche te doen berekenen. Maar hoe lang mijn brief reeds is geworden, het onderwerp is mij te belangrijk, om er niet meer van te zeggen.
De werking van dit zacht en blozend licht over het landschap en het landschap zelf overtuigden mij van de juistheid der aanmerking, mij buitenslands meermalen voorgekomen, dat de Nederlandsche schilders, allerwegen voor bespieders der natuur bekend, wanneer zij eens hunne kunst aan een Panorama leenden, alle dergelijke voortbrengselen van andere natien zouden moeten overtreffen. En wie, denkt gij, is hier de bespieder der natuur geweest? Niemand anders dan de bekwame landschapschilder hansen, die jaren achtereen op de Amsterdamsche Tentoonstellingen de algemeene toejuiching heest weggedragen.
Ik had bevorens de beschrijving van den roemrijken veldslag van Waterloo, in dit Panorama voorgesteld, zoo als maaskamp zelf die vóór eenige dagen had in het licht gegeven, oplettend gelezen, mij daarbij den platten grond van dit Panorama, met al de aanwijzingen der plaatsen, standen, werkingen en personen, eigen gemaakt, en was door deze studie voorbereid, opgewekt en in staat gesteld, om het ware genot te hebben van deze gansche schildering. Hoe eenvoudig en kort die beschrijving zelve zijn mag, moet ik opregt betuigen, dat zij mij reeds een duidelijker denkbeeld van het beloop des ganschen gedenkwaardigen dags, met al deszelfs kanswisselingen niet alleen, maar met de oorzaken daarvan tevens, en van het uitmuntend beleid des grooten veldheers wellington, heeft gegeven, dan mij, ik zegge niet uit eigene leetuur van de onderscheidene legerberigten en rapporten, maar zelfs uit het voortrefselijkste werk daarover was geworden. Ik verstond en zag in mijne verbeelding toen reeds alles, en vond mij opgetogen door het blijkbaar en hoogst belangrijk aandeel, hetwelk niet alleen onzen dierbaren Kroonprins, maar onzen vaderlandschen troepen tevens, aan den slag en de overwinning toekwam; hetgeen dan ook een naauwkeurige staat en verdeeling van het vereenigd leger onder den Hertog van wellington op den 18den Junij, achter deze beschrijving gevoegd, van zelf deed in het oog vallen, ter logenstraffing van den Engelschman, die, gelijk ik u schreef, in zijne formation of the British force

{==680==} {>>pagina-aanduiding<<}
under the command of the Duke of wellington, behalve den persoon des Prinsen van Oranje, volstrekt geene vaderlandsche benden of bevelhebbers noemt. Ik behoefde alzoo niets te vragen bij mijne beschouwing van de voorstelling zelve van den slag; ik behoefde zelfs niet te zoeken naar de voorwerpen, die mij het belangrijkst moesten voorkomen; ik zag terstond hetzelfde terrein, welk ik reeds kende uit het Panorama van Londen, dezelfde rigting der wederzijdsche slagorden: maar daarin tevens al, wat ik in de beschrijving van maaskamp had gelezen. Ik zag den opperveldheer omgeven door eenen staf, veel talrijker dan ik aldaar gezien had, en dat wel door personen, wier namen niet slechts worden opgenoemd in de verklaring, maar wier gelaat zelfs, volgens geloofwaardig berigt, kennelijk is. Ik ontstelde bij de groep, waarin de Prins van Oranje werd gewond, en aanschouwde er het meesterstuk van odevaere in, hetgeen gij gezien hebt, maar omgeven door de waarheid, en niet door de verbeelding alleen van den kunstenaar. Ik herkende niet slechts de monteringen van vele korpsen, maar vond in die, welke wij door onze eigene leverancien zoo volkomen kennen, de uiterste naauwkeurigheid, zoo als een hodges die gebruikt heeft bij de heerlijke afbeeldingen, waarmede hij de tegenwoordige Tentoonstelling heeft opgeluisterd. Een Lord uxbridge en een Kolonel boreel schitterden in de kostbaarheid hunner gouden en zilveren op rood en blaauw afstekende monteringen, waarvan niet ééne lus, niet één knoop, niet ééne franje overgeslagen en elk ding keurig geschilderd was, zonder iet beuzelachtigs in de kunst te vertoonen, of iet stijfs in de houding voort te brengen: neen, waarlijk in beide, even als in alle de ruiters op den ganschen voorgrond, is alles leven, losheid, vuur, verscheidenheid, gang en drift, zoo als
de verbeelding van den rijkstbegaafden dichter eenen slag bezingt. Het is ook moritz, die dit alles zoodanig heeft voorgesteld, dat het twijfelachtig is, of 's mans genie meer te bewonderen zij dan zijn penseel, maar het volkomen zeker is, dat zijn tafereel de tegenwoordige kunst van geheel Europa veilig uit kan dagen, om hem hierin, niet te overtreffen, maar op zijde te komen. De slagorden zelve, de gevechten, daarin voorvallende, de gansche zoo belangrijke tweede grond, met den rook, die daaruit opgaat, zijn het min uitvoerig, maar niet min sprekend en allerwegen gelukkig en krachtig zamenwerkend

{==681==} {>>pagina-aanduiding<<}
geheel van eenen kamphuizen, wiens bekwaamheden, om al zulke voorstellingen te maken, zijnen persoon het allereerst aanbevalen. Mij zijn nog al meer kunstenaars genoemd, die de hand gehad hebben aan dit werk, hetwelk ik zoo wel een monument voor onzen kunstroem, als voor onzen heldenroem durf noemen.
Die ware heldenroem verdringt intusschen geenen edelen deelgenoot. Gelijk de Generaals lancy, fitzgerald, ponsomby, picton,
    vivian in vollen luister pralen, zoo schittert ook de dapperheid der Engelsche gardes, en dingt met onze kavallerie om den bloedigen lauwerkrans: maar ook de Hanoveranen en de Brunswijkers en de Pruisen staan allen op hunne plaats, en zien zich volkomen regt gedaan; zoodat ik mij geenszins kon verwonderen over de uitstekende voldaanheid, waarmede, terwijl ik in het Panorama mij bevond, eenige vreemdelingen, die ik Engelsch en Hoogduitsch hoorde spreken, de gansche voorstelling toejuichten. Hoe gaarne had ik u, mijn waarde, bij mij gehad, om in uwe oogen te lezen het warm gevoel van uw vaderlandminnend en kunstlievend hart; en hoe smart het mij, dat ik daarvan weiligt geen getuige zal kunnen zijn, wanneer gij, na mijne tehuiskomst, er eene reis om maakt. Ja, het stuk is waardig, dat men er honderd uren ver om reist; en ik houde mij verzekerd, dat dit zelsde Panorama eene der merkwaar digheden geacht zal worden, waarom vreemdelingen zoo we als landgenooten Amsterdam zullen komen bezoeken. Amsterdam zelve achte ik aan haren burger, den ijverigen en kunstrijken maaskamp, verpligt, wiens vernuft de zamenstelling ontworpen, wiens loffelijke eerzucht er nacht en dag aan gearbeid, wiens edelmoedigheid er de voortreffelijkste kunstenaars toe vereenigd, wiens onasgematte ijver er alles op onderzocht en doen onderzoeken, wiens rustelooze zorg het geheel in eenen verbazend korten tijd tot stand gebragt heeft, en die zich daarom ook regt gedaan ziet door de achtbare Regering der stad, welke hem in menigen opzigte te gemoet is gekomen, begunstigd door de bemoediging van zijne Majesteit den Koning, en boven alles goedgekeurd door den Prins van Oranje zelven, die het geheel bewonderd heeft. Gaarne zonden hem de Generaals en Opperofficieren, die onze troepen
aanvoerden, eigenhandige ophelderingen van hunnen eigen stand en werking toe; en even gereedelijk hebben zij er-
{==682==} {>>pagina-aanduiding<<}
kend, dat hij daarvan het zorgvuldigst en verstandigst gebruik heeft gemaakt. - Een ander loon van zijnen arbeid zal hem voorzeker de algemeene goedkeuring verschaffen, hetwelk hem zijne ontzettende onkosten niet slechts rijkelijk moet vergoeden, maar hem tevens in staat houden, om, door eene volijverige aanwending dier krachten, welke onze kunstenaars te zijnen dienste gereed hebben, bij voortduring mede te werken tot den kunstroem van Nederland. - Indien gij denkt, dat hiertoe de gemeenmaking van dezen brief zou kunnen medewerken, lees dien dan niet slechts aan onze vrienden voor, die ik spoedig zelf hoop weder te zien; maar zend hem dan aan eenen of anderen Redacteur onzer tijdschriften, van wiens belangstelling in kunsten zoo wel als letteren gij de aanneming en inlassching in zijn maandwerk zult kunnen verwachten. (*)

De kunst van rijkworden.

(Vervolg en slot van bl. 641.)

Als een derde verrijkingsmiddel beveelt zich van zelve het bedrog aan, of de kunst, door de meerderheid van ons verstand een ander tot ons voordeel te bedriegen, en hem de huig te ligten.
Deze kunst onderscheidt zich van den diefstal voornamelijk daardoor, dat tot dezelve eene grootere behendigheid des verstands dan der vingeren vereischt wordt. Derzelver werkkring is zoo uitgebreid, en de soorten zoo verschillend en ontelbaar, dat wij ons vergenoegen moeten met slechts eenige hoofdsoorten van dezelve toe te lichten, welke voornamelijk in gebruik zijn. Daartoe behoort bovenal het hazardspel, of de vaardigheid, door eene gepaste aanwending of daarstelling van het toeval, het geld uit de zakken van anderen in de onzen te lokken. Dit is een zoo eerzaam middel om tot rijkdom te geraken, dat hoogen en lagen zich van hetzelve met goed gevolg bedienen; ja zelfs dezulken, die de zoogenaamde dieven vlakuit veroordeelen, maken er dikwijls geen

{==683==} {>>pagina-aanduiding<<}
geweten van, hun op deze wijze eene vlieg af te vangen, en de verdienste te besnoeijen. De meesters in deze kunst noemt men valsche spelers. Doch inderdaad zijn zij van de opregten slechts daarin verschillend, dat zij het toeval zelven aanvoeren, of, gelijk het de vernuftige riccaut de la marliniere, in den geest zijner landslieden, de zinrijkste en verlichtste natie, noemt: het geluk verbeteren en als tot zijn' dienaar maken; terwijl de brekebeenen in de kunst zich door hetzelve laten beheerschen, en het lot aller brekebeenen verdienen, door de meesters overtroffen en van het voordeel beroofd te worden. Blijkbaar ware het ook geheel verkeerd en onnoozel, dat men de eenvoudigen tegen de schranderen zou willen in bescherming nemen. Wanneer een gezelschap zich om te spelen nederzet, dan gaat het een stilzwijgend verdrag aan, om te beproeven, wie den ander door behendigheid des verstands de loef zal afsteken. Verliest iemand op deze wijze huis en hos: habeat sibi! Wie willens in het water loopt, verwondere zich niet, wanneer hij daarin omkomt.
Als een tweede zijtak der bovengemelde kunst zijn de beknibbelingen en ontvreemdingen van allerlei soort te beschorwen. Zij, die openbare kassen besturen, maken dikwijls een zeer vruchtbaar gebruik van dit verrijkingsmiddel. Wie zich daarmede wil bezig houden, doet zeer wel, wanneer hij diegenen, welke aangesteld zijn om de contrôle over hem te houden, op eene gepaste wijze aan het gewin laat deelnemen, en hun met eenig afval daarvan den mond stopt. Agiotage en uitleening der openbare gelden voor eigene rekening zijn gewone kunstgrepen zoodaniger speculanten. Doch, willen zij het handwerk in het groot drijven, zoo gaan zij met de geheele kas door. Alsdan, evenwel, moeten zij de voorzigtigheid gebruiken, terstond na de ontvlugting, een anderen rok aan te trekken, en den tot hiertoe gedragenen aan een' of anderen eerlijken kerel te schenken, opdat de aanschrijving niet op hen, maar op den eerlijken kerel passe, door wiens gevangenneming en overbrenging zij de nasporingen der spionnen ontgaan, en tijd winnen, zich en hunnen schat naar Amerika of het voorgebergte de goede Hoop in zekerheid te brengen.
Een derde verrijkingsmiddel van deze soort is het bankroetéren of accordiren; de kunst, namelijk, om, door vertooning van geruïneerd vermogen, zijne schuldeischers tot

{==684==} {>>pagina-aanduiding<<}
eene zachte behandeling te bewegen, om daarna wederom met te meer glans te kunnen optreden.
Justinianus en andere groote wetgevers hebben het bankroet wel niet onder de modi acquirendi aangehaald. Doch, wie menigen bankroetier, in zijn' met vier Izabellehengsten bespannen prachtigen wagen, zijne verhongerde en met lompen gedekte crediteuren ziet voorbijrijden, die overtuigt zich ligt van de gaping in onze wetboeken. Hoe zal men zich ook de verschijning eens mans, die onlangs nog met een afgesleten rok rondliep, en in wiens huis men niets dan een paar gebrokene driestallen en een strooleger vond, maar die nu in het rijkste gewaad ter wereld, naast eene met briljanten versierde favorite, naar zijn zomerverblijf rijdt, en daar de champagne bij stroomen vloeijen laat, anders verklaren, dan door een gelukkig bankroet? Doch, willen wij van dit verrijkingsmiddel gebruikmaken, dan moeten wij het slim overleggen. Ik vooronderstel, dat wij ons door belangrijke aankoopen van geaccrediteerde waren geborgen hebben, doch nu door onze schuldeischers gedrongen worden. Wij laten hierop onzen voorraad, zoo hij nog niet tegen geld mogt zijn verwisseld, benevens alle onze kostbaarheden, huisgeraden en baar geld, van tijd tot tijd, onder beschutting van den nacht, bij een' of anderen dienstvaardigen vriend in bewaring brengen, en houden slechts zoo veel gelds terug, als gevorderd wordt, om de regterhand der Justitie, te weten die des Executeurs, te verzilveren, ingevalle hij misschien onze geheime praktijken op het spoor mogt gekomen zijn. Eene pligtschuldige aankondiging dezes inschikkelijken mans, dat er geen voorwerp tot onderpand bij ons te vinden is, gepaard met den poveren tooi, in welken wij op straat verschijnen, ontslaat ons van de regterlijke vervolging, stemt onze schuldeischers tot barmhartigheid, en maakt hen gereed om met ons tegen zekere procenten een vergelijk te treffen, of wel hunne vordering geheelenal te laten varen. Zijn wij eerst zoo ver, dan hebben wij gewonnen spel, verschijnen langzamerhand weer
op de beurs, doen nieuwe zaken, en loeren op het gunstig oogenblik, om ons vermogen door een' soortgelijken kunstgreep te kunnen verdubbelen. Op deze wijze redden wij te gelijk onzen goeden naam, en zijn in staat, ons bedrijf op onze eigene woonplaats met den schijn eens eerlijken mans voort te zetten. Doch, is ons de zoogenoem-
{==685==} {>>pagina-aanduiding<<}
de goede naam onverschillig, en denken wij als diogenes: Laten ze mij maar schelden, kloppen en aan de kaak zetten, wanneer ik er slechts niet bij ben, - zoo doen wij beter, ons met ons gansche vermogen uit de voeten te maken, en onzen schuldeischers het ledige nest te laten.
Een vierde verrijkingsmiddel van deze soort is de woeker, of de kunst om door de magnetische kracht van eenen daalder tien anderen uit den zak te praktiseren.
Er zijn, namelijk, oogenblikken in het menschelijk leven, (en de Hemel spare ons de droevige ondervinding!) dat het geld zulk eene tooverkracht oefent, dat wij, om tot deszelfs bezit te geraken, huis, hof, vrouw en kind, ja, zoo het er op aankwam, lijf, eere en zaligheid zouden verpanden. Zulke oogenblikken weten schrandere speculanten te gebruiken, daar zij door den klank eeniger goud- en zilver-munten dermate onze ooren weten te kittelen, dat wij bereid zijn, in plaats van honderd, duizend te schrijven, en huis en hof te pand te zetten. Inderdaad maakt het gezigt der blinkende specie ons dikwijls zoo blind omtrent ons ware voordeel, dat het ons ligtelijk gaan kan als dien eerlijken boer, die van eenen staatsburger der Israëlitische volkplanting eenen daalder leende voor tien jaar, daarvan eene schuldbekentenis liet opmaken, zijn' rok te pande gaf, en zich teffens liet welgevallen, dat de Israëlitische staatsburger denzelfden daalder, als voorschot op de toekomende tienjarige renten, terugnam; zoodat de eerlijke boer eigenlijk niets ontvangen, en echter eene schuldbekentenis gepasseerd, en bovendien zijn' rok uit de handen gegeven had. Ik vraag: wie is hier te veroordeelen? De boer, die met opene oogen niet zag, of de Oud-testamentelijke geloofsgenoot, die zich deszelfs domheid ten nutte maakte? Men wil den woekeraar zwart maken, en hem in de cathegorie der bedriegers plaatsen; doch met wat regt, weet ik niet. Wie kan opregter en opener te werk gaan dan hij? ‘Hier,’ zegt hij, ‘hebt gij de verlangde 15 rijksdaalders; maar zet u, en schrijf 50!’ Heest hier misleiding, bedrog plaats? In geenen deele! Wanneer ik eenen zienden zeide, dat zwart wit is, wie zou dán zelfs beweren, dat ik hem wat wijsgemaakt heb? - Daarom is dan ook, met de toenemende verlichting, de woeker dermate tot aanzien en eere geraakt, dat zelfs aanzienlijke lieden zich niet schamen, denzelven als een voordeelig
bedrijf te beschouwen, en dat wij

{==686==} {>>pagina-aanduiding<<}
de uitdrukking: onze lieden, thans met gelijk regt op de belijders van het Christendom kunnen toepassen.
Eene dergelijke praktijk is de effecten-negotie, of de handel in staatspapieren.
Hier heeft het genie en de vindingskracht des meesters een wijd veld: want alles hangt hier deels aan de berekening van staatkundige conjunctien en constellatien, deels aan de kunst van misleiden. In het eerste geval moet men in staat zijn, de mannen, die aan de groote Pharo-bank der staatsaangelegenheden zitten, in de kaart te kijken, doordien van hun kaartmengen het rijzen en dalen des politieken barometers, en dus ook der staatspapieren, ashangt. Doch, daar maar al te dikwijls het toeval de groote bankhouder is, die de kaarten meleert, zoo is gewoonlijk deze berekening een misselijk ding, en wij gaan dus zekerder, wanneer wij zelven der staatkunde voorarbeiden, dat is te zeggen, wanneer wij door welverzonnene berigten en uitgestrooide geruchten van gewonnene of verlorene veldslagen, van geslotene verbonden of afgebrokene onderhandelingen, enz. op het stijgen of zakken der staatspapieren zoeken te werken, naardat het eene of het andere tot ons voordeel gedijt. Willen wij de misleiding versterken, dan moeten wij het verdichte berigt door zoo even ontvangene brieven en depeches uit Londen, Parijs, Weenen of Petersburg nog eenen grooteren schijn van waarheid zoeken te geven, of een' of anderen handelsvriend, die in het geheim is, zoo even met extrapost van deze of gene groote plaats aankomen, en door hem het berigt bevestigen laten.
Als een zeer werkzaam verrijkingsmiddel is ook het leverings- of verzorgings-wezen te beschouwen, of, juister gesproken, het niet leverings- en zelfverzorgings-wezen. Reeds frederik de groote duidde eenen verarmden leverancier, die eigenlijk tot de ongeloofelijke verschijnselen behoort, met den naam eens bekenden diers aan, hetwelk te noemen de eerbied mij belet, daar hij aan de kribbe gestaan had, zonder te vreten. En inderdaad, zoo ik door den Koning van Egypte opgeroepen ware, om zijnen droom van de zeven vette en zeven magere koeijen uit te leggen, ik zou hem geantwoord hebben: Groote pharao! de zeven vette koeijen zijn de leveranciers uwer armee; de zeven magere, die door dezelven opgevreten werden, zijn uwe soldaten en

{==687==} {>>pagina-aanduiding<<}
onderdanen. (*) - Wie bij dit bedrijf, of liever misdrijf, fortuin wil maken, die moet zich als den voogd der armee beschouwen. Gelijk een wakker voogd zijne aanbevolenen nu en dan door vasten in de deugd der onthouding oefent, zoo moet ook hij zijne pleegkinderen, de soldaten, de school der ontbering doen doorgaan, en zoo tot ware soldaten opleiden; doch intusschen niet nalaten, hun de vastendagen als etensdagen aan te rekenen, of te verrekenen, gelijk de Practici het zeer zinrijk en treffend noemen. Met één woord, hij moet het daarop toeleggen, dat hij eene krijgs-hongerschool oprigte, in den smaak der Chinesche, van welke lichtenberg spreekt, om den man te gelijken, die dengenen, welke hem om een brood bad, een' steen aanreikte, als waardoor zeer gepastelijk een leverancier is te verstaan.
Eindelijk was het hier nog de plaats, aan spionnéren en landverraderij te gedenken.
Dan, daar de ondervinding leert, dat zelfs de meesters in dit bedrijf zich ten aanzien des gehoopten loons plegen te verrekenen, omdat diegene, welke zich van hen bedient, zelden geheugen voor hunne diensten heeft, maar dezelven veeleer, van wege hun gevaarlijk talent, na gemaakt gebruik, van zich te verwijderen zoekt, zoo willen wij elken goeden Christen, die zijnen hals en zijne zaligheid liefheeft, in allen ernst hetzelve ontraden.
En hiermede, mijne Heeren, heb ik de voornaamste kunstgrepen en praktijken toegelicht, van welke schrandere lieden zich bedienen om tot rijkdom te geraken, in zoo verre, namelijk, derzelver tewerkstelling met gevaar van lijf, leven, goed en eere verbonden is. Er bestaan wel nog eene menigte anderen, die tot deze rubriek behooren; maar allen toe te lichten, zou ons in een te wijd veld voeren. Laten wij, derhalve, thans tot de gevaarlooze verrijkingsmiddelen overgaan.
Dezen verdeel ik in zulken, die tegen bijzondere personen, en in zulken, die tegen het publiek gerigt zijn, al naardat wij, namelijk, op het vermogen eens bijzonderen persoons, of op dat des geheelen publieks, de oogen slaan.
Onder de eersten verdient de erfkruiperij eene bijzondere vermelding. Wij bedoelen daarmede de kunst, om, door

{==688==} {>>pagina-aanduiding<<}
allerlei bogten en wendingen, zoodanig in de gunst eenes rijken en gebrekkelijken persoons te kruipen, dat hij of zij ons tot erfgenaam maakt.
Deze kunst vooronderstelt alzoo, behalve eene groote gave om zich mooi voor te doen, eene niet min groote volstandigheid en geduld, en daarenboven grondige kennis van den mensch in het algemeen, benevens bijzondere kennis van de zwakke zijden des persoons, tegen welken onze plans gerigt zijn. Wij moeten, derhalve, zijne luimen, gebreken, behoeften, neigingen en begeerten tot het voorwerp onzer ijverigste beoefening maken. Inzonderheid vallen oude lieden, wanneer zij den beenderman met den zandlooper en de zeissen voor zich zien, zeer ligt in eene vrome verlegenheid, waarvan voor slimme lieden een wonderbaar gebruik is te maken. Bejaarde juffers, of zoogenaamde oude vrijsters, hebben veelal zwak voor katten, honden, apen, papegaaijen en dergelijke dieren; waarom men zich wachten moet om het met deze gunstelingen te verkerven, maar veeleer trachten, door een voorkomend gedrag jegens dezelven, ons den weg tot het hart van derzelver meesteresse te banen. Somtijds ook zijn jeugdige vlammen in staat, de ijskorst van een oud harte te doen smelten: men late het dan aan teedere blikken, zuchten en liefdebetuigingen niet ontbreken. Met één woord, men late geen' kunstgreep onbeproesd, om zich regelmatig in de gunst der bedoelde persoon, en door deze in hare nalatenschap, in te dringen.
Daar het ook niet zelden het geval is, dat ons bij zulke speculatien natuurlijke erven of andere personen in den weg staan, die aanspraak op de rijke erfenis zouden kunnen maken, zoo moeten wij er op bedacht zijn, dezen door allerlei slimme kunsten der intrigue en kabaal uit de gunst der bearbeide personen te dringen, en op deze wijze ruimbaan te maken.
Dit zijn echter slechts wenken. Wie met den natuurlijken aanleg tot erfkruiper uitgerust is, dien zullen zij genoeg zijn.
Een ander even zoo belangrijk middel van deze soort is het betrouwen, of de speculatie op een rijk huwelijk.
In het algemeen geldt hier hetzelfde, wat bij het evengemelde is gezegd, slechts met dit verschil, dat het er hier dikwijls op aankomt, de gave der veinzerij door uitwendige, de zinnen streelende voortreffelijkheden te hulp te komen.

{==689==} {>>pagina-aanduiding<<}
Want in het veld der liefde zegepraalt maar al te dikwijls eenvoudigheid, met schoonheid gepaard, over de sijnste machinatien des verstands. Een verstandig man laat zich, echter, door een enkel blaauwtje niet afschrikken, zijn voornemen te vervolgen. Zelfs een steenen hart wordt door volstandigheid vermurwd; en even als wij eenen indringenden krulhond, dien wij tienmaal van ons gestooten hebben, en die voor de elfde keer kruipend, kwispelstaartend en handenlikkend terugkeert, eindelijk in genade de hand reiken, zoo wed ik tien tegen één, dat ook eindelijk hart en hand van de vrijster dengenen ten deel worden, die zich door herhaalde uitvallen niet laat afschrikken, den meermalen afgeslagen slorm te vernieuwen. Immers het vrouwelijk hart is zeer tot medelijden gestemd, en weten wij dit op onze zijde te brengen, zoo geeft zich de kommandant ten laatste op diseretie over.
En aldus verklaar ik mij het verschijnsel, dat dikwijls de schoonste vrouwen aan de leelijkste mannen hare hand schenken. Of is het welligt vrouwelijke berekening, die de schoonheid door de tegenwerking met leelijkheid nog meer zoekt te verheffen? Ik wage het niet, hierover te beslissen.
Dikwijls ook staat de stijfhoofdigheid van eigenziunige vaders, moeders of voogden den huwelijksspeeulant in den weg. In zulke gevallen weten zich handige lieden daardoor te redden, dat zij het voorwerp hunner aanzoeken in een' zoodanigen toestand zoeken te verplaatsen, als den wederstrevigen oude tot het geven des jawoords geneigd maakt. Practica est multiplex.
In het veld der liefde doorkruisen elkander nog wel ontallijke hoofd- en bijwegen, om tot rijkdom te geraken; doch vele van dezelven zijn al te slijkerig, dan dat ik het wage, mijne geëerde hoorders dezelven langs te voeren. Slechts twee wil ik nog kortelijk gedenken, op welke vele zoogenaamde honnette lieden voor pleizier wandelen. Zij heeten koppelarij en huwelijksmakelarij. Met name is de eerste als een middel aan te prijzen, niet alleen om rijk te worden, maar ook om tot een voordeelig ambt of tot eene sine-cura-plaats te geraken, bijzonder wanneer men niet te vies is, om het voorwerp eener aanzienlijke belustheid, door priesterlijke vereeniging, weer tot eere, of liever tot nog grootere oneere, te brengen.
Laten wij nu eindelijk die kunstgrepen vermelden, welke

{==690==} {>>pagina-aanduiding<<}
er op berekend zijn, ons met het geld van het publiek te verrijken.
Hier kan men met regt zeggen: zij heeten legio. Ieder koopman, ieder handwerker, ieder kunstenaar, ieder professor, advocaat en arts doelt immers op de beurs van het publiek. Doch van hen kan hier slechts in zoo verre gesproken worden, als het er op aankomt, de bijzondere kunstgrepen toe te lichten, van welke zich velen dezer heeren met goed gevolg bedienen, om hun bedrijf of hunne kunst eene ruimere vlugt te verschaffen. Deze praktijken behoeft wel diegene niet, welke als kunstenaar door genie en vlijt, als professor door geleerdheid, als arts en advocaat door praktikale kennis, als koopman door speculatie en industrie, als handwerksman door vlijt en spaarzaamheid weet voort te komen. Dan, dergelijke eigenschappen zijn eens ieders zaak niet. Genie is een geschenk des hemels, dat men zich zelf niet geven kan; arbeid, vlijt en studie, wederom, vorderen inspanning van ligchaam en geest, en voeren slechts langzaam naar het doel, zoodat diegenen, welke den rijkdom op dezen weg zoeken, dikwijls, wegens den velen arbeid, moeite en tijd, het leven zelve verliezen, zonder tot het doel geraakt te zijn. De ondervinding leert zekerlijk wel, dat lieden, die een' penningshandel met zwavelstokken begonnen, het eindelijk, door ijzeren kunstvlijt en zelfverloochening, zoo ver bragten, dat zij in de grootste handelplaatsen kantoren hielden, en door het uitgebreid debiet hunner zwavelstokken een ontzaggelijk vermogen te zamen hoopten. Doch het is in geenen deele mijn oogmerk, de slakkewegen en doornepaden aan te wijzen, die tot rijkdom voeren. Dan toch had ik mijne hoorders slechts toe te roepen: ‘Arbeidt en waakt! zweet en ontbeert! opdat gij op het einde uwer dagen zwelgen, en de handen in den schoot leggen, of uwe lagchende erfgenamen een groot vermogen nalaten kunt.’ Mijn thema is veeleer, te toonen, hoe men de doornepaden ontwijkt, en langs den gemakkelijksten weg tot rijkdom geraakt. Ik merk, derhalve, aan, dat schrandere lieden zekere
kunstgrepen bedacht hebben, waardoor zij het gebrek aan bovengemelde eigenschappen vergoeden.
Deze kunstgrepen laten zich tot den algemeenen regel brengen: ‘Luid de klok! maak geschreeuw en opzien! wek nieuwsgierigheid, en vlei den tijdgeest en de mode!’ Want

{==691==} {>>pagina-aanduiding<<}
het opzien makende en nieuwe heeft eene zoo aantrekkende kracht, dat men daarbij het betere, nuttigere en schoonere over het hoofd ziet, wanneer dit noch in het oog vallend, noch nieuw is. Dezen regel volgt daarom ieder suijder, die op zijn uithangberd, in den vorm van schild, met ellenlange gouden letteren verkondigt, dat de Parijsche kleedermaker of kostuumkunstenaar N.N. hier zijne werkplaats heeft; ieder kapper, die zich eenen haarkunstenaar, of artiste pour la coupure des cheveux, noemt; ieder ordinarishouder, die zijne gaarkeuken in eene restauration verdoopt; ieder vischboer, die zijnen nieuwen haring of gerookten zalm in de courant aanprijst; ieder straatjongen, die zijne nienwe extra-tijding met gillende stem uitschreeuwt; ieder boekhandelaar, die met reusachtige letteren uitbazuint, dat dit of dat geschrift bij hem is uitgekomen; ieder schrijver, die door eenen of anderen brommenden of pralenden titel, als vuurbrand, donderklooten, bluschemmer, helsche steen, bliksemschicht, Europisch volksverbond, enz. opzien te verwekken, of in eene namelooze zelfkritiek te bewijzen zoekt, dat hij ons gaarne tot zich verheffen zou, zoo er slechts zalf aan ons te strijken ware; ieder arts, die, aan het bed zijns doodgeklisteerden patients, met Hippocratische wijsheid doceert, dat denatus methodice van de wereld gescheiden is; ieder regtsgeleerde, die in zijne deductie een korreltje pandektenvernuft uit een stroomagazijn van citatien perst, om te toonen, dat zijne partij een weetniet is; iedere hetaere, eindelijk, die hare naaktheid ten toon draagt, om haar publiek tot zich te lokken.
Van dezelfde waarheid is ieder professor doordrongen, die door ingevlochtene zetten en kluchten de lachlustige studenten aan zijne katheder te boeijen zoekt. Overeenkomstig met dezelve, houdt een ander eene voorlezing over de schedelleer, dewijl hij vooruitziet, dat iedereen' de nieuwsgierigheid kwellen zal, om te weten, of hij met een vossen- of ezels-orgaan begaafd zij. Een derde geeft mimische vertooningen, omdat iedereen begeerig is, Godinnen en monsters door eene kunstenares afgebeeld te zien, die toch zoo menschelijk is. Nog anderen kondigen levende beelden aan; want natuurlijk wenscht ieder te weten, hoe men het zal aanvatten, om de natuur als 't ware onderst boven te zetten, en haar tot eene nabootster of veeleer naäapster der kunst te maken. Nog een ander kondigt eene voorlezing over de kunst

{==692==} {>>pagina-aanduiding<<}
om rijk te worden aan; immers de geheele wereld brandt van begeerte, in de geheimen dezer kunst ingewijd te worden. Nog anderen kondigen een Melodrama of eene dramatische akademie aan, dat is te zeggen, een mikmak van tooneelvertooningen en muzijkstukken, waarbij men te moede is als in een gekkenhuis, waarin dermate zonder zamenhang of orde door elkander gesnaterd en gehuild wordt, dat men ten laatste niet weet, waar men zijn hoofd gelaten heeft. Nog anderen treden als buiksprekers, onzigtbare meisjes en sprekende Sirenen op. In het kort, een ieder zoekt gerucht te maken, en hans nord na te volgen, die uitbazuinde, hij zou door den hals van eene slesch kruipen, maar, zonder dit moeijelijk vraagstuk op te lossen, met het geld des publieks doorging.
Wie, derhalve, als kunstenaar zijn geluk wil maken, die trede met eene of andere nieuwe uitvinding in het rijk der kunsten op. Hoe doller, hoe beter. Het komt er maar op aan, dat zij door nieuwheid en zonderlingheid opzien en verwondering wekke, en met kwakzalverij aangekondigd worde; dan zal de toejuiching der menigte niet uitblijven.
Ja, ik ben overtuigd, dat, zoo ergens een spotvogel eene muzikaal-dramatische honden- en katten-akademie aankondigde, en, door eene dezen dieren aangedane pijniging, eene soort van Melodrama voortbragt, dit eene zeer voordeelige speculatie zou zijn.
Wie als auteur fortuin wil maken, die zoeke den geest des tijds tot zijn oogmerk te gebruiken. Wanneer iedereen den heerschenden afgod huldigt, zoo steke hij mede de bazuin des lofs. Wanneer vrijheid en vaderland de heerschende rigtingen zijn, zoo zette hij de trompet van vrijheid en vaderland aan den mond. In het kort, ieder hange slechts een uitlokkend bord uit, en de menigte zal hem toestroomen.
En hiermede, mijne Heeren, sluit ik deze voorlezing, met den wensch, dat de leer, welke ik gezaaid heb, spoedig gouden vruchten drage, en zich praktisch bevestigen moge. Het zij zoo!

Historische anecdote.

In een, verleden jaar, te Parijs verschenen geschrift, onder

{==693==} {>>pagina-aanduiding<<}
den titel: La theorie des Factieux, par fonvielle, wordt het volgende verhaald.
Een glas wijn, op de grenzen van Rusland te veel gedronken, is de oorzaak, dat wij eenen 18den Brumaire, een Consulaat, een Keizerrijk, en dat alles gekregen hebben, wat daarop, in plaats van eene schoone en goede omwenteling, gevolgd is, die de bourbons, in den persoon van lodewijk XVIII, op den troon zou gesteld hebben. Zonder dat on elukkige glas wijn, zou deze Monarch nu reeds sedert vijftien jaren Frankrijk gelukkig hebben gemaakt. Men heeft mij deze zaak dus verhaald:
Een onzer Directeurs, die gewisselijk een nader regt op den degen des Groot-Connetabels gehad had dan buonaparte, had al vroeg Frankrijks ware stemming juist doorgrond, en zich den vereerenden, maar zwaren pligt opgelegd, den wensch der natie te bevredigen.
Eene geheime negotiatie met Mitau had zijn beslag gekregen; het kwam nog maar alleen op de uitvoering aan (*).
Lodewijk XVIII zou, door eene Koninklijke oorkonde, Frankrijk eene Constitutie geven, waarover men het met den Directeur eens geworden was, die alle staatkundige en territoriale belangen ontzag, welke de Koning, uit eigene beweging, nu vóór een jaar, onder den onkwetsbaren waarborg zijner eigene zachtaardigheid en regtschapenheid gesteld heeft.
De Koning zou incognito uit Mitau vertrekken, zich op de grenzen van Frankrijk laten vinden, en zich vandaar naar de Tuilerien begeven; uit welk middelpunt de, spoedig tot den rang van Connetable verhevene, Directeur aan de spits der troepen zou zijn opgebroken, om in Parijs den, in zijne staten teruggekeerden, Koning van Frankrijk te proclaméren.
Een Courier, gereed om te paard te stijgen, verwacht nog alleen de depêches voor lodewijk XVIII; slechts ééne zaak vertraagt zijne afreize.
De Russische Keizer had, bij het gezigt des verwarden toestands, in welken zich Frankrijk, bij de nadering van 18

{==694==} {>>pagina-aanduiding<<}
Brumaire, berond, nieuwelings eene Ukase uitgegeven, welke allen Kommandanten aan de grenzen van zijn groote rijk beval, geenen vreemdeling de binnenkomst in het Russische gebied te vergunnen, voor en aleer zijn, naar Petersburg gezondene, paspoort hem met het visa des Ministers van Buitenlandsche Zaken was teruggezonden geworden.
Wierd deze Ukase ook ten opzigte van den, door den aanstaanden Connetable afgezondenen, Courier ten uitvoer gebragt, dan werd de gelukkige uitslag der gansche omwentelinge twijfelachtig. Het kwam er derhalve op aan, den Courier van deze Ukase te bevrijden, opdat zijne reis door niets mogt worden opgehouden. Men wendde zich daarom tot den Russischen Gezant, en deelde hem de zaak in vertrouwen mede, welke dien oogenblik op het tapijt was. De aan lodewijk XVIII gerigte depêches werden niet voor hem verborgen gehouden. De Gezant bedacht zich niet lang. Hij schreef een' brief aan den eersten Russischen Kommandant, aan wien zich de Courier vertoonen mogt, en verzocht, terwijl hij voor de gevolgen instond, dat de Ukase op dezen Courier niet zou worden toegepast.
De Courier vertrok. Aan de Russische grenzen komende, werd hij aangehouden. Hij moest den Gouverneur spreken; doch, het was middernacht, en Z. Excell. sliep; ‘hij kon tot morgen-ochtend wachten.’ De Courier zeide: dat zijne reis voor Europa van het hoogste belang was; dat hij een' brief aan den Kommandant had van den Russischen Gezant te Parijs; - hij bad dringend, dat men toch terstond den brief overgave, en hem intusschen maar paarden tot voortzetting van zijne reis mogt verschaffen. Men kon langen tijd tot geen besluit komen. Eindelijk zou de Heer Kommandant gewekt worden. Doch, ongelukkigerwijze had Mijnheer bij zijn soupé een glas wijn te veel gedronken, en het storen van zijnen slaap bragt hem niet in de beste luim. Hij verschoof daarom de gansche zaak tot den volgenden dag, en wilde weer inslapen. Men waagde het, hem toe te spreken, sprak van een' uit Frankrijk aangekomen Courier, die verder wilde, en die beweerde, eenen brief van den Russischen Gezant te hebben, die hem dit veroorloofde. ‘Er is eene Ukase, die dat niet hebben wil,’ snaauwde de reeds half weer ingeslapene Kommandant. ‘En al ware het de Keizer zelf,

{==695==} {>>pagina-aanduiding<<}
hij zou niet verder. Morgen! morgen!’ en daarmede legde Mijnheer zich weer op zijn oor.
Des anderen morgens werd de Courier bij hem gebragt, en overhandigde Zijner Excell. den brief des Russischen Gezants. Hij stond op het punt van heengelaten te worden, met verlof om door te trekken; daar herinnerde, ongelukkigerwijze, een Secretaris den Kommandant aan hetgeen hij wegens de Ukase gezegd had. ‘Heb ik dat gezegd?’ riep hij. - ‘Ja, Uwe Excell.,’ antwoordde een andere Secretaris; ‘maar gij hadt den brief van den Gezant toen niet gelezen.’ - ‘Het geldt hier geen' Gezant,’ hernam de Kommandant, die het aan zijne eer verschuldigd te zijn geloofde, hetgeen hij tusschen wijn en slaap gezegd had, niet terug te nemen: ‘ik had gelijk; de Ukase moet gevolgd worden.’ En men kon hem daarvan niet afbrengen.
De pas des Franschen Couriers moest naar Petersburg reizen, en vandaar naar de grenzen terugkeeren. Ondertusschen landde buonaparte te Frejus, en - het overige is bekend. Zoo veel heeft soms een glas wijn te beduiden!
Wij hebben deze Anecdote opgeteekend ten genoegen der genen, die gaarne groote gebeurtenissen uit kleine oorzaken zien ontstaan, of ook daardoor verhinderen en wijzigen.






Aan den dichter H. Tollens, Cz. Ridder van de Orde van den Nederlandschen Leeuw, enz. enz. (*).


Toen Neêrland nassau's telg met peter's bloed zag paren, 
Toen sprak het tot den rei der achtbre priesterscharen, 
Die 't eerbiedwaardig koor des Kunstengods bewaakt: 
‘Op, dichters! 't eerloof blinkt, Apollo's lauwer kraakt; 
Zingt nassau's trouwverbond voor 't oor der wereldvolken, 
En zijt van mij, ik wil 't, getrouwe en achtbre tolken: 

{==696==} {>>pagina-aanduiding<<}

Ontsteekt het offervuur, ter eer van 't vorstlijk paar; 
De wierook stijge omhoog bij 't klinken van uw snaar; 
Vlecht voor Oranje's roem en Rusland's glorie palmen; 
Laat van uw feestgejuich, alom, mijn grond weêrgalmen; 
Zingt anna's reine deugd en willem's heldenmoed, 
En viert het huwlijksfeest van zoo doorluchtig bloed!’ 
 
De stem van Neêrland zweeg, maar klonk nog in de koren, 
Waar de achtbre priesteren der kunsten Godspraak hooren, 
Toen elk greep naar zijn lier en stemde 't speeltuig zacht, 
En tokkelde de snaar met geestdrift, vuur en kracht, 
En deed het hoogst gevoel op blijde galmen stijgen. 
Dan, midden in 't gejuich, hoor ik de harpen zwijgen; 
Geen citer klinkt er meer; bewegingloos en stom 
Zit Neêrland's bardenschaar in 't zwijgend heiligdom: 
Op ééns ruischt hun een galm, als van een' God, in de ooren; 
Elk legt zijn speeltuig neêr, om naar dien galm te hooren, 
En voelt zijne onmagt, bij het klinken van een' toon, 
Die 't schittrend kenmerk draagt van 't éénig, ware schoon. 
Elk zwijgt, en waant dat hij der kunsten God hoort naken, 
En ziet een heller vlam op 't heilig outer blaken: 
Hij komt, de God! Hij komt! Verhoogt u, wand en boog! 
Hij komt, en slaat alom zijn zacht en zeegnend oog; 
Hij komt, de God! Hij komt! Hij spreekt: ‘Mijn priesterscharen! 
Die voor mijn' eerdienst waakt, mijn' tempel blijft bewaren, 
En thans, door de eer genoopt, het vorstlijk hoogtijd viert, 
Voor anna kransen vlecht en nassau's schedel siert; 
'k Vereer u, om dit doel; 'k erken u voor mijn zonen, 
En altijd zal mijn gunst uw zucht voor Neêrland loonen: 
Maar 't vorstlijk huwlijksseest, waartoe ge uw harpen snaart, 
Moet statig zijn gevierd, en zij mijn zangkoor waard'. 
'k Wil, in dit plegtig uur, een van mijn waardste loten 
Doen spelen op mijn lier, naar gouden hemelnoten: 
Op hem is reeds mijn geest, in stroomend vuur, gedaald, 
En, priesters! 't zij uw roem, dat gij zijn lied herhaalt.’ 
Op ééns verdween de God; en Neêrland's bardenscharen 
Verbeidden met ontzag, wie Febus lier zou snaren: 
Nu, tollens! traadt gij voor, bezield met godlijk vuur, 
En 't schaatrend Iö klonk langs tempeltrans en muur: 

{==697==} {>>pagina-aanduiding<<}

Gij stemt den feestzang aan, nooit grootscher aangeheven; 
Schept beelden, hemelsch schoon, bezield met eigen leven; 
Schokt, treft, verheft en roert, verteedert ons gemoed, 
Ontvoert ons aan het stof, en zet het hart in gloed. 
 
Bij 't lieflijk klinken van uw snaren, 
o Roem van Neêrland's harpenaren! 
Prijkt nassau's krans van lauwerblaren 
Met rijker glans en eedler schoon: 
En Spanje's grond en Neêrland's velden 
Verheffen hem, het puik der helden, 
Wiens naam zijn grootheid blijft vermelden, 
Als waardig' Erfgenaam van Neêrland's vorstenkroon. 
 
Geen lof van trotsche werelddwingren 
Verheft gij, met ontwijde vingren: 
Neen: 'k zie u 't heilig eerloof slingren, 
Dat om paulowna's slapen zwiert: 
Haar deugden treffen meêr onze oogen, 
Haar waarde rijst meêr naar den hoogen, 
Voor Haar wordt meêr ons hart bewogen, 
Wanneer gij, eedle Bard! haar echtfeest statig viert. 
 
Als gij, omglansd met licht en stralen, 
Ons, in de krachtigste aller talen, 
Het helder, blij verschiet komt malen, 
Dat Neêrland troostvol tegenlacht; 
Dan weet ge ons aan uw' zang te boeijen, 
Dan doet ge ons oog een' traan ontvloeijen, 
Het hart van dank en wellust gloeijen, 
Bij 't gaadloos heil, dat ons, en ééns ons nakroost, wacht. 
 
Wie kan, als gij, de snaren dwingen? 
Zoo stout, zoo onnavolgbaar zingen, 
En elken weêrstand fier verdringen, 
Verwinnaar in het perk der eer! 
Wie poogt, met u, den kamp te wagen? 
Wie durft u in het strijdperk dagen? 
Wie tracht u Febus krans te ontdragen, 
En stort niet, duizlend, straks aan uwe voeten neêr? 

{==698==} {>>pagina-aanduiding<<}

Neen = niet vergeefs deedt gij u hooren, 
o Godspraak! in Apollo's koren; 
Gansch Neêrland neigt en hart en ooren, 
o Dichter! naar uw' toon en lied. 
De God der kunst, in u gevaren, 
Wrocht wondren door uw zachte snaren, 
En vlocht een' eerkrans om uw haren, 
Die altijd schittrend praalt en derft zijn' luister niet. 
 
Voor u het speeltuig fier te dwingen, 
En naar de onwelkbare eer te dingen, 
Om uwer grootheid waard' te zingen, 
Is 't waardigst, wat de kunst vermag. 
o Dichter! 't offer u te brengen, 
Den drank der Goden u te plengen, 
En lof en dank te zaam te mengen, 
Voegt hem, die, zoo als gij, der dichtren hemel zag. 
 
Voer ons, langs nooit aanschouwde dreven, 
Waaraan gij 't aanzijn hebt gegeven, 
Door u bezield met kracht en leven, 
o Dichter! naar 't gebied van 't schoon. 
Doe Neêrland's naam en roem weêrgalmen op uw snaren, 
o Roem van Neêrland's harpenaren! 
Wij blijven op uw grootheid staren, 
Als gij de glorie zingt van nassau's rijk en troon. 
 
w.h. warnsinck, bernsz. 
19 October, 1816. 





Tooverij.


Wat, wijsgeer! wilt ge 't menschdom leeren? 
Hoe kunstig uw betoog ook zij, 
Wat ge in uw scholen moogt beweren, 
Te sterk is u de tooverij. 
Neen, waag het niet, met haar te strijden; 
Den schepter zwaait zij ongestoord; 
Gij moogt der reden outers wijden, 
Zij brengt gestadig wondren voort. 

{==699==} {>>pagina-aanduiding<<}

Wie vaagt de sneeuw in paarlendroppen 
Van 't kwijnend struikje, dat herleeft? 
Wie is het, die den bloesemknoppen 
In éénen nacht ontwikkling geeft? 
Wie drijft den winter naar de polen, 
En roept den teedren nachtegaal? 
Wie werkt het bruidskleed der violen? 
Het toovren van den zonnestraal? 
 
Wat is het, als 't muzijk der woorden 
Een trilling in uw borst verwekt? 
Wat, als het malsche der akkoorden 
U onweêrstaanbaar tot zich trekt? 
Hoe noemt gij het, dat zachte streelen, 
Dat roeren van de melodij? 
Wie ook het godlijk lied moog kwelen, 
't Is Circe's kunst, 't is tooverij. 
 
Wat schuilt er in die lieve lonkjes, 
In 't blaauwe van dat maagdenoog? 
Wie schept, wie vormt die gloênde vonkjes, 
Die pijltjes op Cupido's boog? 
Wie voert hen 't kloppend harte binnen, 
En boeit het aan een koord van zij'? 
Wie leert dat hart het zalig minnen? 
o Jeugd! 't is Amor's tooverij. 
 
Wie heeft uw kracht, ô traan! berekend, 
Die boezems, zelfs van marmer, weekt? 
Wie maakt u ongezocht welsprekend, 
Wanneer gij tot de harten spreekt? 
Wie legde in uwe stille toonen 
De godentaal der poëzij? 
Ja, wijkt voor hem, Apollo's zonen! 
Natuur! het is uw tooverij. 
 
Wat wilt gij, vriendelijk gezigtje! 
Wat klemt ge u aan de moederborst? 
Zoekt gij slechts voedsel, vleijend wichtje! 
Neen, 't lesschen van den liefdedorst. 

{==700==} {>>pagina-aanduiding<<}

Geniet: de nektar vloeit u tegen, 
Bij 't zachtkens streelen van haar hand: 
Natuur werkt wondren allerwegen, 
Maar hier den schoonsten tooverband. 
 
Wat wilt gij haar dan wetten geven, 
o Wijsgeer! met wiens waan zij spot? 
Zij toovert elke bloem van 't leven, 
En vult den kelk van aardsch genot. 
Zij zwaait alom haar wigchelroede 
Voor 't oog, dat naauw een scheemring ziet. 
Gevoel dan dit onschatbaar goede: 
Haar kennen, vorscher! kunt gij niet. 
 
h. van loghem. 


De markies van Saint-Cyr.

Tijdens het Schrikbewind van robespierre in Frankrijk, was ook de Markies van saint-cyr door de gedrogten van den dag in de gevangenis geworpen. Men weet, dat de ongelukkigen van die dagen alsdan voor een Revolutionair Geregtshof kwamen. De regtspleging bepaalde zich hier daarbij, dat een der edele leden, die zich Griffier liet noemen, eene soort van Protokol hield, hierin bestaande, dat hij de namen en voornamen der voorgebragten vroeg en opteekende; welke lijst dan aan sansson (den beul) gegeven werd ter executie. De man dan, die de pen voerde, vroeg aan onzen Edelman: Hoe is uw naam en voornaam? - ‘Markies van saint-cyr.’ - Wat Markies! wij hebben geene Markiezen meer. Van saint-cyr? wat van! wij hebben geene Edellieden en geene van 's meer. - ‘Wel nu dan! saint-cyr.’ - Saints! Heiligen! wij erkennen geene meer. - ‘Cyr dan!’ - Hoe nu? eindelijk nog wel Sire! weet, dat Frankrijk geene Koningen, geene Dwingelanden meer wil. - ‘Zoo heb ik dan in 't geheel geenen naam?’ - Neen! en ik kan u niet op de lijst brengen. - Een wenk aan de dienaren deed den Markies ter gevangenis terugleiden, tot dat het Hoofd-monster viel, en de Edelman zonder naam met anderen ontslagen werd. - De Markies was Oom van den Generaal van dien naam, en leefde in 1804 nog aan het Hof van napoleon.





{==701==} {>>pagina-aanduiding<<}

Mengelwerk.

Aanmerkingen omtrent de Nederlandsche taal, bijzonder met betrekking tot de zuidelijke provincien. Door Mr. W.C. Ackersdijck, Vrederegter te Utrecht.

(Vervolg en slot van bl. 662.)

Het is wel met regt, dat men opgemerkt heeft, dat de Rederijkers in de zestiende eeuw onkundig waren van den trant en de maat in de Nederduitsche verzen; dat in die eeuw de taal vermengd werd met allerlei bastaardwoorden; dat men onder de bedervers der taal ook de Rederijkers moet tellen; dat zij brekebeenen waren, in vergelijking met coornhert, visscher en spieghel, die al die barbaarsche vuilnis van bastaard- en stopwoorden van tijd tot tijd versmeten; - doch het is niet met gelijk regt, dat men in Holland dat verwijt alleen of bij uitstek op de Vlamingen en Brabanders van dien tijd heeft toegepast. Neen; de werken van de gelijktijdige Hollandsche Rederijkers vertoonen geen meerder smaak, kennis van dichtmaat en zuiverheid van taal, dan die van de Vlaamsche en Brabandsche, zoo als de opstellen dier Rederijkers bij het eerste inzien genoeg aanduiden.
De kaart van uitnoodiging van de Rederijkkamer de blaauwe Akoleie, te Rotterdam, in 1561, begon aldus:

‘Rhetorica jent, en van complectie goet 
Haer dienaers met saluyt en dilectie groet.’ 

En wat verder:

‘Int vroe amoreux, int sotte scherpt u verstant, 
Wilt nu vaillant const en scientie wtgheven, 
Meer als derthien syllaben int resereyn niet plant 
Noch beneden thien moet er syn gheschreven.’ 


{==702==} {>>pagina-aanduiding<<}

Bij de zamenkomst der Rederijkers te Leyden, in 1596, vangt de prologus van Rethorica dus aan:

‘Noyt blyder dach, noyt vrolicker van geest 
Ick myn dagen des levens en hebbe geweest, 
Dan nu, omdat ick in myn presentie 
Myn discipels aenschou, die nu vereeren myn, 
Die so lange jaren onder 't cruys saten bevreest 
Van der Tyrannen gewelt, die welck met violentie 
My wilde heel uytroeden, maer deur patientie 
Heb ick haer verwonnen, en ben gecomen in myn eersten staet.’ 

De voorrede van de zoo evengemelde Rotterdamsche Rederijkkamer, bij de zamenkomst aldaar in 1599, begint aldus:

‘Als tyds bequaemheyt, en ons overheyts consent, 
Te ghelyck eendrachtich ons versoeck accordeerden, 
Hebben wy Blaeu Acoleykens, als u is bekent, 
Genodicht allen constliefhebbers ons ontrent, 
Om solveren diversche questien, die wy proponeerden.’ 

Is in dit een en ander meer dichtmaat, meer zuiverheid van taal, en vermijding van bastaard- en stopwoorden, dan bij de Vlaamsche en Brabandsche Rederijkers?
Inderdaad, er zijn er onder de Vlamingen en Brabanders geweest, die door hunne Hollandsche tijdgenooten in dit een en ander niet overtroffen werden. Welk een lof heeft niet de Antwerpsche anna bijns, in het begin der zestiende eeuw, wegens hare taal- en dichtkunde, verworven! - hoe weinig bastaardwoorden, hoe veel maat ontdekt men niet reeds in de hier voor vermelde, te Antwerpen in 1540 uitgekomen ‘Souter liedekens!’ De eerste Psalm begint dus:

‘Salich is die man, en goet gheheten, 
Die tot den boosen niet en gaet 
Noch bi den spotters is gheseten, 
Die in haer weghen niet en staet, 

{==703==} {>>pagina-aanduiding<<}

Maer in die wet van God den Heere 
Stelt sinen wille dach ende nacht, 
Ende op syn wet ghedencket seere 
Sal worden als een boom gheacht.’ 

Hoe ouderwets de Psalmberijming van den Vlaamschen datheen, van welke de Hervormden in de noordelijke provincien zich ruim twee eeuwen bediend hebben, geworden was, van overmatig gebruik van bastaardwoorden heeft men hem niet beschuldigd, maar zelfs hem zuiverheid en netheid van taal toegekend; en zijne taal in onrijm is nog zoo dragelijk, dat dezelfde Hervormden in de noordelijke provincien zich met de overzetting van den Heidelbergschen Catechismus en bijgevoegde Formulieren, door dien Vlaming omtrent den jare 1566 vervaardigd, en maar zeer weinig door g. van der heyden, een Brabander, in 1580 verbeterd, tot nog toe behelpen.
Hoe gebrekkig het werk der Rederijkers op het einde der zestiende eeuw, zoo wel in Holland als in Vlaanderen en Braband, ook was, uit derzelver maatschappij is toch het licht voor de Nederlandsche taalkunde opgegaan. Coornhert, visscher en spieghel waren zelf Rederijkers, en te dien tijde waren te Amsterdam de Rederijkkamers de witte Lavender en het Vijgeboomken Brabandsche Kamers, uit Antwerpen derwaarts overgekomen; en de Kamers de witte Angieren te Haarlem en de Oranje-lelie waren Vlaamsche Kamers.
Toen de Hollandsche coornhert in 1561 te Haarlem uitgaf: ‘Deerste twaelf boecken Odysseae bescreven int Griecx door den Poëet Homerum nu eerstmael wten Latyne in rym verduytsch door Dierick Coornhert,’ was hij waarlijk niet verder dan de Vlamingen en Brabanders gevorderd. Men leze slechts den aanvang:

‘Dicteert my, o Musa, een man vol listicheden, 
Die lange doolde, als hy Troyen had verdestrueert, 
Oock veel luyder zeeden sach met landen en steden 
Ende grooten druck ter zee in zyn hert heeft gheleden.’ 


{==704==} {>>pagina-aanduiding<<}

't Is waar, vele jaren later toonde coornhert in zijne werken, bijzonder in zijn: ‘recht gebruyck en misbruyck van tydlicke
    have,’ groote vorderingen in taal- en dichtkunde; maar toen ook was de Vlaamsche carel van mander evenzeer daarin gevorderd, zoo als blijkt uit zijnen ‘Olyfbergh ofte Poëma van den laetsten dagh,’ hetwelk hij in de voorrede zegt beschreven te hebben ‘in Vlaemsch dicht ende dat op de Fransche wyze, die sy vers communs heeten,’ en hij voegt er bij: ‘Soo vinde ick 't Vlaemsch met 't Hollantsch en ander inheemsche spraken teenen klomp versmolten so sacht so dwaeg ende so voeghlyck, dat mender lichter als in ander spraken (so veel my bekent zyn) alle meeninge cort ende claer mede uytbeelden can.’ Had men op dat werkje acht geslagen, men zou welligt in van mander's dichttrant zoo groot verschil met dien van coornhert niet gevonden hebben, om daarbij uit te roepen: ‘Zoo ver overtroffen de Hollanders reeds toen de Vlamingen!’ En waarlijk, zoo het mij toeschijnt, werden zij al twintig jaren vroeger overtroffen door den Brabandschen van marnix, wiens Psalmberijming reeds in 1580 te Antwerpen bij gillis de rave, te zamen met den Heidelbergschen Catechismus en de Formulieren, in druk uitkwam. Men heeft hem ook in Holland den lof van zuiverheid van taal en van verbeterden rijmtrant niet kunnen onthouden.
Zoo lang de zuidelijke provincien niet volkomen van de noordelijke afgescheiden, en de laatsten tot een' afzonderlijken staat vereenigd waren, en zelfs tot op het einde der zestiende eeuw, ontdek ik niet, dat men in Holland blijken van verdere vordering in de Nederlandsche taal- en dichtkunde dan in Braband gegeven heeft, en men schijnt toen in de zuidelijke provincien wel degelijk op dezelfde hoogte als in de noordelijke geweest te zijn.
Maar niemand kan ontkennen, dat het Holland was, waar, in den aanvang der zeventiende eeuw, het licht van

{==705==} {>>pagina-aanduiding<<}
beschaving ook voor onze taal- en dichtkunde opging, en zich vervolgens ook over de verdere noordelijke provincien, toen te zamen eene nieuwe Republiek uitmakende, verspreidde, en dat Braband en verdere zuidelijke provincien, te dien tijde daarvan afgescheiden en bij voortduring meer en meer verwijderd, van hetzelve zijn verstoken gebleven.
Evenwel de Nederlandsche taal geraakte in de zuidelijke provincien niet geheel verloren of in onbruik. Toen in den jare 1613, en dus gedurende het twaalfjarig bestand, de Haarlemsche Rederijkkamer, de Wyngaertrancxkens, eene kaart ter beantwoording eener voorgestelde vraag uitzond, geschiedde zulks ook aan de vrije Kamers in Braband, Vlaanderen en Henegouwen; en zij ontvingen daarop antwoorden, in Nederduitsche rijmen, van Rederijkkamers uit de Brabandsche steden Antwerpen en 's Hertogenbosch, (toen nog van de noordelijke provincien afgescheiden) uit de Vlaamsche steden Brugge, Oudenaarde en Diksmuiden, en van een particulier van Edinghen in Henegouwen, zoo als te zien is in derzelver werken, onder den titel van Der Reden-rycken Springh-ader te Haarlem in 1614 uitgegeven.
De wetten werden bij voortduring in die landtaal uitgevaardigd; onder andere strekken ten blijke de ‘Ordinantien stile ende maniere van procederen van den Souverainen Raede van Brabant by Hertog Albert en Hertogin Isabella gegeven den 13e april 1604;’ - het bekend zoogenaamd ‘Euwig Edict tot beter directie van de saecken van Justicie in de landen van herwaerts over,’ gegeven door gemelden Hertog en Hertogin den 12 Julij 1611, hetwelk niet slechts in het Fransch, zoo als men nu onlangs verkeerd heest opgegeven, (l'Observateur de la Belgique, Tom. I. pag. 408.) maar ook in het Nederlandsch is afgekondigd; terwijl het niemand kan verwonderen, dat zulks tevens in het Fransch geschiedde, vermits het niet alleen mede was ingerigt voor die van de tegenwoordige zuidelij-
{==706==} {>>pagina-aanduiding<<}
ke provincien, waar het Fransch algemeen aangenomen is, als Henegouwen en Namen, maar ook Arthois, Ryssel, Doay, Orchies, Valenciennes. - Wijders het Plakkaat op het stuk van beleiden, gegeven te Brussel den 10 Junij 1628; - ook voor andere provincien, als het Plakkaat rakende het bosch 's Hertogenwalt in den lande van Limburg van 18 Februarij 1662; - ‘Placcaeten geemaneert op het fait van de jaght en vogelrie in de Provincie Vlaendre,’ onder dien titel zaam gedrukt ‘tot Ghendt by F. en D. van der Ween woonende in de veltstraete in den gulden bybel 1725,’ waaronder Nederduitsche van onderscheidene jaren van de zeventiende eeuw, om geen meer dergelijke te noemen. Het eerste deel der Plakkaten van Vlaanderen was te Gent in 1559 gedrukt; het tweede deel kwam te zelfder plaatse in het licht bij de Wed. van den steene, met eene Nederduitsche voorrede of opdragt van dezelve aan President en Raadslieden des Konings in den Provincialen Rade van Vlaanderen, uit hare drukkerij den 20 Maart 1630; beide deelen werden mede aldaar in 1659 herdrukt, met eene waarschuwing, dat zulks was zonder eenige verandering; zij
zijn nog met verscheidene deelen vervolgd, waarvan het negende, onder den titel van tweede deel van den vysde Placcactboek, in den jare 1763. te Gent bij petrus de goesin is uitgekomen. Zoo ook gaf de Brabandsche Regtsgeleerde antonius anselmo de Plakkaten van Braband te Antwerpen in 1648 in twee deelen in het licht, die door j.b. christijn met twee deelen, te Brussel in 1664 en 1677 gedrukt, en voorts met meer vervolgd zijn, waarvan het tiende deel in 1763 is uitgekomen, alle onder Nederduitsche titels. - Anselmo zegt onder andere, in eene Epistola dedicatoria, voor het eerste deel geplaatst: ‘Spero, ut nostrates habituri non sint occasionem, ut ad mores externos et exoticas Francorum consuetudines decurrant, cum domo latae leges et vernacula jura fatis suppetunt.’ Zoo werden ook de kostuimen van

{==707==} {>>pagina-aanduiding<<}
Vlaanderen door l. van den hane te Gent, en de kostuimen van Braband door j.b. christijn te Antwerpen in 1682 in het Nederduitsch uitgegeven. In 1679 werd te Mechelen een werk gedrukt, onder den titel: ‘Tractaet van de grondt proceduren ofte van de uytwerckinghe van de acte hypothecaire door P. Cuypers, vermeerdert door G. Cuypers advocaeten in syn Maj. grooten Raede.’ - Zoodanige werken, waarvan het overbodig zou zijn meer op te noemen, strekken genoeg ten blijke van het voortdurend gebruik der landtaal in die provincien; en zulks niet slechts bij de mindere volksklassen, voor welke dezelve toch niet werden uitgegeven. Maar aanmerkelijk is ook te dien opzigte het verhaal van den toen rustenden tooneelspeler m. corver, in zijn' brief aan den Schrijver van het Leven van jan punt, te Leiden in 1786 gedrukt, bl. 18. De tooneelspeler jan punt, die in 1711 geboren was, en in 1733 met anna maria de bruin in het huwelijk trad, was in zijne eerste jaren door den tooneelspeler bor onderwezen. Punt had aan corver verhaald, dat bor veel had overgenomen van den zoogenaamden grooten baron, mede een tooneelspeler, dien hij bor, in zijne reizen met den troep van j. van rhijndorp in Braband en op den Franschen bodem, onder andere te Rijssel, dikwijls had zien spelen. ‘De Hollandsche tooneelspelers,’ voegt er corver bij, ‘gingen in dien tijd vrij wat verder, dan tegenwoordig; trouwens de Hollandsche taal was toen ter tijd vrij wat algemeener bekend dan heden, en de Fransche zoo algemeen niet.’ Uit den zamenhang maak ik op, dat dit tot het einde der zeventiende of het begin der achttiende eeuw moet gebragt worden.
Had het gebruik der Nederlandsche taal in de gezegde provincien plaats de geheele zeventiende eeuw door, de voortduring daarvan in de achttiende eeuw is mede blijkbaar uit dergelijke als de hier voor aangehaalde werken, behalve zoo vele van anderen aard,

{==708==} {>>pagina-aanduiding<<}
in het Nederduitsch aldaar uitgekomen. Om slechts enkele te noemen: bij j. tsersterens, te Brussel, werd in 1729 gedrukt: ‘het recht Domaniael van syne Majesteyt in desen hertogdomme van Brabant by een gevoegt door den Griffiere F. Martinei;’ en f. tsersterens gaf te Brussel in 1760 uit: ‘Notarius Belgicus ost ampt der Notarissen verdeelt in Theorie en practyque door J. Huygens advocaat van syn Majesteyts Souvereynen Rade in Brabant.’ Zoo ook in Vlaanderen: in 1752 kwamen in het licht: ‘Ghendtsche geschiedenissen of Chronyke van de beroerten en ketterye binnen en omtrend de stadt van Gendt sedert tjaer 1566. tot het jaer 1585, zeer vermeerdert en verbetert, tot Ghendt by de Weduwe Jan Petrus de Goesin en Soon,’ in twee deelen in 8vo. in vrij dragelijk Nederduitsch geschreven, aan welk werk wegens den wetenswaardigen inhoud niet alleen, maar ook wegens de gematigdheid en onzijdigheid, daarbij in acht genomen, de verdiende lof gegeven wordt door den Heer w. te water, in het berigt voor zijne Historie der Hervormde Kerk te Gent, in 1756 te Utrecht uitgegeven; - wijders de ‘Costumen ende wetten der stad Gendt met de Notulen van Mr. Laureyns van den Hane advocaet van den raede van Vlaenderen,’ werden zeer net in 1765 gedrukt te Gent bij petrus de goesin, die, als gezegd is, in 1763 het tweede deel van het vijfde Plakkaatboek van Vlaanderen had uitgegeven, waarin ook nog Nederduitsche plakkaten gevonden worden; - en eindelijk, hetgeen te dezen opzigte alles schijnt af te doen, Keizer josephus de II, als toenmalig Heer der zuidelijke Nederlandsche provincien, bepaalde den 3 November 1786 in de Nederlandsche taal onder andere een ‘Reglement over de civile Regtspleginge voor de Oostenrijksche Nederlanden,’ hetwelk ook zoodanig in de Nederduitsche landtaal in datzelfde jaar, en dus maar acht jaren
vóór de Fransche overheersching, uitkwam; en, toen in den jare 1804 de Fransche Inge-
{==709==} {>>pagina-aanduiding<<}
nieur j. oudiette zijn ‘Dictionnaire geographique et topographique des neuf departemens de la cidevant Belgique’ te Parijs uitgaf, en aan zijnen Keizer napoleon opdroeg, zegt hij van de twee, ver de grootste arrondissementen van het Departement van de Dyle, nu Zuid-Braband, van het Departement van de Schelde, nu Oost-Vlaanderen, van het Departement van de Lys, nu West-Vlaanderen, en van het Departement van de beide Nethen, nu Antwerpen: ‘la langue Flamande y est la seule usitée.’
Zoo is dan de Nederduitsche landtaal in de zuidelijke provincien niet verloren gegaan, maar ook bijna op denzelfden voet gebleven, als die was op het einde der zestiende eeuw, tijdens de afscheiding van de wederzijdsche provincien, zonder vorderingen gemaakt te hebben, zoo als in de noordelijke provincien. Doch, lijdt het geen tegenspraak, dat de beoefening en beschaving der landtaal in verband staat met en zelfs afhangt van de beoefening der wetenschappen in het gemeen, en bijzonder van de dichtkunst in de landtaal zelve; dan behoeft men slechts te beschouwen den toestand, waarin de Republiek der Vereenigde Nederlanden zich te dien opzigte reeds in het begin der zeventiende eeuw bevond. Het zou overbodig zijn, daarvan verslag te willen geven, nadat de bekwame jeronimo de vries, in zijne bekroonde Verhandeling over de vorderingen en verachtering der Nederlandsche Dichtkunde, bij de inleiding tot de opgave der dichters van de zeventiende eeuw, een zoo schoon tafereel daarvan geschilderd heeft. De beschouwing nu daarvan, met vergelijking van den gelijktijdigen toestand der toen afgescheidene zuidelijke provincien, moet, dunkt mij, alle verwondering wegnemen, dat daar niet, even als in de noordelijke provincien, de handhaving en beschaving der Nederduitsche landtaal heeft plaats gehad. Het is toch buiten bedenking, dat die zuidelijke provincien van zoo vele voordeelen, als bij dat tafereel aan de toenmalige Republiek der Vereenigde Nederlanden te

{==710==} {>>pagina-aanduiding<<}
regt worden toegekend, ter zelfder tijd verstoken waren. En hoe lang of kort men mogt oordeelen, dat zoodanig gemis aldaar heeft voortgeduurd, dit staat vast, (om liever andere punten niet aan te roeren) dat, daar de noordelijke provincien te zamen een afzonderlijk Nederlandsch volk uitmaakten, zulks nimmer op gelijke wijze omtrent de gezamenlijke zuidelijke provincien heeft plaats gehad; dat, terwijl de noordelijke provincien, van den aanvang van hun volksbestaan af, immers tot dat hun in 1806 voor een' korten tijd een Franschman als Koning werd opgedrongen, door Nederlandsche Vorsten en Staten zijn bestuurd, de opperste regering, en de uitvoering derzelve, in de zuidelijke provincien, (de naauwelijks merkbare tijd der Belgische revolutie alleen uitgezonderd) in handen van Spanjaarden of Duitschers, vreemd van de Nederduitsche landtaal, geweest en gebleven is, tot dat die met de rampzalige Fransche overheersching verwisseld werd.
Maar, wat mag men dan ook van het gebruik en de beschaving der Nederlandsche taal in de zuidelijke provincien bij den tegenwoordigen toestand niet hopen? - Zij zijn nu met de noordelijke provincien één en het zelfde volk. Ontslagen van de heerschappij van vreemden, hebben zij te zamen eenen Nederlandschen Koning; het zijn Nederlanders, die de leden der beide Kamers hunner Vertegenwoordigers uitmaken; zij deelen te zamen in de voorregten van vrijheid en volkswelvaren; dezelfde middelen tot bevordering der wetenschappen zullen door de zorg en wijsheid des Konings in de zuidelijke als in de noordelijke provincien worden aangewend. Zouden zij, die in de zuidelijke provincien hunne eigen Nederduitsche landtaal nog niet geheel vergeten zijn, dan ook niet met die van de noordelijke provincien willen wedijveren, tot handhaving van het voortdurend gebruik, de beschaving en de verbreiding van dezelve? vooral, wanneer zij in aanmerking nemen, dat het niet is eene bij-
{==711==} {>>pagina-aanduiding<<}
zondere Hollandsche taal, welke de overige Nederlanders aannemen zouden; maar dat het is de taal, waarop (zoo als ik mij vleije te hebben aangetoond) de zuidelijke provincien even veel aanspraak hebben, als Holland en de overige noordelijke provincien. Zou niet bijzonder de meerbeschaafde klasse in de zuidelijke provincien er zich op toeleggen, om dezelfde taal op gelijke wijze en met gelijke beschaving te spreken, en het aankomend geslacht te doen leeren spreken, als zulks geschiedt in 's Gravenhage, alwaar den meesten tijd het verblijf is van hunnen Koning, dien elk Nederlander in die taal aanspreken mag; alwaar om het andere jaar de vergadering der beide Kamers van de Staten Generaal gehouden wordt, waarin misschien geenen, ten minste zeer weinigen van de bekwaamste staatsmannen uit de noordelijke provincien zullen gevonden worden, die niet, schoon de Fransche taal magtig, gemakkelijker en beter hunne gedachten in de Nederduitsche landtaal, dan in eene vreemde, kunnen uitdrukken?
En zou zich dan ook nu niet de beschaving dier landtaal over de zuidelijke provincien verbreiden? Het was toch ook in de zeventiende eeuw eigenlijk maar de provincie Holland, waar het licht der beschaving te dien opzigte opging; maar het heeft zich over de verdere vereenigde provincien uitgebreid, en ook Staats-Braband, Staats-Vlaanderen, en de overige toen zoogenaamde Generaliteitslanden hebben daarin gedeeld. - De spreektaal, evenwel, is in de meeste provincien verschillend gebleven; zoodat men de Gelderschen, Zeeuwen, Vriezen, Overijsselschen, Groningers, Drenthenaars en Zuid-Brabanders in de gewone spraak veelal van elkander, en vooral van de Hollanders en Utrechtenaars, onderscheiden kan. Hoe zeer ten onregte zouden dan ook die van de noordelijke provincien zich verwonderen over het verschillend taalgebruik en de uitspraak van de Zuid-Brabanders en Vlamingen, waarin zelfs veel voorkomt, 't geen zeer wel, op grond

{==712==} {>>pagina-aanduiding<<}
van den aard der taal en het vroeger gebruik, te verdedigen is!
Welligt zou de vergelijking van het verschillend taalgebruik nog tot verrijking en verbetering onzer taal kunnen strekken. Hoe vele woorden en spreekwijzen zijn toch niet in de eene provincie verouderd, en in de andere, bijzonder in de zuidelijke provincien, in gebruik gebleven; waarvan het niet moeijelijk zou vallen voorbeelden bij te brengen. Met vrucht zouden er van dezelve misschien door onze hedendaagsche dichters en schrijvers weder kunnen worden opgenomen en in hunnen vorigen staat hersteld, of zouden dezelve kunnen dienen tot afleiding van woorden en spreekwijzen, opheldering van het tegenwoordig taalgebruik, als anderzins.
Zeker, eene gelukkige zamenstemming van beoefenaars der taal, zoo wel in de zuidelijke als in de noordelijke provincien, met aflegging van vooroordeelen, zal de handhaving, beschaving en uitbreiding der landtaal kunnen uitwerken: en welk opregt Nederlander zou niet gaarne daaraan het zijne toebrengen? Bijzonder aangenaam, en aan mijn éénig oogmerk bij dezen voldoende, zou het mij zijn, indien deze geringe poging eenige aanleiding daartoe geven, of ten minste de aandacht daarop vestigen mogt.

Merkwaardig geval van hondshonger (Fames canina) en deszelfs gelukkige genezing. Door Doctor Keuchenius, van Schoonhoven.

In de maand October l.l. deed ik eene reis naar Geertruidenberg, tot bijwoning van een klein feest, hetgeen mijn vader dacht te geven, ter viering van zijnen 25jarigen predikdienst in die gemeente. Aldaar werd ik geroepen bij eene patiente, wier ziekte en gelukkige genezing ik van die zeldzaamheid reken, dat derzelver openbare mededeeling het publiek niet onge-
{==713==} {>>pagina-aanduiding<<}
vallig zijn zal. - Ik werd dan geroepen bij eene Dame, oud 26 jaren, echtgenoote van den Heer P....., een niet onaanzienlijk beambte dier stad, welke mij klaagde, gefolterd te worden, sinds eenigen tijd, door eenen volstrekt niet te verzadigen honger. De vrouw was overigens tamelijk wel, hoewel zwakkelijk en van een gevoelig zenuwgestel, moeder van één kind, en hebbende het voorkomen van een bilieus temperament. De honger was zoo verbazend sterk, dat zij mij klaagde, dat zij meer dan twee pond rundvleesch kon verslinden, negen zware boterhammen eten, enz. en dit alsdan haar slechts op zijn hoogst voor een paar uren soulageerde, zoodat zij dan weder op nieuw zich vullen moest met spijzen, met gelijk gevolg; in de kerk kon zij niet meer komen, dan opgepropt met boter hammen, en des nachts moest zij verscheidene malen uit bed opstaan, om den geweldigen honger een weinig te stillen; zij was voorts op den duur gekweld met het zoogenaamde hartwater, dat haar onophoudelijk in den mond kwam, alsmede met braking van slijmige stoffen; ik behoef hier niet bij te voegen, dat de patiente mager en bleek er uitzag, en geen waar voedsel van alle deze spijzen trok.
Zij was reeds verscheidene malen in handen van verschillende zeer kundige Geneesheeren uit dien oord geweest, maar zonder eenig goed gevolg. Bij behoorlijk onderzoek bleek het mij, dat men geneeskundig had gewerkt door wormmiddelen, daar men, gelijk veeltijds gebeurt, de tegenwoordigheid van deze schadelijke kostgangers vermoed had: dan, de uitkomst had deze hypothese gelogenstraft; ook door de doelmatigste middelen had de patiente geene wormen ontlast. In de tweede plaats had men haar behandeld met algemeen versterkende, en bijzonder maagversterkende middelen; doch mede zonder eenig goed gevolg. Eindelijk had men ook de nervina niet verzuimd, daar hysterismus en bijzondere gevoeligheid van den uterus niet zelden deze kwaal voortbrengen.

{==714==} {>>pagina-aanduiding<<}

Uit al dit genoemde besloot ik, dat de kwaal hare oorzaak in geheel iet anders, en wel daarin had, dat de gal alhier, op eene tegennatuurlijke wijze, in plaats van in het twaalfvingerig gedarmte, in de maag zelve werd uitgestort, en door haren tegennatuurlijken prikkel dezen onverzadigbaren honger veroorzaakte. Het is, namelijk, uit de geschriften der Geneesheeren bekend, dat men meermalen bij zoogenaamde vraten, na hunnen dood, den ductus choledochus in de maag zelve heeft geinsereerd gevonden (*); en in een der allerverslindendste dieren, den struisvogel, vindt men den ductus biliarius in den pylorus zelven geinsereerd (†), volgens het getuigenis van duverney. Het spreekt van zelve, dat hier toch geen denken viel aan eene werkelijke en eigenlijke insertie van den ductus choledochus in de maag zelve, daar de patiente alsdan, naar deze theorie, altijd een vrouwelijke vraat had moeten geweest zijn, terwijl zij integendeel te voren zeer klein van eten geweest was; maar wel aan eene tijdelijke uitstorting van gal in de maag, en derzelver tegennatuurlijk verblijf in deze: iets, dat bij de oude Geneeskundigen bekend is en aangenomen onder den naam van regurgitatio, (welk woord ik niet te vertalen weet) hetgeen door de nieuwere verworpen is of minder geacht, als te veel riekende naar het humoraal-pathologismus; doch ten onregte: want, hoewel ik het menschelijk ligchaam
geenszins wil vergelijken met eene hydraulische machine, gelijk de anders groote mead deed, in de inleiding tot zijne bij mij nog hooggeachte Monita et Praeccpta Medica, zoo keur ik even zeer af de te eenzelvige beschouwing van anderen, die weder van eene andere hypothese uitgaan, die der Erregbarkeit namelijk, en niet

{==715==} {>>pagina-aanduiding<<}
letten op de wijze les, observandum quid natura ferat aut doceat.
Ik begon dan mijne cuur naar de opgegeven indicatie, en schreef voor:
℞ Fruct. Tamar. ℥ ii.

Rad. Gramin. ℥ iii.

Coq. ad col. ℥ xii.

Adde Col.

Extr. Tarax. ℥ iβ.

Tinct. Rad. Rhei Ʒ iiβ.

m.d.

S. Om de 2 uur een kopje.
Hierbij beval ik eene allerzorgvuldigste dieet; verbood alle vet, olie, ja alle vleeschspijzen, ook alle bier, bijzonder het aldaar veel gebruikt wordende bruin bier; beval daarentegen plantenspijzen, karnemelk, Rijnschen wijn, citroenen enz., alles ingerigt tot verdunning en verbetering der aanwezige gal; en dit met dat uitnemend gevolg, dat de zieke, na slechts één dag vlijtig van bovenstaand decoctum gebruikt en deze nieuwe dieet gevolgd te hebben, met vermijding van alle vleeschspijzen en bieren, den daarop volgenden nacht reeds in het bed had kunnen blijven. De sedes werden, zoo als men begrijpt, aanzienlijk vermeerderd, en ook eenige slijmachtige stoffen per vomitum uitgeworpen. Bij voortgezette behandeling, in voege als boven, ging de genezing zoo gelukkig voort, dat de patiente binnen eene week tijds het reeds op drie gewone en niet bovenmatige maaltijden had gebragt. Ik liet haar toen een eenvoudig decoctum Tamarind. gebruiken, met ééne once extr. Gramin., en een paar dragma's AEth. Nitr. alc., met dit volkomen goed gevolg, dat zij mij heden, den 9den November, schrijft, volmaakt hersteld te zijn, goed te eten, geregeld, zonder dat haar iets kwalijk bekomt, uitgenomen alleen bier, dat ligt te laten valt.
Sinds ruim tien jaren oefen ik de mij hoogst geliefde kunst, in eenen voor deze streek tamelijk uitgebreiden

{==716==} {>>pagina-aanduiding<<}
kring, en nooit heb ik iet zoodanigs ontmoet; hetgeen ik vermoede, dat bij vele in de praktijk nog meer ervarene mannen desgelijks het geval zal zijn. Ik verwijze voorts den geëerden lezer tot de praktische leerboeken, daar hij meer zal vinden over deze Κυνορεξία en βούλιμος en derzelver verschil, mitsgaders over de μαλακία en derzelver bijzondere soorten. De aard van een letterkundig tijdschrift verbiedt, hierin verder te treden.





Aan den Redacteur der Vaderlandsche Letteroefeningen.

Mijn Heer!

Wie juicht niet, met ons, de beslissende overwinning toe, door de vereenigde Nederlandsche en Engelsche vloten op de roovers der Middellandsche zee onlangs zoo roemrijk bevochten? Zoo heeft dan Neêrlands Leeuw, na het losrukken zijner kluisters, binnen vijftien maanden, twee geduchte vijanden, den eenen te lande, den ander' te water, vernield! Hoe zou toch eenig voorstander van regtvaardigheid en menschelijkheid, hoe inzonderheid een beminnaar van het Vaderland, deze overwinning, als ware zij van weinige beduidenis, met koele onverschilligheid kunnen vernomen hebben; en wie heeft zich niet, van ganscher harte, met den dankbaren lof vereenigd, daarvoor den Allerhoogsten gewijd, die het geschonden menschenregt en het gestorte menschenbloed, hetwelk de barbaren zoo wreed als verraderlijk hadden doen stroomen, door den arm onzer helden zoo heerlijk gewroken heeft? Wat had niet ons Vaderland, wat niet geheel Europa, van vroege tijden af, doch vooral in de laatste dagen, van de Algerijnsche geweldenaars te lijden! wat niet van hen te duchten! en hoe rampzalig was het lot van den vreedzamen zeeman, die in de handen dezer trotsche en lage wreedaards verviel! Inderdaad, hij moest of gansch onnadenkend en gevoelloos zijn, of de sterkte van het roofnest geheel niet kennen, (en wie kent dit beter,

{==717==} {>>pagina-aanduiding<<}
dan onze grijze Zeeheld, de Luitenant Admiraal van kinsbergen, die te dezer gelegenheid een regt vaderlandsch feest vierde?) wiens hart niet klopte van dankbare verrukking bij den hernieuwden roem onzer vlag, door Gods Almagt zoo blijkbaar gezegend, door de Engelschen zelve zoo hoog verheven, en voor onzen pas herboren koophandel zoo ten uiterste belangrijk. Het is eene diepe onkunde alleen omtrent het moeijelijke en gevaarvolle dezer schoone onderneming, welke haar niet onder onze glorierijkste zegepralen rangschikt; en al wie met de Vaderlandsche Geschiedenis van den onsterfelijken wagenaar, of met het Leven en Bedrijf van den onvergelijkelijken Admiraal deruiter, door den meesterlijken Geschiedschrijver g. brandt te boek gesteld, of met het later gebeurde, niet volstrekt onbekend is, zou met verontwaardiging moeten neêrzien op Nederlanders, die te dezen aanzien eenen anderen geest mogten verraden. In het laatstgenoemde werk (*) vind ik, dat de ruiter zelf en de andere Bevelhebbers oordeelden, dat wie de stadt Algiers (die met een sterk kasteel, vaste muuren en veel geschuts was verzien) of de moelje wilde aandoen, en daarop iet bestaan, of een brander aanbrengen, zon en maan, dagh en nacht, windt en weder, om zoo te spreeken, tot zynen dienst en te baat most hebben. Men most een windt hebben, om beide aan en van de stadt te konnen zeilen. Doch inzonderheid is mij des Admiraals advies (†), aan den Nederlandschen Ambassadeur koenraad van beuningen (§) (die in den jare 1670 naar Engeland afgevaardigd was, om te onderhandelen over eene ver-
{==718==} {>>pagina-aanduiding<<}
eeniging van zeemagt ter bestrijding der Algerijnen) te dezer zake aldaar toegezonden, zoo om deszelfs volledige kennis van zaken (*), als duidelijken, eenvoudigen en naïven stijl, vooral in dezen tijd zoo belangrijk voorgekomen, dat ik den lust niet heb kunnen weêrstaan, om u te verzoeken, ten gevalle onzer Landgenooten, die het werk van brandt of niet bezitten, of bij deze gelegenheid niet hebben nagezien, dit meesterstuk in uw geacht Maandwerk over te nemen. Ik twijfel niet, of het zal, ook zonder bijgevoegde aanmerkingen, met genoegen gelezen worden, en heb de eer, mij, met bijzondere hoogachting, te onderschrijven:
Mijn Heer!

UEds. dienstwill. dienaar
c.w. westerbaen.
Amsterdam,
den 30 van Wijnmaand
1816.





Brief van den admiraal De Ruiter aan den nederlandschen ambassadeur Koenraad van Beuningen, rakende het uiterst moeijelijke en gevaarlijke eener onderneming tegen algiers.

‘Weledele gestrenge Heer,

In gevolge, ende tot voldoeninge van de begeerte van Uwe Excellentie, ende het briefjen dat ik met de laatst voorgaande post aan de zelve by provisie hebbe af gezonden, dient deezen ten principalen (onder verbeteringe) tot antwoordt op de vragen in ordre, gelyk uwe Excellentie my die in desselfs missive van den 20 Juny lestleden, uit Londen geschreeven, heeft belieft voor te stellen.

{==719==} {>>pagina-aanduiding<<}

1. Dat die van de stadt ende het Koninkryk van Tunis de vreede, die ik uit den naame ende van wegens haare Hoog. Moog. 1662. daar mede hebbe geslooten, tot noch toe hebben geobserveert; ende dat conform den inhoude van het tractaat, tusschen deezen Staat ende die van Salé daar te vooren opgerecht, (voor zoo veel my bekent is) de ingezetenen dezer Landen aldaar noch worden gehandelt.
2. Vertrouwe dat die van Algiers nu ter tydt effectivelyk hebben, ende in zee konnen brengen de nombre van 32 a 34 roofscheepen en fregatten, waar van 18 gemonteert zyn van 40 tot 38, 36, 34, 32 en 30 stukken, en de resterende van 28, 26, 24, 22, 20, 18, 16, 12 en 10 stukken, behalven de galeyen, die in den jaare 1664. doen ik jongst daar was, 6 in 't getal waaren, dewelke mede met eenige zwaare stukken kanon ende bassen zyn voorzien.
Dat tot Tunis 1662. acht diergelyke scheepen en fregatten waren, gemonteert van 32 tot 30, 24, 18 en 16 stukken; maar ben bericht dat sedert het getal vermeerdert is tot 12 a 14 scheepen, waar onder twee zyn die yder 40 stukken voeren, hebbende noch daarenboven ook vier galeyen.
Dat die van Tripoli in den voorschreeven jaare 1662 mede acht kapitaale scheepen hadden, daar van den Admiraal lank was 142, ende wydt 43 hollandtsche voeten, ende gemonteert met 56 stukken en 26 metaale bassen, den Viceadmiraal met 50 stukken en 20 dito bassen, den Schoutbynacht 46 stukken, bassen naa proportie, ende zoo de reste vervolgens, behalven dat ik geloof dat dit voorschreeve getal nu ook al is vergroot.
Alle drie de voornoemde steeden hebben abundantie van volk, zoo van Turken als Mooren, behalven de Renegaden ende Christenen slaven, die van verscheiden natien daar by worden gevoeght, voornamentlijk om de zeilen ende het geschut beneffens de Mooren te helpen manieren, gelyk zy dan ook haare scheepen ongelyk sterker bemannen als eenigh Christen Potentaat die ik weet;

{==720==} {>>pagina-aanduiding<<}
maar als het haar daar aan eenighzins zoude moogen ontbreeken, dat zoude moeten wezen in de zoomer, als wanneer zy jaarlyks gewoon zyn, specialyk die van Algiers, haare soldatesque te velde te employeren, omme de contributien van de Laribossen ende Mooren op te haalen, terwyle haar vruchten noch in 't veldt staan, ende als dan is ook haare equipage ter zee altydt op het geringhste, anderszins houden zy doorgaans haare geheele maght in employ, maar eenige werden gebruikt tot assistentie van den grooten Heer, andere naa de Levant te koopvaardy, ende de rest op de kaap, dewelke dan op verscheide tyden weder binnen koomen, over zulks kan ik het getal van die op de roof alleen werden uitgezonden niet pertinent begrooten, maar stelle die circum circa op twee derde parten van haare geheele macht, gelyk zy nu ontrent deeze tydt ook wel in zee gehadt hebben.
3. Zoude ik van gevoelen zyn, dat het genoeghzaam onmoogelyk is de scheepen van die van Algiers achter haare moelje te ruineren, het welke in den jaare 1655. met acht oorlogh- en twee brandtscheepen van dezen Staat, by my ook te vergeefs is getenteert, niet tegenstaande dat wel anderhalf etmaal daar ontrent lagen, om de zaake te effectueren, maar door stilte waaren genoodtzaakt genoeghzaam binnen een kanonschoot van de voorschreeve moelje te moeten blyven leggen, zonder nader te konnen komen, en hebbe als doen ende op naavolgende tyden geobserveert, dat alle scheepen ende vaartuigen, die uitter zee koomen, ende achter de moelje van Algiers begeeren te zyn, den meesten tydt van 't jaar, als zy onder de loute van de stadt koomen, die door deszelfs hooghte veroorzaakt wordt, een groote musketschoot van de voorschreeve moelje in calmte vervallen, en moeten dan verder, met boots of chalouppen voor de boegh, hun naa binnen laten boeghseeren, ofte met haare werptuigen naar binnen korten, 't welke uwe Excellentie wel kan oordeelen dat traagh en langhzaam moet toegaan, ende dat tegens een stadt aan die

{==721==} {>>pagina-aanduiding<<}
zoo wel met kasteelen ende geschut is voorzien, behalven dat door dit langh zammelen die van de stadt tydt winnen, om, met het spannen van ketenen, ende leggen van vlotten, als anderszints, hun op haare defensie te voorzien, in gevalle zy zulks te vooren niet en hadden gedaan, door dien men haar te onverwacht op den hals moghte weezen gekoomen, het welke dan ook in den jaare 1662. tot myn leetweezen, mede hebben ondervonden den Heere Grave van Sandwits, ende andere vaillante Officieren, weezende in dienst van zyn Majesteit van Grootbritanje; want ik wensche van herten, dat diergelyk dessein, door de maght van eenigh Christen Potentaat ondernoomen, met beter succes magh werden uitgewerkt, als Godt almachtigh my daar ontrent heeft believen te verleenen.
4. Ben ik van sentiment, dat het bezet houden van de stadt Algiers te water, het geheele jaar deur, met groot prykel gemenght is, door dien de scheepen in de winter, wanneer de winden uit den Noorden, Noordtoosttenoosten, ende Oostzuidtoosten zeer sterk waaijen, ende de zee grof doen aanschieten, aldaar een botte lagerwal hebben, ende daar uit te verwachten de zwarigheden welke die van Algiers 1662. in de maandt van December zelfs hebben gevoelt, met het verlies van 14 van haare roofscheepen, ende 7 prinsen, te zaamen eenentwintigh, die zoo voor als binnen de moelje, door styve Noordtoostelyke windt, zyn gebleeven.
Maar genoomen dat men dit prykel over het hooft zagh, de schaade daar uit te verwachten hazardeerde, ende die van de stadt Algiers door een lange blocade constringeerde tot het sluiten van eenigh contract van vreede, zonder haar in haare navale maght te hebben beschaadight, zoo en zullen zy hun daar aan niet langer houden gerestringeert, ofte gebonden, dan tot dat zy de handen wederom ruim hebben, ende haare advantagie zien, gelyk daar van de preuves aan Vrankryk, Engelandt, ende deezen Staat, evidentlyk zyn gegeeven.
5. Zoo zoude ik oordeelen, dat met kruissen op de

{==722==} {>>pagina-aanduiding<<}
voorschreeve Barbarische roofscheepen haar de meeste schaade zoude konnen werden toegebraght, ende het equipeeren moede gemaakt,
    observerende, tegens haare wel bezeiltheit van scheepen, dat men onze scheepen, inzonderheit tegens den avondt, wel van den anderen verspreidt, ende met klein zeil laat leggen in 't vaarwater daar men vermoedt dat zy te verwachten zyn, wanneer dan des nachts, of des morgens vroegh, een of meer gewaar worden, zoo maakt men (naar gedaan sein) daar op gelykerhandt jacht, ende op dusdanige maniere hebben wy hun dikmaals diermate in de neep gekreegen, dat zy het over geen van beide boegen konden ontleggen, maar genoodtzaakt waaren met d' een of d' ander van ons te slaan, of tegens de wal te stranden, ende aldus hebben wy veele van die roovers geruineert; waar toe ons ook geholpen heeft de vryheit, by instructie van den Staat gegeeven, dat wy niet en waaren gelimiteert aan een vast district, maar, naa gelegentheit, van plaatze mochten veranderen, omme het vaarwater alomme, zoo veel doenlyk was, te beveilen.
6. Wanneer men hier te lande continueert in 't maaken ende doen onderhouden van goede reglementen op de monture ende bemanninge van de scheepen, de
    Middelandtsche zee bevaarende, het formeren van Admiraalschappen, ende mede geeven van sterke convoyen, even gelyk uwe Excellentie dat belieft voor te stellen, dat ook een zeer goedt werk is, zoo ben ik van gevoelen, dat het de Barbaren in 't eerst wel wat van het gewoonelyke voedtzel zal onthouden, maar merkende dat men door dit middel haar als de keel tracht toe te binden, zoo en twyffele ik ook niet dat zy hun zullen ontzien, volgens de commediteit die hun de nature geeft, van haare maght te zamen te trekken, esquadres te formeeren, ende daar mede onze convoyen te attaqueeren, ende wat apparentie, als ze zoo sterk koomen, dat zy dezelve niet en zouden vermeesteren, want de tyden van het uit ende t'huis gaan der Christenen scheepen, in de Middelandtsche zee traffyquerende, zyn

{==723==} {>>pagina-aanduiding<<}
haar bekendt, ofte konnen daar van altydt kennisse bekoomen; derhalven dunkt my, dat kruissende scheepen de Barbaren meerder ontzagh zullen geeven, en schoon dat die wat kostelyker vallen, zoo blyven de convoyen, dewelke dan zoo zwaar niet behoeven te zyn, geasseureert, ende den Staat ontrent die Barbaren ende andere Potentaten in reputatie geconserveert.
7. Dat de Engelsche scheepen, oversteekende van de kuste van America, Terreneuf, de Canarische, Vlaamsche, ende andere daar ontrent gelegen eilanden, om te loopen in de Middelandtsche zee, hun zelven nootzaakelyk in prykel moeten stellen van de roovers, die hun buiten het naauw van Gibraltar, op hoope van een goede prinse, begeeven ende onthouden, is zeeker, want het vaarwater aldaar te wydt ende te breedt is, ende haare komsten te onzeeker, om de zelve door eenige kruissende scheepen waar te doen neemen, ende in de baay van Kadix of onder Tanger te geleiden, maar een van die beiden op haar eigen risico bekoomen hebbende, zoo lange de vreede tusschen Engelandt ende Spanje standt houdt, anderszins Tanger alleen, zoo zouden zy aldaar konnen verzamelen, goet convoy ofte compagnie afwachten, ende ondertusschen verneemen, hoe, ofte waar dat hun de Barbarische Corsairen onthoudende zyn, ende hun daar naa verder reguleeren.
8. Zoo wanneer tusschen deezen Staat ende Engelandt wierde geconcerteert, gelykerhandt offensive te ageren, tot suppressie van de respective Barbarische roovers, in de Middelandtsche zee, of daar buiten grasserende, dat zoude myns oordeels bequamelyk konnen werden geëffectueert met de nombre van 24 van de best bezeilde scheepen ende fregatten, te weeten, 8 gemonteert van 60 tot 50 stukken, 8 van 50 tot 44 stukken, en de resteerende 8 van 40 tot 36 stukken, alle naa behooren bemant ende geprovideert, waar mede ontrent ofte in de Middelandtsche zee gekoomen zynde, zoo en zouden de zelve niet dienen te combineren, ten waare dat het de noot vereischte, maar ieder esqua-
{==724==} {>>pagina-aanduiding<<}
dre een district apart moeten werden geprevigeert, om dat te zuiveren: ende om daar ontrent de onlusten ende jalousien te eviteeren, dat den eenen niet meer advantagie of disadvantagie als den anderen zoude moogen genieten, of werden geverght, zoude konnen werden gestipuleert, naa het verloop van eenige maanden van de voorschreeve districten te verwisselen, ende hier door zoude ik achten dat de Barbaren in 12 a 15 maanden tot reden zouden konnen werden gebraght.
Maar in cas het wierde goedtgevonden te zamen maar defensive te gaan, zulks zoude myns oordeels niet wel anders konnen geschieden dan het tegenwoordigh werdt gepractizeert, namentlyk, dat de koopvaardyluiden van wederzydts natien, onder des eenen of des anderens convoy begeerende te zeilen, daar onder naa vermoogen zullen werden geprotegeert, ende geconduiseert, voor zoo veel den Kommandeur van het convoy zulks buiten prejuditie van de scheepen van zyn eigen natie eenighzins zal konnen doen.
9. Hier op meine ik uwe Excellentie in 't voorenstaande zeste articul myner beantwoordinge te hebben gedient, ende hebbe ook dikmaals aan de Heeren van de Regeeringe deezer Landen, daar het occasie gaf, vermaandt, dat de Middelandtsche zeer niet buiten kruissende scheepen van deezen Staat en behoorde te werden gelaaten, ten respecte dat zulks zoo wel tot haar eigen prejuditie in tyden ende wylen zoude koomen te strekken, als tot die van de gemeene Christenheit, ende dat het zullen beklaagen wanneer het niet zoo gemaklyk zal weezen te redresseeren, ende dit puir tot ontlastinge van myn gemoedt ende plicht.
10. Hier op verklaare ik, gelyk het uwe Excellentie wel gevat heeft, dat het een het ander heeft geholpen, ende gelyk de ingezetenen deezer Landen hebben geparticipeert aan het geluk, dat de Franschen ende Engelschen considerable zeemaghten onlanghs in de Middelandtsche zee hebben gehouden, zoo hebben die ende andere natien in voorgaande jaaren ook voordeel genoo-
{==725==} {>>pagina-aanduiding<<}
ten van de scheepen die aldaar wegens deezen Staat zyn geëmployeert geweest; doch d'Engelschen vreede makende met die van Algiers, gelyk de Franschen hebben gedaan, ende deezen Staat daar mede in oorlogh blyvende, zoo zouden deszelfs ingezetenen ongelyk meerder prykel loopen, als wanneer dat Engelandt resolveerde neffens de vereenighde Nederlanden defensive te gaan.
Dit is het waar mede ik uwe Excellentie maar hebbe weeten te dienen, hoopende dat de zelve de goetheit zal believen te hebben van het geene niet wel gevat zoude mogen weezen, naa zyn groot en ryp oordeel, te vergoeden: ende waar ik de zelve in deeze of andere gelegentheit verder kan behulpzaam zyn, ben ik, des vermaandt zynde, altydt bereidt, als zynde, ende blyvende,
Weledele gestrenge Heer,
Uwe Excellenties,
Ootmoedige Dienaar.’




Eene bijdrage tot de voortreffelijkheid van den Roomsch-Katholijken godsdienst.

(Extract uit een' Brief uit Gent.)

- - Op Allerheiligen hier aangekomen, bezocht ik onderscheidene kerken, en zag, door gedrukte biljetten, geannonceerd, dat, in plaats van op zaturdag, den volgenden zondag de Allerzielen-dag zou worden gecelebreerd, onder andere ook door eene preek, bij welke gelegenheid, in de St. Baafs-kerk, eene schale zou rondgaan voor de zielen in het vagevuur.
Daar deze predikatien des namiddags zouden gehouden worden, ging ik 's morgens de Protestantsche godsdienstoefening op het stadhuis bezoeken. De prediker las ten tekst af, Luk. XVI:22-25. Na eene inleiding, waarin hij het ongenoegzame der rede voorstelde, ter beantwoording van al die vragen, welke wij over ons bestaan, en den toestand na den dood,

{==726==} {>>pagina-aanduiding<<}
konden doen, en de voldoening, die de Goddelijke openbaring deswege gaf, deed hij zijne toehoorders de belangrijkheid van den voorgelezen tekst gevoelen, en gaf verklaring van de zinnebeeldige uitdrukkingen, schoot van Abraham, dragen der Engelen, hel, pijn, vlam, enz. Daarop ging hij over, om zijne hoorders te bepalen bij de hoofdwaarheid, die in den voorgelezen tekst geleerd wordt, en bij den invloed, welken dezelve op ons behoort te hebben. Die hoofdwaarheid was: dat bij onzen dood ons lot beslist is, en onze ziel dadelijk maait, wat zij in dit leven gezaaid heeft. Hij ontwikkelde dit kort, uit hetgene de tekst van Lazarus en den rijken man verzekert, en toonde de gronden aan; zijnde, het gezag van onzen Heer, dat voldoende is, al konden wij het volstrekt niet doorzien, - de regtvaardigheid, dat Lazarus vertroost werd, en de rijke man smart leed, - en het eigenaardige, dat dit dadelijk bij den dood plaats had. Hier opperde de prediker eene bedenking: of Lazarus wel geschikt was voor die zaligheid, welke het beeld van Abrahams schoot voorstelt; of men geene voorbereiding, zuivering, ontwikkeling van vermogens zou vooronderstellen. Doch, ook het voorbeeld van den moordenaar aan het kruis aanhalende, wien Jezus toezeide, noch dien dag met hem in het paradijs te zullen zijn, toonde de prediker aan, het belang van zulk een gezag, als dat van onzen Heer, hetwelk wij, willen wij Christenen heeten, als onfeilbaar moesten eerbiedigen, en van hetzelve tot de bekrompenheid van onze kennis omtrent alles, wat buiten den kring van onze ervaring ligt, en onzen volgenden toestand betreft, besluiten. Hierop ging hij tot het tweede stuk over; den invloed, dien die waarheid op ons moest hebben: vooreerst, erkentenis en dankzegging voor zulk een onfaalbaar onderrigt in zulk eene belangrijke zaak, - en voor onze erkentenis van
dat Goddelijk onderrigt, als de eenige bron van godsdienstige kennis, en de eenige regel van geloof en wandel. Hier bleef hij zeer op staan, eischte van zijne hoorders, dat zij ook zijne prediking daaraan moesten toetsen, en alles verwerpen, hetgene, in plaats van uit die bron geschept, door hem, uit onzuivere bedoelingen, immer tegen het woord van God gepredikt mogt worden. Ten andere drong hij aan op ernst, ten einde dit korte leven, ons ter voorbereiding gegeven, daartoe te besteden, en gebruik te maken van dat hemelsch onderwijs, waardoor niet alleen

{==727==} {>>pagina-aanduiding<<}
het leven en de onverderfelijkheid is aan het licht gebragt, maar ook de weg aangewezen, om tot het genot van dat heil te geraken. Terwijl hij, ten derde, uit het lot van Lazarus en den rijken man, de rijken aanspoorde, om zich als rentmeesters van hunne goederen te gedragen, en gaarne wat op te offeren, als de nood hunner stadgenooten, in het naderend wintersaizoen, hunnen bijstand buitengewoon mogt behoeven: terwijl hij uit de zaligheid van Lazarus, onmiddellijk na den dood, allen vertroostte, die Lazarus geduld en lijdzaamheid bezaten, daarmede, dat hunne bekrompene omstandigheden en vermogens geen hinderpaal zullen opleveren, om, ontslagen van het ligchaam der zonde en des doods, voor het vol genot der zaligheid van een' Abraham en duizend anderen vatbaar te zijn. - Er werd van geene andersdenkenden gesproken, waarvan een groot aantal aandachtige toehoorders waren; en evenwel was het mij zoo, alsof de prediker zijne hoorders een tegengift wilde geven, tegen hetgene zij elders in het namiddaguur zouden hooren. Mogelijk dwale ik hierin; maar mij was het zoo.
's Namiddags, na eerst te zelsder plaatse over Matth. XX:1-16 te hebben hooren prediken, begaf ik mij naar de kerk van St. Baass, alwaar voor eene talrijke schare gepredikt werd - geloof ik - over miserere mei; want ik kwam, nadat de tekst was afgelezen. De prediker verhaalde eerst, dat de zielen der vromen, die nog niet genoeg voldaan hadden aan de Goddelijke geregtigheid, eenige maanden of jaren getourmenteerd werden door de vlammen van het vagevuur, die als zoo vele straffen en kastijdingen waren van de Goddelijke gramschap. En na dit betoog, waarvoor volstrekt geen gezag - zeker omdat het overbekend is - werd bijgebragt, maar waarin mij dit vreemde beeld trof: dat de zielen door onverbreekbare koorden aan die onuitbluschbare vlammen geketend waren!!! ging de redenaar over, om de barmhartigheid der levende voor die getourmenteerde zielen in te roepen, en hen tot gebeden en offeranden op te wekken. Daartoe voerde hij eerst de zielen sprekende in, welke hare kinderen, echtgenooten, broeders of andere achtergelaten vrienden te hulp riepen, en hun verwijtingen deden, dat zij die huizen, landen, goederen, kostbaarheden, welke zij nagelaten hadden, misbruikten, en niet aan haar gedachten, die zoo veel pijn leden in de vlammen. Vervolgens trachtte hij zijne

{==728==} {>>pagina-aanduiding<<}
toehoorders tot milddadigheid op te wekken, door de voorstelling van de pijnen en smarten, die deze hunne bloedverwanten en geliefde afgestorvenen leden; welke voorstelling geschiedde door de vergelijking van de pijn, die het ons veroorzaken zou, indien wij onzen vinger in eene brandende kaars staken voor eenige oogenblikken, en hoe wij dan huilen en kermen zouden van pijn, daar die zielen in groote vlammen zich bevonden, en dat gedurende maanden en jaren. Doch indien dit zijne hoorders niet kon bewegen, dan moest hij er, ten derde, nog bijvoegen, dat hun eigenbelang het van hen vorderde: want dat barmhartigheid zou wedervaren, die barmhartig waren geweest; en men die barmhartigheid door bidden en offeren voor de zielen in het vagevuur kon uitoefenen. Eindelijk werd deze preek besloten met een gebed, tot den Heer Jezus gerigt, om barmhartigheid voor de zielen in het vagevuur, en dat Hij één druppel van zijn bloed in de plaatse des vagevuurs mogt zenden, om daarmede die ongelukkige zielen te bedauwen.
Ik overzag de menigte met innig medelijden, welke het nu weder eene week met dit zielevoedsel doen moest, en dacht bij mijzelven: wel te regt heeft de Heer le sage ten broek, de Notaris, gezegd, dat men niet veel over het vagevuur moet navragen: dit kan het ook niet velen. Ongelukkig is het echter, dat men niet over dit onderwerp prediken kan gedurende drie kwartiers, zonder er te veel van te zeggen, en aanleiding tot vele vragen te geven, die men nimmer beantwoord krijgt, op eene zekere wijze, dan door de gelijkenis van Lazarus en den rijken man, en de taal van Jezus tot den bekeerden moordenaar: Heden zult gij met mij in het paradijs zijn.
Ik zou u vele bijdragen tot de voortresselijkheid van den Roomsch-katholijken godsdienst, uit mijn dagverhaal gedurende mijne reize door de zuidelijke provincien, kunnen geven; alleen deze eene nog.
Toen ik te Luik was, bezocht ik de cathedrale kerk, en las de affiches, in het portaal der kerk aangeplakt; daar las ik in ééne derzelve eene bittere klagte, dat gedurende het gebed van veertig uren - eene voorregt, door een' vorigen Paus aan de godsdienstige Luikenaars vergund - Jezus Christus op den autaar was uitgezet, doch dat er geen aanbidders waren. Om dit te verhelpen, hadden eenige gegoede vrienden zich

{==729==} {>>pagina-aanduiding<<}
vereenigd, om te contribuéren, ten einde anderen door gisten tot dien godsdienstpligt op te wekken, die dan tevens voor die weldoeners moesten bidden; wordende de namen der Directeuren van dat fonds opgegeven, benevens de woonplaats van den Secretaris, waar alle godsdienstigen, die belang stelden in de voortduring en instandhouding van het 40 uurs gebed, konden inteekenen. - ‘Dat hij bloze, die nu nog de voortreffelijkheid van den Roomsch-katholijken godsdienst wil betwijfelen!’ dacht ik. ‘Neen, zulke middelen bezit het Protestantismus niet, om het verval in het godsdienstige te herstellen!’ Of echter op deze gehuurde bidders niet toepasselijk is, hetgene Jezus Matth. VI zegt: zij hebben hun loon weg; en of deze voortreffelijkheid van den Roomsch-katholijken godsdienst wel veel proselyten zal maken onder hen, die het daarvoor houden, dat aanbidden in geest en waarheid de ziel is van het Christendom, hieraan zult ge wel met mij willen twijfelen. Ik moet afbreken, en noem mij, enz.

Gent, den 3 Nov. 1816.

P.S. Morgen viert men St. Hubert, en men verkoopt in de kerken gewijd roggebrood voor de honden, tegen de dolheid of watervrees! Wie denkt, bij dezen trek van voortreffelijkheid, niet aan Joan. II:16b? Om van dezelve overtuigd te zijn, moet men niet alleen le sage ten broek's stukje lezen, maar ook in België reizen; dan heeft men theorie en praktijk bij elkander in oppositie.




Treffend voorbeeld, ter waarshuwing tegen het verwekken van angst en schrik.

Eene ware gebeurtenis.

(Medegedeeld door den Heer W.H. Warnsinck, Bernsz.)

Het was op eenen herfstavond, dat de Heer ...., Overste in Franschen dienst, destijds te Bordeaux vertoevende, zich in een talrijk gezelschap zijner vrienden en bekenden bevond. Het spel was geëindigd - de gasten hadden zich aan tafel gezet; en nu viel het gesprek op allerlei onderwerpen: ten

{==730==} {>>pagina-aanduiding<<}
laatste liep het onderhoud, dat zelfs tot na middernacht voortduurde, over geestverschijningen en spoken.
Zoo als het gewoonlijk bij zulke gesprekken gaat, ging het ook hier: al spoedig verdeelde zich het gezelschap in twee, van elkander verschillende, partijen, welke, met gelijke drift, het wezenlijk bestaan van geestverschijningen en spoken staande hielden of ontkenden.
Tot de laatstgenoemden behoorde mede de Overste, die, meer dan iemand, op stouten toon, allen wezenlijk bestaan van spook of verschijning loochenende, zijne redeneringen eindelijk besloot met de verklaring: ‘dat niets, hoegenaamd, immer in staat zoude kunnen zijn hem eenigen den minsten schrik aan te jagen; dat hij eenen ieder vrijheid gaf, zulks, bij hem, op alle mogelijke wijzen te beproeven; en dat hij zich vrijwillig verbond tot het geven van eenen luisterrijken maaltijd aan het gezelschap, te zijnen koste, indien men hem de betooning van de minste vrees, bij eenige zoogenaamde spokerij of verschijning, van wat aard ook, zoude kunnen te laste leggen.’
Deze soort van uitdaging werd al aanstonds door sommigen uit het gezelschap aangenomen; wederkeerig zich verbindende tot het bekostigen van den genoemden maaltijd, indien de Overste de te nemene proeve onverschrokken doorstond.
Elk der aanwezigen tot getuige der wederzijdsche verbindtenis en het deelgenootschap aan het souper geroepen zijnde, scheidde het gezelschap ten laatste, en men wenschte elkander, wederkeerig, goeden nacht.
Nu verliep de eene week na de andere. De Overste liet niet na, bij het ontmoeten der leden zijner tegenpartij, hen nu en dan te herinneren aan de gedane weddenschap en den maaltijd. Er gebeurde echter niets. De onverschrokken man hield op over deze zaak te spreken, en besloot met er zelfs niet meer aan te denken; vermoedende, dat zulks met zijne vrienden ook wel het geval zoude zijn.
De Overste had, gedurende zijn verblijf te Bordeaux, zijn' intrek genomen in eene van die, bijzonder uitgestrekte, woningen, alwaar vele huisgezinnen tevens onder één dak huisvesten, dikwerf zonder elkander meer dan bij name te kennen. Dit was ook het geval met den Overste: gedurende zijn kortstondig verblijf had hij met de boven en nevens hem wonende lieden weinig of wel geene bekendschap ge-
{==731==} {>>pagina-aanduiding<<}
maakt. Twee kamers, nevens een vertrekje, voor zijn' knecht, op de onderste verdieping van het huis, maakten zijne woonplaats uit.
Na het voorgevallene op den bewusten avond waren nu, ongeveer, drie maanden verloopen. Op eenen somberen wintermorgen wordt er, terwijl de Overste het ontbijt neemt, aan de deur zijner kamer geklopt; hij opent dezelve, en - een meisje treedt het vertrek binnen, met de uitdrukking der droefheid op het gelaat: ‘Mijnheer! - zegt zij - vergeef mij, wanneer ik u een oogenblik store. Mijn vader, met wien ik, lange jaren, sedert het overlijden mijner moeder, alhier te zamen woonde, is, na eene kortstondige ziekte, overleden, en de dag van morgen is te zijner begraving bestemd. Nog heden verwacht ik mijne eenige zuster, buiten de stad woonachtig, alhier, ten einde de plegtigheid der begrafenis bij te wonen. Ongelukkig heeft dit meisje, van hare vroegste jeugd af, een' onveranderlijken afschrik voor eenen doode gehad; en het zoude haar niet mogelijk zijn, een enkel uur op mijne kamer door te brengen, in tegenwoordigheid van het lijk onzes vaders; hoezeer zij dien braven man, bij zijn leven, opregtelijk beminde. In dezen nood wende ik mij tot u, Mijnheer! Ik bid u, de ongelukkige zwakheid mijner zuster te hulpe te willen komen. Ik smeek u, mij toe te staan, dat de overledene, voor dezen enkelen nacht, in uwe kamer mag geplaatst worden, en daar vertoeven tot het uur der begrafenis.’
Dit verzoek werd met vele tranen en zigtbare gemoedsbeweging vergezeld en aangedrongen. De Overste had hetzelve met bedaarde oplettendheid aangehoord. Een ander, minder moedig en goedhartig, zou voorzeker, al spoedig, allerlei verontschuldigingen hebben ingebragt: dan, de Overste had, op het hooren van het verlegen meisje en haar dringend verzoek, reeds zijn besluit genomen. Hij rigtte zich tot haar, en sprak: ‘Ik zou welligt uw verzoek kunnen afslaan: ik wil dit echter niet: ten gevalle van u en uwe beklagenswaardige zuster, wil ik u van dienst zijn. Wat zegt mij de tegenwoordigheid van eenen doode? Op het slagveld zag ik er zoo vele duizenden! Uw verzoek, Mejuffer! wordt u ingewilligd. Ik zal aan mijn' knecht de noodige bevelen achterlaten, om het lijk uws vaders, heden avond, hier te

{==732==} {>>pagina-aanduiding<<}
ontvangen. Zie daar (op het binnenvertrek wijzende) de plaats, waar hetzelve verblijven kan.’
Met zigtbare dankbaarheid werd deze bewilliging aangehoord, en de bedrukte dochter verliet den Overste, onder hartelijke betuigingen wegens hare verpligting aan hem voor zijne ongehoudene goedheid.
Na het vertrek van het meisje, maakte de knecht, die bij het gesprek tegenwoordig was geweest, wel eenige bedenkingen; maar de Overste achtte het beneden zich, op dezelve te antwoorden, en zette zich weder aan tafel, zonder eenig verder nadenken omtrent dit voorval, hetwelk, door deszelfs natuurlijke houding, bij hem geen' den minsten argwaan deed bovenkomen.
Het werd middag. De Overste was uitgenoodigd, het overige van den dag in gezelschap zijner vrienden door te brengen. Hij kleedde zich; en, zijne woning verlatende, gaf hij aan zijnen bediende de noodige bevelen tot de ontvangst en plaatsing van het bewuste lijk.
Een uur vóór middernacht keerde de Overste naar zijne woning terug. Hij zoude, zelfs bij het intreden van zijne kamer, aan de tegenwoordigheid van den doode niet eens gedacht hebben, indien hem dit niet door zijnen knecht ware herinnerd geworden. Deze laatste vertrok, en liet den Overste alleen.
Nu begaf zich de onbeschroomde man in het vertrek, waar men de doodkist had geplaatst, haalde vandaar zijn schrijfgereedschap, en, niet gewoon vroegtijdig zich ten rust te begeven, begon hij het opstel van eenen brief aan een' zijner bloedverwanten.
Intusschen naderde ongemerkt het uur van middernacht. De stilte van denzelven doet het dof gebrom der klokken te sterker hooren. Eindelijk hebben deze hare twaalf slagen in het luisterend oor doen dringen, en de vroegere stilte heerscht weder alom. Op ééns doet zich nu, in het achtervertrek, een dof gestommel hooren, onmiddellijk gevolgd door een sterker geluid, blijkbaar veroorzaakt door het afwerpen van het deksel der aldaar geplaatste doodkist. - Wat de Overste, bij het vernemen van dit gerucht, gedacht, en of hij zich, in dit oogenblik, aan de vroeger gemaakte weddenschap al dan niet herinnerd hebbe, - dit heeft de uitkomst met een' digten sluijer bedekt. Genoeg, de moedige man aar-
{==733==} {>>pagina-aanduiding<<}
zelt geen oogenblik. Altijd een paar met scherp geladene pistolen gereed hebbende, begeeft hij zich, met de pistool in de eene en het licht in de andere hand, naar het bewuste vertrek, en opent de deur. Daar staat nu de gewaande doode naast de geopende kist, met de eene hand op dezelve wijzende, en met de andere den Overste, veelbeteekenend en bij herhaling, tot zich wenkende.
De heldhaftige voorstander van het rijk der waarheid ziet dit, maar bedenkt zich geen oogenblik. ‘Spreek, of ik geef vuur!’ is zijne taal, en - een met nadruk herhaald wijzen en wenken is het eenig antwoord van het verschijnsel.
De pistool gaat af. Dan, hoe groot moet de verwondering van den Overste geweest zijn, toen de kogel, waarmede het schietgeweer door hem bevorens geladen was, hem door den vermeenden doode wordt teruggeworpen!
Deze onverklaarbare omstandigheid ontzet maar verschrikt onzen held niet; de andere pistool is hem nog overig; in een oogenblik keert hij met dezelve terug.
‘Spreek, of ik geef vuur!’ met eene donderende stem uitgesproken, is andermaal zijne taal, - en hij ontvangt andermaal het vorig antwoord.
Het tweede schot is nu gelost; dan - in plaats van de verschijning te treffen, gedraagt zich dezelve als een onkwetsbaar wezen, en werpt het afgeschoten lood zijnen bestrijder al wederom terug.
Mogelijk begon, in deze verschrikkelijke oogenblikken, het hart van den Overste wel eenigzins te wankelen; dan, het hoofd zat hem nog op de regte plaats. De pistool weggeworpen hebbende, grijpt hij zijnen degen, vermoedelijk om hiermede, van meer nabij, de schrikgedaante te dwingen zich te ontmaskeren; hij grijpt dien; dan - tot overmaat van ramp en ontzetting - het staal weigert hem ditmaal den gehoopten dienst. Wat hij ook poge, het zijdgeweer is met geene mogelijkheid uit de scheede te trekken. Inmiddels nadert het spooksel met eenen zeer langzamen tred, bestendig wenkende en zwijgende. Dit oogenblik is ontzettend: alles, wat zich in hetzelve voor de zinnen van den Overste opdoet, is verschrikkelijk en vreesverwekkend. De eindelijke beslissing nadert. Hij stelt, als eene laatste poging, alle zijne krachten in het werk, om het staal aan de scheede te ontrukken. Ook dit is vergeefs. Nu, daar hem alles een ontzettend raadsel

{==734==} {>>pagina-aanduiding<<}
is en blijft, en hem elk middel van verdediging ontbreekt, verlaat hem zijne koene onversaagdheid - zijn zenuwgestel ontvangt eenen geweldigen schok - angst en schrik grijpen hem op het hevigste aan, en, met zijne handen vastgeklemd aan degengevest en scheede, stort de ongelukkige, levenloos, ter aarde.
Zoo viel de moedige man, na het mislukken der derde proeve, waar welligt een ander, reeds bij het mislukken der eerste, zijn behoud in de vlugt zoude gezocht hebben, en menigeen deze eerste proeve niet eens zoude hebben doorgestaan! Zoo viel hij, als een beklagenswaardig offer van zijne, mogelijk wat overdrevene, kloekmoedigheid! Zoo viel hij, als een ontzettend voorbeeld ter waarschuwing tegen het verwekken van bovenmatigen angst en schrik!
Het zal den oplettenden lezer van dit verhaal, op eene waarachtige daadzaak gegrond, reeds van zelve gebleken zijn, dat hier alleen vermomming en bedrog plaats vond. Ter nadere opheldering, diene nog het volgende:
De partij van den Overste had, om de gemaakte weddenschap zeker te winnen, opzettelijk zoo vele maanden laten verloopen, ten einde hem te doen vermoeden, dat men deze zaak reeds uit de gedachten had gesteld. Het verhaal van het meisje was logenachtig verzonnen, en hare gespeelde rol louter bedrog. De doodkist, waarin zich een levende bevond, was, met weinig moeite, zoodanig vervaardigd, dat dezelve van binnen konde geopend worden. Het gewaande lijk was, in tegenwoordigheid van den knecht van den Overste, beneden gebragt: deze was, na de verrigting hiervan, naar zijne kamer gegaan, daar de tehuiskomst van zijnen meester afwachtende. De gewaande doode had zich deze gelegenheid ten nutte gemaakt, om de kogels, waarmede de pistolen geladen waren, af te draaijen, en den degen zoodanig in de scheede te bevestigen, dat dezelve met geene mogelijkheid konde getrokken worden. De Overste gaf dan ook nu, buiten zijn weten, met los kruid vuur; terwijl het spooksel, dat de kogels met zich had genomen, dezelve gemakkelijk konde terugwerpen. Dit alles moest dienen, om den Overste in den waan te brengen, dat hij met eene bovennatuurlijke verschijning te doen had, welke niet slechts het gevaar van kruid en lood trotseerde, maar zelfs den spot dreef met elken aanval. Het beklemmen van den degen moest tot hetzelfde ontzettend einde dienen; en, helaas! het doel van al

{==735==} {>>pagina-aanduiding<<}
dit angst- en schrikwekkende werd op de ontzettendste en in de gevolgen ongelukkigste wijze bereikt.
Mogt deze treffende gebeurtenis tot eene ernstige waarschuwing strekken tegen het verwekken van allen angst en schrik bij anderen; eerst en vooral bij kinderen en jonge lieden, maar ook zelfs bij de moedigste menschen! De gevolgen kunnen, blijkens het verhaalde, allertreurigst en ontzettendst zijn.

Het leven van een' fiaker, of huurkoetsier.

(Uit het Fransch van piémouillé.)

Men zou denken, dat een Fiaker een erbarmelijk leven leidde? - in 't geheel niet! hij leeft met de groote lieden om 't best. Met het aanbreken des dags staat hij op, en treedt voor zijne staldeur, om te zien, wat weder het is. ‘Haal de D.....!’ zegt hij geeuwend, ‘het is het schoonste weder van de wereld.’ Of: ‘God dank! het zal vandaag een infaam weêr zijn.’ - Is dit niet geheel de gewaarwording eens rijken speculants, die de couranten leest? Het zal vrede worden... o wee! - oorlog... nu wrijft hij in de handen en grinnikt. Of: er zal duurte, hongersnood ontstaan... bravo! - elders is de oogst voordeelig... jammer!
Vloekend roskamt de Fiaker zijne paarden, vloekend spant hij ze aan, en met zweepslagen drijft hij ze op het plein; daarentegen heeft hij zijn rijtuig fluitende schoongemaakt. - Is dat niet volkomen de handelwijze der groote lieden, die met hunne meubelen veel zachter omgaan, dan met hunne domestieken?
Daar laat zich in de verte een man kijken, dien men het aanziet, dat hij eene siaker noodig heeft. Terstond rennen er zes op hem los. Hij kiest de beste, maar - hij neemt haar bij het uur, en nu kruipt de fiaker voetje voor voetje. - Zoo loopt men in de wereld om ambten, en kruipt in de waarneming van het ambt.
De Heer, die de siaker gehuurd heeft, maakt een bezoek. Terugkomende, vindt hij de paarden afgetoomd, en den koetsier in de kroeg. - Het beeld eener kanselarij, welker Chef vandaag niet verwacht wordt.
Thans rolt de fiaker voort. Een vrachtwagen komt den

{==736==} {>>pagina-aanduiding<<}
koetsier te na; hij loopt gevaar zijn rijtuig omverre geworpen of gebroken te zien; zijne scheldende tong en de zweep in de vuist helpen hem er eindelijk door, en terstond daarop overrijdt hij zelf eene kleine kabriolet, om welke hij zich verder niet bekommert. - Alzoo de man van de wereld, die geweldig schreeuwt, wanneer een magtiger hem aantast, maar zonder bedenken den onmagtigen op zijde stoot.
Niemand ter wereld kan zijne levens- of ten minste reisgezellen vrijer kiezen, dan de Fiaker. Om 9 ure des morgens, b.v., heeft hij in Parijs de keus tusschen eene suppliante, die haren man eene proviand-leverancie bezorgen wil, en haren minnaar van de Conscriptie vrijmaken; een' nieuwsgierigen vreemdeling, die den plantentuin en daarna het Muzeum bezoeken wil; [thans valt er zeker noch te leveren, noch te kijken; de gedaante, doch niet de zaak, is veranderd;] een' sollicitant om eene opengevallene plaats in het Instituut, die 144 bezoeken heeft af te leggen, en te spreken van de boeken, die hij - niet geschreven heeft, maar nog schrijven wil; of een' makelaar, die rondrijdt om geld tegen papier in te ruilen.

Om 12 ure zijn er weer andere bezigheden. De oude tooneelliefhebbers rijden naar de repetitien, of een paar jonge Incroyabels naar Bagatelle om elkander overhoop te schieten, of de lekkerbekken zoeken een dejeuner à la fourchette.

Om 3 ure verschijnen de dames in de Tuilerien, om de zon te zien opgaan, of spoeden zich naar het Palais Royal, om met de modekraamsters te snappen.

Om 5 ure beginnen de dinés. Wel den Fiaker, die zich dan in de voorstad St. Germain bevindt! Hij is zeker, tot een' rid naar de Chaussée d'Antin te zullen gehuurd worden.

Om 7 ure lokken de schouwburgen uit. Jammer inderdaad, dat de vlammen het Odeon verteerden! Toen daar nog gespeeld werd, kon de Fiaker er op rekenen, voor Menschenhaat en Berouw bevracht te zullen worden.

Om 11 ure gaat de schouwburg uit. Dan worden tot middernacht bezoeken afgelegd; er wordt gedanst tot 1 ure, en gespeeld den ganschen nacht door.

Men ziet, dat in de hoofdstad van het groote rijk niets gewigtigs geschiedt, waaraan de Fiaker geen deel neemt. Men voege er bij, dat de Fiakers thans met de equipages der rijkste lieden wedijveren, gelijk dezen de plaats oprijden, en

{==737==} {>>pagina-aanduiding<<}
bijna tot in de kamers dringen. De Heeren der equipages en de Fiakers schijnen somtijds oude kennis te vernieuwen!

De keizerlijke grootmoeder.

Keizerin maria theresia was sedert den dood van haren Echtgenoot, frans I, in 1765 overleden, noch bij de vermakelijkheden van het Hof, noch ten Schouwburge verschenen. Het was den 19 Februarij 1768, dat zij des avonds, in haar nachtgewaad in 't kabinet arbeidende, door een' Courier van Florence tijding bekwam van de geboorte van haren Kleinzoon, frans. Zonder eenig geleide, vliegt zij, door de voorzaal en de daaraan palende gangen, in den Schouwburg bij het paleis, opent dristig de loge van het Hof, dringt door alle Kamerheeren, Aartshertogen en Aartshertoginnen, onverwacht en ongekend, tot aan den voorkant der loge heen, en roept, met eene verrukte stem, in de kunstelooze taal van haar volk, het parterre toe: Der Leopold hat a Bueb'n! (Leopold heeft een' Jongen!) (*) - Iedere uitdrukking is te zwak, om de uitwerking dezer woorden te beschrijven.




Bij de overwinning op Algiers.


Triumf! de menschheid is gewroken; 
Aan 't regt der volken is voldaan. 
Triumf! het outervuur ontstoken; 
Hef 't lied der overwinning aan! 
Triumf! zie Neêrlands zeebanieren, 
Met roem ontkronkeld, statig zwieren, 
Aan de Algerijnsche kust geplant! 
Triumf, o volken! Neêrlands helden 
Doen Waterloo's gedenkslag gelden 
Aan Afrika's verwijderd strand. 
 
Triumf, Europa! wij herleven. 
Wie Neêrlands zeeleeuw smaadheid doet, 
Dien teistren ruiter's dappre neven 
Voor d'onberaden overmoed. 

{==738==} {>>pagina-aanduiding<<}

Wendt, volken, 't oog naar gindsche stranden; 
Ziet de Algerijnsche vloot verbranden: 
Dit deden Brit en Batavier. 
Hoort Neêrlands donder vreeslijk klatren! 
Hoe knalt de aloude schrik der watren 
Voor de eer der vrije zeebanier! 
 
Wie tuchtigden u? - Spreekt, barbaren! 
Wie offerden uw roosstad op 
Aan al het leed der vroegre jaren? 
Wie spleten u den tijgerkop? 
Getuigt, ontembre woestelingen, 
Getuigt, wier vuist u kon bedwingen! 
Wie hadt gij honend aangerand? - 
Ja, brult: ‘Europa's waterleeuwen!’ - 
Hoort, volken! hoort het, latere eeuwen! 
't Was albion met nederland. 
 
Nu nog den kop eens opgesteken, 
Den muil nog eenmaal opgesperd! 
Op, tijgers! komt de schandstraf wreken, 
Die op u neêrgebliksemd werd! 
Op! hebt gij lust - op, schrik der stroomen! 
Of zijn de krachten u benomen? 
Krimpt dan van woede, barst van spijt! 
Maar leert de ontzagbre kruisvlag vreezen, 
Of - schriklijk zal het vonnis wezen, 
Bij de uitkomst van den tweeden strijd. 
 
Maar neen! wij zijn aan u gewroken; 
Reeds ligt uw roofnest half vernield; 
De boei der Christnen is verbroken, 
Die ge in dat hol gekerkerd hieldt. 
Waagt ge andermaal, ons aan te randen, 
Weêr op Europa's wal te landen, 
Verhit op roof, belust op bloed; 
Dan komen we u dien trots verneêren, 
En u ontzag en eerbied leeren 
Voor onzer strijdren heldenmoed. 

{==739==} {>>pagina-aanduiding<<}

Triumf! juicht, nijvre handelaren! 
Zendt nu de rijke lading uit: 
Want op de Middellandsche baren 
Werd 's roovers euvelmoed gestuit. 
Triumf! juicht, scheeps- en visschers-gasten! 
Geen Moor, die meer u aan durft tasten; 
Steekt vrij en veilig van uw reê. 
Waar Brit en Batavier verschijnen, 
Daar moet straks de Afrikaan verdwijnen, 
Daar zijt gij op de vrije zee! 
 
Triumf, o dappre vlotelingen! 
Triumf, o achtbre heldenstoet! 
Europa zag u 't pleit voldingen; 
Gij wreektet Bona's martelbloed. 
Hoort onze dankbre zangen galmen! 
Wij strooijen blijde zegepalmen, 
Zet gij den voet op Neêrlands grond. 
Triumf! de menschheid juicht u tegen: 
Uw heldenarm verwierf den zegen 
Van 't glorierijkste vreêverbond. 
 
Triumf! triumf, manhafte braven! 
Al is de vrede duur betaald, 
Uw bloed bleef Neêrlands glorie staven, 
Den roem, bij Waterloo behaald. 
Neen! 't menschdom zal het nooit vergeten, 
De laatste nazaat zal het weten, 
Wat gij voor 't regt der volken deedt. 
Triumf! Als eens Algiers zal vallen, 
Dan wijst men nog van 't puin der wallen, 
Waar exmouth met capellen streed. 
 
j.b. chr. 
Utrecht, 
Sept. 1816. 








{==740==} {>>pagina-aanduiding<<}

Afscheidsrede van den grooten tooneelspeler Napoleon Buonaparte, na den slag bij La Belle Alliance.


Tooneelbeminnaars al te gader, 
Die men hier thans verzameld ziet, 
Duldt, dat ik u demoedig nader, 
Bij 't speien van 't Wilhelmus-lied! 
 
Ik acht mij zeer aan u verbonden, 
(Gij weet, ik minde Holland teêr!) 
Dat gij me, in mijne laatste stonden, 
Bewijzen wilt de laatste eer. 
 
Ik ben dan (zonder roem te melden) 
Schier alle rollen doorgegaan. 
Gemeenlijk speelde ik Eerste Helden: 
(Wat waart gij daarvan aangedaan!) 
 
Op 't groot Tooneel, met de eerste bollen, 
Den Intriguant, den Sansculot; 
Somtijds ook de Eedle Vader-rollen; 
Doch 't best (behalve Don-Quichot) 
 
Gelukten mij die der Tirannen, 
Zoo meesterlijk geëxecuteerd, 
Dat ik zelfs Vorsten heb verbannen, 
En Satan heeft geäpplandisseerd. 
 
Maar och, (dit is het lot der vromen!) 
Voor dank ontving ik smaad en hoon. 
'k Heb daarom mijn congé genomen: 
Want ondank is des werelds loon. 
 
Doch, eer ik mij den kost ga koopen 
Op 't Eilandshofje St. Heleen, 
Laat mij de rollen eens doorloopen, 
Waarin ik eenig was, zoo 'k meen. 

{==741==} {>>pagina-aanduiding<<}

't Megt, in mijn jeugd reeds, mij gelukken 
Met glans te streven naar de faam, 
In een der Groot-Spektakelstukken; 
Toulon belegerd, is de naam. 
 
De Mammelukken was mijn tweede; 
'k Trad daarin op als Muzelman: 
Maar sidney smith verstond geen rede, 
En nelson sloot het gansche plan. 
 
Om dees Theaterwond te heelen, 
Ging ik, van ergernis half ziek, 
Den Eersten Burgemeester spelen, 
In 't Melodraam: De Republiek. 
 
Toen werd een nieuwe Klucht gegeven; 
Zij heet: De Wereldmonarchij. 
Ik speelde nero naar het leven, 
Nog malscher dan de Algiersche Dey! 
 
'k Deed Zwitserland bevrijd studeren, 
En speelde den Bemiddelaar; 
Het Rijnverbond ook repeteren, 
En stelde den Beschermer daar. 
 
Och, was het daarbij nog gebleven! 
Maar, 'k wilde Rusland's Hoofdstad zien; 
Daar een Representatie geven, 
En Spanje mijn talenten biên. 
 
Dat was nu zeker overbodig; 
Maar, 'k had een' hongerigen Troep: 
Dat volkje heeft verbaasd veel noodig, 
En stilt men met geen Fransche soep. 
 
Het Spaansche goud was mijn bedoelen; 
Maar 'k vond de peper magtig heet: 
't Was enkel om mij te verkoelen, 
Dat ik den togt naar Moskow deed. 

{==742==} {>>pagina-aanduiding<<}

Ik gaf De Roovers. Die Barbaren! 
Vond ooit Acteur zich dus geplaagd? 
Zoo schoon ik 't werk ook dacht te klaren, 
Werd ik straks van 't Tooneel gejaagd. 
 
Ik schud de jagtsneeuw van mijn kleêren, 
En sluip gelukkig heelshuids door. 
Nu wilde ik nog een Stuk proberen: 
De Hoogmoed gaat den Val steeds voor. 
 
'k Ging, om de blaam weer af te vagen, 
Te Leipzig op de Jaarmarkt staan: 
Maar 't Volk wou, zonder pas te vragen, 
Heel tot Parijs toe met mij gaan! 
 
Om van deze eer mij te verschoonen, 
Rolde ik in haast de matten op, 
Om stil op Elba te gaan wonen, 
En gaf nu het Tooneel den schop. 
 
Ik wilde bouwen, schrijven, lezen; 
Maar och! 't verveelde mij weldra: 
De Speelzucht laat zich niet genezen; 
Men wil Acteur zijn, 't ga hoe 't ga. 
 
Ik ging dan scheep, en landde weder. 
Een nieuw Tooneelspel, nieuw geluk! 
En o! de intrigue was zoo teeder: 
Het Meiveld, Groot-Spektakelstuk. 
 
Ik kon van drukte naauwlijks slapen. 
De Decoraties waren schoon. 
Het Volk stond, als verstomd, te gapen, 
En midden-in een gouden Troon! 
 
Dat was eerst kunst van declameren, 
En keur van zoete hartetaal! 
Het ging een' mensch door al zijn kleêren. 
Maar - 't was mijn laatste zegepraal. 

{==743==} {>>pagina-aanduiding<<}

Want ach! Fortuin's ondankbre nukken 
(Ik vlocht die Prij zoo vaak een' krans) 
Verknoeiden me een der jongste Stukken; 
Het heet.... het heet: La Belle Alliance. 
 
Daar heeft men mij fataal geslagen, 
En leelijk bij den neus gehad! 
Ik kroop ter sluik in mijnen Wagen, 
En koos in stilte 't hazepad. 
 
Men dwong (wat hoon!) mij, om te wandlen. 
Ik Was altijd kiesch op 't punt van eer: 
Geen Kunstnaar laat zich dus behandlen; 
Ik speel thans voor de laatste keer. 
 
Maar 'k weet, daar ik van u moet scheiên, 
Die mij voor 't laatst uw bijzijn schenkt, 
Dat gij (en 'k mogt van blijdschap schreijen!) 
Gewis nog lang aan mij gedenkt. 
 
Hoe vaak kwam u mijn gunst vereeren, 
Eer mij Fortuin nog had verzaakt! 
'k Had graag al mijn Theaterkleêren 
Aan 't Amsterdamsch Tooneel vermaakt. 
 
Ik had verschot van Ridderorden, 
Een Kroon, een' Keizersmantel - maar 
Dit stalen die vervloekte Horden, 
En dat nam blucher, die Barbaar! 
 
Die rijdt nu trotsch in mijnen Wagen, 
En zet mijn' Hoed op zijnen kop, 
En schijnt er weinig naar te vragen, 
Al doe ik een verkoudheid op. 
 
(Men hoort Krijgsmuzijk.) 
 
Daar komen die verdoemde Pruisen! 
Zij weten, dat toch nu en dan 
(Men zou zich zegenen en kruisen!) 
Napoleon ook loopen kan. 

{==744==} {>>pagina-aanduiding<<}

Nu, ik vertrouw dan op mijn beenen: 
Want zelfbehoud is de eerste pligt. 
Zou ik, om een paar blaauwe scheenen, 
Mijzelv' berooven van het licht? 
 
Neen! 'k Ben nog tot iet groots geboren. 
Waant niet, dat nap zich ooit doorschiet! 
Heb ik dan ook alle eer verloren, 
'k Verlies de zucht voor 't leven niet. 
 
Dat weten mijn getrouwe Franschen, 
Daar niets hun ‘Leev' de Keizer!’ stuit; 
Ja, moest ik ook ter Helle dansen, 
Zij wierp mij, meenen zij, weer uit. 
 
Maar neen! Kom ik daar ééns logeren, 
Ik steek den Duivel naar de kroon, 
Laat hem knaphandig fufilleren, 
En ik - ik zet me op zijnen Troon! 
 
IJ. (*) 
Oct. 1816. 


Grootheid.


Noch Erfregt, noch Geboort', slechts Deugd maakt groot of klein: 
Een Koning zelfs kon Slaaf, een Slaaf kon Koning zijn. 
 
K...... 
Naar meiszner. 


Aan Bella.


Ik waande in u 't geluk mijns levens, 
En vond de bron van mijne smart: 
Want in uw' blikken heerscht de zomer; 
Maar ach! de winter in uw hart. 
 
K...... 
Naar haug. 






{==745==} {>>pagina-aanduiding<<}

Mengelwerk.

De vaderlandsche letteroefenaars aan hunne medeburgers, bij den aanvang des jaars MDCCCXVII.

Landgenooten!

Terwijl ons zestiende nommer in het licht verschijnt, om den gewonen kring te sluiten, heeft het zeventiende jaar der loopende eeuw ons reeds zijne nieuwe baan geopend. Dit maakt gezegde No. XVI tot eene soort van janus, die met het verledene en de toekomst gelijkelijk kennis houdt. En hoezeer wij, Letteroefenaars bij uitnemendheid, ons anders meestal aan het terugzien houden, alsof wij de oogen achter in het hoofd hadden geplaatst; hoezeer dit misschien ook tot de kennelijke en kenmerkende eigenschappen van alle grondige letterkunde behoort, die de speculatie voor de kooplieden, en voor dezulken laat, die op loutere vooronderstellingen, op behoeften (misschien wel in den zak) luchtkasteelige theorien en stelsels bouwen; zoo bekruipt ons toch bij opgemelde gelegenheid somtijds de lust, om ook eenmaal van de toekomst, of eigenlijker van het tegenwoordige, de smalle brug tusschen geweest en zal, een enkel woord te spreken.
‘Veel geluks in het nieuwe jaar!’ - dit toch is de wensch van iedereen op den dag der verschijning van ons No. XVI. En waar eenige ernst en nadenken met dezen wensch vergezeld gaan, daar volgt niet zelden eene nadere verklaring van hetgeen men eigenlijk door veel geluks verstaat. De algemeene grondslag dezer verklaring is meestal, dat het beter mag worden; waarbij, naar omstandigheden, komt: dat de hoop vervuld, of de duistere toekomst moge worden opgehelderd. Het laatste was onder napoleon lang het geval, tot ein-
{==746==} {>>pagina-aanduiding<<}
delijk het Noorder licht ons die gewenschte opheldering vergunde, en de, spoedig daarop gevolgde, oranje-zon in ééns den vollen middag over al het aanstaande wierp. Maar, misschien ging het ons, als iemand, die eensslags uit eene donkere gevangenis op de openbare straat komt. Zijne oogen zijn gestemd en berekend naar het weinigje licht, dat er in de dikste duisternis nog altijd aanwezig is; en daardoor komt hem de gewone dag als een bliksemgloed of eene hemelsche glorie voor. Vervolgens, echter, doet de natuur een gordijntje voor de glazen; en nu vindt men het niet alleen niet meer zoo licht; maar het schijnt wel, dat de oogen door dien eersten plotselingen overgang geleden hebben - zij zijn gevoelig teêr, en niet zelden zeer genegen, zich, bij de minste ongunstige omstandigheid, voor allen licht te sluiten.
Het komt ons voor, dat wij tegenwoordig vrij zigtbaar in deze periode verkeeren. Het moet beter worden; daarover is men het met zich zelven in 1812, 1794, 1780 enz., en met onze voorvaderen in alle gunstige en ongunstige tijdperken, ja met de heele wereld eens - zelfs van moeder eva af, die ook nog al meer wenschte. Maar, het zal wel beter worden, blijft hoe langs zoo meer in de keel steken; en het is..... o, dit gaat altijd nog bezwaarlijker. Och ja, lieve landgenooten, gij hebt gelijk: er valt nog veel te verbeteren, en veel te klagen. Het is zelfs moeijelijk te voorzien, hoe het in orde zal komen. Er is geene eensgezindheid onder de menschen, en, laten wij maar zeggen zoo als het is, zij weten niet, wat zij willen - dat is te zeggen: allen willen, want elk voor zich weet het zoo tamelijk. De Brabander wil fabrijken, en wetten, die haar begunstigen - de Hollander koophandel, die veelal juist tegengestelde inzettingen vordert - de boer verheugt zich, als granen en boter naar alle vreemde markten stevenen; en de ambachtsman zit te zuchten onder de duurte, die daaruit ontstaat - een geheele troep werkelooze handen, bij geldelooze kas-
{==747==} {>>pagina-aanduiding<<}
sen, roept om ambten en pensioenen, en eene menigte anderen, die door dezelven, bij hunne drukke bezigheid, slechts gestoord, of ten minste geërgerd worden, roepen er niet minder krachtig tegen - de een vindt behoud en zaligheid in vergeten en vergeven; de ander vindt het eerste onvoorzigtig, en het laatste misschien meer Christelijk dan staatkundig - hier wil men thee, ginds bier - hier geen Fransch spreken, daar geen Hollandsch. In het kort, bleek het bij twintigjarige en herhaalde ondervinding, dat zelfs veel minder, en minder verschillende, hoofden onder éénen vrijheidshoed niet te houden waren, het
komt ons voor mede al zeer moeijelijk te zijn, dezelven alle gelijkelijk door eene koningskroon te beschutten en op hun gemak te houden. En zijn wij het onderling over het eene of andere voor eene keer al eens - och, dan zijn er weer anderen, die de markt bederven, of ons met onze waren de deur voor den neus werpen, of op de eijeren blijven zitten, die wij terug wenschen, en vreezen als ledige doppen te zullen ontvangen. - Rekent daarbij nu eindelijk nog dien bitteren zomer, zoo als er immers de oudste lieden geen heugt. Hiertegen kan men volstrekt nietmetal doen. En het is evenwel de naaste weg van allen, om bijna de geheele wereld uit haar humeur te brengen. Burgerluî kunnen niet wandelen - rijke luî niet rijden - de kinderen blijven knorrig bij moeder te huis, en de lekkerbek mist zijne keurige groenten en vruchten - deze heeft niet aan zijn buiten, en die niet aan zijne dure boerderij - hier mist men de weelde, en daar lijdt men armoede - de een raast over alle de collectes; de ander zucht, omdat ze niet méér opbrengen. Jammer der jammeren, dit alles is ook jammer! mogen wij, in den stijl van Koning salomo, wijzer gedachtenis, wel uitroepen.
Ja, het moet beter worden. Dit staat vast. Het is, zonder eenige omvraag, bij applause beslist. Maar, hoe wordt het beter? .... Ja, daar zie, daar hoor ik u! Het mangelt niet aan advijzen, aan onfeilbare aan-
{==748==} {>>pagina-aanduiding<<}
wijzingen. Maar, vergunt ons, burgers! (want hier is deze titel, zoo het schijnt, regt op zijne plaats) vergunt ons, onze presidiale aanspraak nog een weinig te rekken; op het oogenblik zullen wij eenen ieder de gelegenheid aanwijzen, om zijne ontdekkingen enz. enz. ter kennisse der vergadering, dat is der geheele natie, te brengen, zoo verre natuur en opvoeding en omstandigheden hare leden slechts het stemregt hebben medegedeeld.
Eer wij namelijk aan het zoeken gaan, wat er nog wel te krijgen zou zijn, is het van belang, eens na te zien, wat we dadelijk hebben. Gij weet immers, wat men van deze twee dingen zegt, en sanche zaliger zeide al: ‘één houdaar is beter dan tien gij zult hebben.’ Zoo het waar zij, dat onze oogen door het plotselinge, al te sterke licht, waarin elk zijne hersenschimmen voor wezenlijke zaken aanzag, wat geleden hebben, en dat velen daardoor nu het licht geheel niet verdragen kunnen, de vensters maar digt toehouden, en intusschen, even als de kinderen, roepen: wat is het hier duister! wat is het hier duister! dan is, in zoo verre, toch maar de éénige weg - dat ze wijzer worden. Ne Jupiter quidem; dat is, noch de Koning, noch de Brabanders, noch de Engelschen, (familie noch vrienden) ja zelfs de lieve natuur, kan er iets anders aan doen.
Wel nu dan! Hebben wij niet weer handel - al wordt ze ook wat bezwaard? Raken wij toch niet langzamerhand weer aan een deel onzer kolonien? Heeft onze zeemagt niet weer gestreden voor de vrijheid der zeeën, met glorie gestreden, en aan de magtige Britten zelven andermaal eenen edelmoedigen lof afgedwongen, die in alle brave harten door geheel Europa weergalmt? Verwaardigde zich niet het magtigste Vorstenhuis van dit halfrond, huwelijksbanden te slingeren met onzen Kroonprins, en alzoo de naauwste verbindtenis tusschen beide natien te staven en te heiligen? Verheffen en vestigen wij ons dus niet meer en meer als een

{==749==} {>>pagina-aanduiding<<}
eigen, onafhankelijk en magtig volk; en is dit geene zaak van hoog belang? Nu weten wij ten minste, waarvoor wij opofferen; het heeft zijne bepaalde grenzen, en vloeit niet naar Noorden en Zuiden weg. Neemt de mond al wat veel, het keert tot de overige ligchaamsdeelen weder, en, als het bloed en de overige vochten, voedt en sterkt het, met den tijd, overal. Tegen lastige en inhalige naburen kan het ook te pas komen, dat men op eenen tamelijk breeden grondslag rust. En bij zulke ongelukkige saizoenen, als wij dit jaar beleefd hebben, is eene voorraadschuur van eet- en brandstof, gelijk die, waaruit wij thans vrijelijk mogen afhalen, zeker in geenen deele te versmaden. Hebben wij, eindelijk, niet het groote voorregt terug, dat wij in ordentelijkheid mogen zeggen, wat wij willen? Tegen de Oomes - de gekroonde vrienden des huizes - zeker zoo geheel niet meer - maar over onze eigene zaken ten minste, daar wij in allen geval genoeg aan hebben. Waarlijk, deze vrijheid is meer waardig dan elke andere. Zonder haar heeft men er noch de regte pret van, noch de minste verzekering van behoud, veel min van uitbreiding en verbetering. Waar, integendeel, de vrijheid van spreken en schrijven in volle kracht heerscht, daar - zouden wij meenen - is het des volks eigene schuld, wanneer het onderdrukt, op den duur slecht bestuurd, of bij zijne regten niet gehandhaafd wordt. Elke maatschappij, toch, heeft vele overeenkomst met eene school, waar de groote knapen van tijd tot tijd den meester spelen over de kleineren - maar heeft de lijder slechts den moed om te schreeuwen, en helpen hem welhaast alle zijne makkers om te roepen, dan schamen zich de eersten al ligt over hunne ondeugende stukjes, of men vreest, dat de meester het hooren zal, zoo al niet voor de mishandelingen der zaamgeschoolde kleinen zelven. De waarheid is eene magtige Godin; geen onregt is op den duur voor haren blik bestand; maar zij valt wat gemakkelijk; men moet haar

{==750==} {>>pagina-aanduiding<<}
met kracht, met eensgezindheid opzoeken in elken schuilhoek, en ontdoen van iedere inzwachteling.
Zietdaar dus u den spreekstoel aangewezen, landgenooten! Donkere gezigten of scheldwoorden, en stil gemor en gebrom in afzonderlijke kringen, doen weinig af. Het zet slechts kwaad bloed, zonder, of te komen, ter plaatse, waar het behoort, of, er komende, eenigen nadruk te bezitten. Wordt de staat, wordt de stad niet wel geregeerd - waant gij den zuurdeesem der Sadduceërs of Pharizeërs, Fransche of Vóór-fransche tijden, in een of ander te bespeuren - is er eene orde, een individu, die den meester speelt - in het kort, hapert er iets; spreekt, spreekt vrij en bescheiden, door middel der drukpers! Geen ijdel geschreeuw, geene hatelijke partijdigheid! maar dingtaal, kracht en klem van redenen! De Koning wenscht het beste - daaraan kan niemand twijfelen; en de natie is gewisselijk alle de kwade praktijken van de regter en linker zijde ook reeds lang moede. Dus maar niet gezwegen! niet gemokt en gesteend, en de een den ander het hoofd warm gemaakt; maar frisch uit de borst gesproken, en allen, die het licht haten, als een deel nachtvogels, in hunne schuilhoeken terug gejaagd!
Zoo kan het beter worden. En dat het dit kan, is reeds een bewijs, dat het zoo tamelijk wel is. Het doet, in al het andere opgenoemde, inderdaad de deur toe, alle inkankerend en doodelijk verderf den pas afsnijdende. Mogen dan ook alle de nieuwe inzettingen, die het verloopen jaar gebaard of ontvangen heeft, niet even veel goeds beloven: gelijk de Russen hunne jonggeborenen in den vloed, zoo willen wij ze in het bad der waarheid dompelen, en zijn het zwakkelingen, zoo mogen ze onder de cuur bezwijken. Wij wenschen u dus, landgenooten! met een vrij, opgeruimd gemoed, veel geluks in het nieuwe jaar. Met een moedig en verblijd aangezigt komen wij u in hetzelve tegen. Ja, mogen de schoone uitzigten op bevestiging en bloei van het hereenigd rijk der Nederlanden - uitbreiding en

{==751==} {>>pagina-aanduiding<<}
verheffing onzer vaderlandsche letterkunde, op dezen verbreeden bodem - luister van het Vorstelijk huis, dat onzen luister zoo menigmaal weer ophief uit het donker - ware verlichting, zedelijkheid en godsvrucht, in zusterlijke vereeniging - algemeene en bijzondere welvaart - mogen alle deze schoone uitzigten behouden, verhelderd, vervuld worden!
Lieve Nieuwjaar, dat nog als een zuigeling in dikke windselen ligt, en niemand mededeelt, wat gij ons zult schenken - neen, wij vergen, wij wachten de geheele vervulling onzer wenschen van uwe zwakke pogingen niet. Laat ons slechts de tevredenheid, de hoop, den moed behouden, om tot dezelve te naderen! Wij weten wel, dat gij ons maar een eind wegs geleidt naar het doel, dat wij rusteloos zoeken; terwijl velen, vermoeid van den togt, of gestoord in hunnen loop, uw geleide nog vroeger zullen verlaten. Mogen dezen daarna eenen beteren wegwijzer vinden, die hun bijblijft, en alle hunne wenschen - oplost in dankbare aanbidding en zaligheid voor Hem, die het begin en het einde is van alle dingen, doch zelf begin noch einde heeft. Het zij zoo!

Iets, over de bijbelgenootschappen.

(Een nieuw oogpunt, uit een Hoogduitsch Tijdschrift.)

Sticht Bijbelgenootschappen in alle landen! drukt Bijbels in alle talen, en predikt uwe eigene, uit den Bijbel afgeleide, of den Bijbel opgedrongene, leerstellingen en zamenstellen, op iedere u maar mogelijke wijze! Dat, hetgeen gij er mede beoogt, zult gij echter niet bereiken. Gij wilt daardoor, hetgeen gij ongeloof heet, tegenwerken, en belooft u daardoor veel goeds voor datgeen, wat gij het Christendom noemt, (hetwelk echter, naar uwe meer of min bekrompene denkwijze, eene te veel in zich bevattende, of te veel uitsluitende

{==752==} {>>pagina-aanduiding<<}
leer is.) Zoo als gij het u voorstelt, kan noch zal dit u gelukken. Daarentegen zult gij daardoor de kennis der zuivere leer van God, welke niet aan tijd en plaats gebonden, en iets meer algemeens is, dan uw sektenstelsel, algemeener maken en bevorderen. Hoe meer algemeen de Bijbel gelezen wordt, van zoo veel te meer zijden zal hij beschouwd, doorzocht, beproefd en opgehelderd worden; men zal de kern leeren onderscheiden van, en verkiezen boven den dop, de inkleeding der leer.
De Israëlieten geloofden, dat hun Godsdienst, zelfs deszelfs uiterlijke verrigtingen bestemd waren om van tijd tot tijd over de gansche aarde heerschende te worden; en hunne Profeten lieten deze hoop ook dikwerf blijken. Evenwel, zoo lang zij Palestina bewoonden, bleef hun Godsdienst bepaald tot hun land; maar, na den ondergang van hunnen staat, werden hunne heilige schriften onder andere volken verspreid, en het eigendommelijke hunner Godsdienstleer, het dogma der eenheid Gods, ging niet verloren, maar werd nu eerst op deszelfs prijs gesteld en toegestemd. Daarentegen datgeen, waarin de Joden de grootste waarde stelden, hun Offerdienst, hunne Tempelpracht, hun Messiasdom, (zoo als de Jood zich dat voorstelde) maakte, als iets, dat tot de hoofdzaak niet behoorde, geenen opgang, maar liep te niet.
Dan, ook behalve het zoo even genoemde, zullen die Genootschappen, wier doel de verspreiding des Bijbels is, groot voordeel aanbrengen. Door eenen nieuwen, geestelijken, godsdienstigen band zullen zij de volken aan elkander verbinden; menschen uit de meest verschillende en verwijderde volken zullen begeeriger worden om tot elkander te naderen, en elkander te leeren kennen; even gelijk de eerste bedoeling der Kruistogten (de verovering van Jeruzalem en het H. Graf) naauwelijks bereikt en spoedig weder verloren werd, en desniettegenstaande echter uit dezelve voor Europa, in de gevolgen, een grooter en zeer aanmerkelijk ge-
{==753==} {>>pagina-aanduiding<<}
win, hetwelk oorspronkelijk niet bedoeld was, ontstond, - vermeerdering der kennis van landen en talen, uitbreiding van den koophandel, naauwkeuriger en helderder denkbeelden over de voor- en nadeelen der Pauselijke Hierarchij, en over de wereldlijke Regenten. Even zoo kan zich, door de werkdadige inspanning en uitbreiding der Bijbelgenootschappen, eene gezelschappelijke betrekking tusschen de edelste menschenvrienden en verstandige vrienden des Godsdiensts, in de verwijderdste wereldstreken, ontwikkelen; en dit kan, in het vervolg, tot ondersteuning van reizigers in verre landen, of door toevallige ongelukken daarheen geworpenen, en almede tot bekendmaking van nieuwe ontdekkingen, uitvindingen, en in het een of ander uitmuntende menschen, dienstbaar zijn. Ook sommige wetenschappen (b.v. de kennis der Oostersche en Indische talen) zullen, gelijk te hopen is, daardoor meer winnen, dan door enkele zendelingen van bijzondere partijen en Broederschappen, of door opzettelijk daartoe ondernomene reizen rondom de wereld, hoe groote sommen daaraan ook mogen besteed worden.
Reeds moet de ontzaggelijk spoedige en groote uitbreiding der Bijbelgenootschappen, en derzelver van uit Engeland in beweging gebragte werkzaamheid, den nadenkenden, die met een wijsgeerig oog de gebeurtenissen der wereld beschouwt, een wenk zijn, om op dezelve acht te slaan, als op een middel, hetwelk door de Voorzienigheid ter bereiking van weldadige doeleinden zal bestemd zijn.

Ook dit oogpunt eens Duitschers moge tot deelneming opwekken!


{==754==} {>>pagina-aanduiding<<}

Beknopt verslag van een schijnbaar dood ter wereld gekomen kind. Door H. van Loon, Chir. et Art. obst. Lector te Amersfoord.

Dat sommige kinderen flaauw en als 't ware levenloos ter wereld komen, zal ieder Verloskundige met mij meermalen hebben waargenomen; die dan ook bij ervaring weten, dat men niet altoos even gelukkig en voorspoedig slaagt, om hen uit dien staat van bezwijming te redden, maar dikwijls een' geruimen tijd met de aanwending der algemeen bekende opwekkingsmiddelen moet bezig blijven, om daarvan het gewenscht gevolg te erlangen. Ondertusschen neemt men, in soortgelijke gevallen, bij het kind, aan onze zorg toevertrouwd, meestal zoo vele teekenen van leven waar, dat eene meer dan gewoon lang voortgezette, en dikwijls voor vele der omstanderen schijnbaar vruchtelooze, poging ons geenszins moedeloos kan maken. Immers, naar mate onze hoop van te zullen slagen meer gegrond is, zal men ook des te ijveriger werkzaam blijven; terwijl onze werkzaamheid, in die oogenblikken, bij het kind, tevens, als eene heilzame artsenij, op het, door hoop en vrees zoo zeer geschokte, hart der beangste moeder haren weldadigen invloed heeft.
Geheel anders intusschen was het gelegen bij het kind, door mij onlangs gelukkig gered, waar bij deszelfs geboorte niet slechts geene teekenen van leven te bespeuren waren, en hetwelk dus, in den volsten zin des woords, schijndood ter wereld kwam, maar alles zich ook gedurende den arbeid der vrouwe zoodanig had toegedragen, dat men zich niet anders durfde voorstellen, dan dat de vrouw van een dood kind verlossen zou. Het een en ander zal duidelijker blijken uit het verslag zelve, hetwelk mij belangrijk genoeg is voorgekomen, om uit mijne dagelijksche aanteekeningen af te schrijven, en door dit geacht Tijdschrift algemeen bekend te maken.

{==755==} {>>pagina-aanduiding<<}

De Huisvrouw van G......, die vooraf mijne adsistentie bij hare bevalling verzocht had, beviel den 9den October l.l. van haar eerste kind, nadat zij drie dagen te voren de beginselen van den arbeid, door geringe afwisselende pijnen, bespeurd had. Twee dagen vroeger was haar het amnios afgevloeid, zonder destijds eenige pijn te gevoelen; terwijl de ontsluiting van den mond der uterus toen nog naauwelijks merkbaar was. De bewegingen van de vrucht, die vóór het afvloeijen van het straks gemelde vocht altoos levendig en sterk waren, verminderden daarna dermate, dat dezelven zes-en-dertig uren vóór de bevalling naauwelijks meer merkbaar waren; terwijl de vrouw, hoe naauwkeurig zij ook daarop lettede, in de laatste vier-en-twintig uren van den arbeid, niet het geringste teeken van leven bij de vrucht kon bespeuren. De arbeid, hoewel traag en langdurend, ging echter geregeld voort; zoodat het kind eindelijk alleen door de krachten der natuur, zonder eenige kunsthulp, geboren werd.
Bij de eerste beschouwing van het kind, bleek het al aanstonds, dat onze vrees voor den dood van hetzelve niet ongegrond was geweest, daar het als levenloos bij de moeder nederlag, en het verbleekt gelaat, de wijdgeopende mond, en de slappe, zonder eenige beweging nederhangende leden, als zoo vele onbedriegelijke teekenen van den zekeren dood des kinds te houden waren. Ten einde evenwel hetzelve met meerder naauwkeurigheid te kunnen beschouwen, bond ik dadelijk de funiculus umbilicalis, verwijderde het van de moeder, en leide het, gewikkeld in eene verwarmde luijer, op den schoot van eene der bijzijnde vrouwen.
Zoodra ik het kind op den schoot der vrouwe andermaal met opmerkzaamheid beschouwde, vond ik echter bij hetzelve, niettegenstaande alles een doodelijk aanzien had, en noch ademhaling noch eenige klopping der slagaderen door mij kon worden waargenomen, nog een verschijnsel aanwezig, hetwelk mij eene slaauwe hoop inboezemde, dat welligt het laatste levensvonkje nog

{==756==} {>>pagina-aanduiding<<}
niet was uitgebluscht, en misschien door krachtdadige hulpmiddelen nog zou kunnen worden opgewekt; te weten: door de trage en moeijelijk voortgaande ontsluiting van den mond der uterus, waren de bekleedselen van het hoofd des kinds, gelijk zulks dan gewoonlijk plaats heeft, dermate gezwollen, dat daardoor als een omschreven gezwel aan de kruin gemaakt werd. Dit gezwel nu was niet zacht en indrukbaar, gelijk dit bij een dood kind wordt waargenomen, maar vast en veerkrachtig; en dit alleen was het, hetgeen mij aanspoorde, om alle die middelen te beproeven, welke de kunst aanbiedt, om den schijnbaar dooden, als 't ware, in het leven terug te roepen.
Meer dan een half uur was ik daarmede werkzaam geweest, toen men eenige, doch zeer onzekere, teekenen van leven bij het kind meende te bespeuren, die alleen bestonden in zekere trillende bewegingen langs de zijde van den hals. Ondertusschen gaf mij dit aansporing genoeg, om mijne poging met verdubbelden ijver voort te zetten. Nadat ik wederom eenigen tijd was werkzaam geweest, volgde eene geringe ontlasting van meconium, en ik bespeurde ook, dat de anus, die eerst geopend stond, nu meerder gesloten was. Daarna nam men nu en dan eenige afgebroken snikken waar, die elkander van tijd tot tijd spoediger opvolgden, en eindelijk door een stenend geluid verwisseld werden. Nu begon men ook de werking van het hart op te merken; het gelaat veranderde merkelijk, en de zigtbare beurtelingsche beweging der borst verzekerde ons van de ademhaling; terwijl eindelijk de bewegingen der leden, gepaard met een luid geschreeuw van het kind, mij de alles te bovengaande voldoening verschaften en tevens bevestigden, dat mijne meer dan een uur voortgezette pogingen ter redding van het kind, door den Onzigtbaren gezegend, haar doel bereikt hadden.
Ofschoon het nu geenszins mijn voornemen is, om hier de wijze, op welke het kind door mij behandeld is, te laten volgen; even min als daaromtrent eenige

{==757==} {>>pagina-aanduiding<<}
voorschriften aan de hand te geven, daar ieder Verloskundige, naar de bijzondere oorzaken en omstandigheden, de geschiktste middelen weet aan te wenden; zoo wilde ik er alleen dit van zeggen, dat mij van alle de voorgeschrevene opwekkingsmiddelen in dit geval geene zoo veel dienst bewezen hebben, dan een aanhoudend, schielijk, doch zeer oppervlakkig, borstelen, met eene ruwe borstel, langs de geheele ruggegraat; welk borstelen van tijd tot tijd werd afgewisseld door het wasschen van het geheele ligchaam met azijn en brandewijn, en eene daarop volgende wrijving met warm gemaakte doeken.
Mijne bedoeling met de mededeeling van dit verslag (opdat ik dit ten slotte aanvoere) was alleen, om daardoor ieder jong Vroedmeester, immers zoo velen als dit Tijdschrift in handen komt, als met een voorbeeld aan te toonen en te herinneren, dat het bij soortgelijke ontmoetingen van het grootste belang is, zich op de algemeene teekenen, welke den dood van het kind aanduiden, niet te verlaten, en daardoor alle aan te wendene pogingen vruchteloos te achten. Men is integendeel verpligt, alvorens men het alles beslissend woord dood uitspreke, met de meeste opmerkzaamheid alle deelen van het kind gade te slaan, ten einde ten volle overtuigd te zijn, dat waarlijk niets meer baten kan. Hierbij spore ik hen tevens aan, om toch, in alle schijnbaar hopelooze gevallen, zich niet te vergenoegen met slechts eene proef ter redding genomen te hebben. Hoe vele kinderen, helaas! zullen van eene te spaarzame aanwending der middelen niet het slagtoffer geworden zijn! Liever beproeve men dan alles, wat de ervaring geleerd heeft, dat van nut kan zijn; en, zijn ook alle onze pogingen vruchteloos, dan evenwel behoeft men nog den tijd, daaraan besteed, niet verloren te achten: de gedachte alleen, dat men alles heeft gedaan, om, ware het mogelijk, te redden en te verblijden, zal ons daarvoor rijkelijk schadeloos stellen. Gelukt onze poging, o welk eene blijdschap verspreidt

{==758==} {>>pagina-aanduiding<<}
zich dan niet rondom ons! Welk eene weldadige uitwerking heeft dan de blijmare: ‘het kind leeft!’ op de beangstigde moeder! Zij vergeet dan, als in een oogenblik, alle hare pas doorgestane smarten: hare tranen teekenen nu geene vreeze meer, maar zijn als zoo vele tolken van een dankbaar hart; terwijl zij ons de handen drukt, ons als den redder van haar kind beschouwt. En wij, mijne Kunstgenooten! wij smaken onder dat alles een genoegen, van welks waarde zij alleen een regt denkbeeld kunnen hebben, wien zulks immer is te beurt gevallen.





Opwekking tot liefdadigheid.


Waakt op, Bataven! waakt, waakt op, 
Op heldengrootheid trotsch, 
Voor hooger deugd en hooger zin, 
Voor de allerreinste menschenmin 
En voor den lauwer Gods! 
 
Waakt op! want de armoê rilt en krijt, 
Of beeft op kruk en staf, 
En schreeuwt om heul en dak en wijk, 
En wroet, verhongerd, in het slijk, 
En jammert om een graf. 
 
Zij smeekt, met uitgemergeld lijf, 
Slechts om een bete broods, 
En klappertandt met bleeken mond, 
En waart langs straat en grachten rond, 
Gelijk het beeld des doods. 
 
Schiet toe, of dat verschriklijk beeld 
Maakt u het leven bang, 
Of 't volgt en hecht zich op uw schreên, 
En spookt om uwe sponde heen, 
En maakt u 't sterven wrang. 

{==759==} {>>pagina-aanduiding<<}

Ter redding op! het schreit u aan 
Met uitgeteerd gezigt, 
Of 't beurt tot God, met bittre klagt, 
De handen uit zijn' jammernacht, 
En daagt u voor 't gerigt. 
 
Of meent ge, dat in 't kleed van pij 
De deugd geen grootheid wekt; 
En dat een kruis of ordeslint, 
Of rijkdom, die het oog verblindt, 
Uw schuld voor God bedekt? 
 
Of meent ge, dat, bij 't weiflend lot, 
Slechts de armoê strekt tot straf? 
Gij meerder 't beeld des Scheppers draagt, 
Omdat men u eene aalmoes vraagt, 
En God u meerder gaf? 
 
Terug met eer en rang en staat, 
Wie 't regt der menschheid schendt; 
De snood meêdoogenlooze vrek, 
Die in de plunje van 't gebrek 
Zijn' broeder niet herkent! 
 
Terug, wie zoo de gaven hoont, 
Die hooger liefde schonk! 
Te schande zij hem 't gouden kleed, 
En giftig zij hem elke beet, 
En bitter iedre dronk! 
 
De milde smake 't loon alleen, 
Dat goud noch rijkdom schenkt! 
't Is zoet en zalig, dat men heeft; 
Meer zoet en zalig, dat men geeft, 
En heelt en laaft en drenkt. 
 
Schiet toe dan! schiet ter redding toe! 
Des lijders leed vergoed! 
Weêr rijst het deugdzaam voorgeslacht, 
En staart, of gij den pligt betracht, 
Zoo godlijk schoon en zoet. 

{==760==} {>>pagina-aanduiding<<}

Maar meerder zegt een reiner oog, 
Dat van den Hemel blikt, 
Of gij naar 't reinste voorbeeld streeft, 
Een milde gift in liefde geeft, 
Of karig weegt en wikt. 
 
Schiet toe dan! de armoê schreeuwt om brood, 
En jammert om haar lot. 
Geen penningsken in de offerkist 
Wordt in 't gedenkboek uitgewischt, 
Dat openligt voor God. 
 
Stort in dan, wijd en zijd, uw gift, 
De toetssteen van uw deugd! 
Dat zij zoo, naar de reinste leer! 
Dat zij zoo, broeders! God ter eer, 
En d'armen mensch tot vreugd. 
 
j.l. nierstrasz, jun. 
Rotterdam, 16 Nov. 1816. 





Aan den Redacteur van de Vaderlandsche Letteroefeningen, te Amsterdam.

Mijn Heer!

Wat ook letter of bode van elders aanbrenge, naar mijn oordeel is de edele Schilderkunst zichzelve genoeg; dat is, haar ware roem en verdiensten blinken uit haarzelve, ondanks allen geschrijf voor of tegen. Om deze reden zou ik, die elders woon, nimmer de pen over de laatstgehoudene Amsterdamsche Tentoonstelling hebben opgevat, zoo mij niet ernstig ware te kennen gegeven, dat, ja, zien boven schrift en tijding hier geldig is, maar dat velen niet gezien hebben, en dat men, om dezen voor te lichten, om verkeerde indrukselen tegen te gaan, om oppervlakkiger oordeel te doen vervangen, en om in allen gevalle den waren stand onzer Schilderschole beter te kennen, noodwendig iets deswege verlangde. Hierdoor aangespoord, zend ik u dit stukje, door eigene beschouwing, opmerking en berigten ten uwent tot een geheel gebragt. Ik laat het aan uw oordeel, of het eene plaats in uw Maandwerk verdiene; terwijl ik mij noem, enz.

J.H.S.
H......, 20 Nov. 1816.





{==761==} {>>pagina-aanduiding<<}

Beschouwing van de tentoonstelling der kunstwerken van levende Nederlandsche meesters, in october 1816, te Amsterdam.

Zoo dikwerf ik in Amsterdam kome, bewonder ik deze groote stad, hare schoone ligging, den ijver harer ingezetenen, en de drift, die hare burgers bezielt voor alwat edel en goed is, inzonderheid voor wetenschap, letteren en kunsten. Inderdaad, men moet het bekennen, daar leeft de Bataafsche apol, dáár wonen de Zanggodinnen als in haren eigenlijken tempel; geen dag, geen avond gaat dáár voorbij, of er wordt op het altaar van kunsten en wetenschappen geofferd, iets voor- en bijgedragen tot ontwikkeling van kennis en smaak. Felix Meritis en vele andere Maatschappijen en Genootschappen, met de Stads Teekenschool, onderscheidene Kunstgezelschappen, en drie Schouwtooneelen, kunnen, in voor- en najaar, den buitenman, bij een verblijf van eenige weken, een' voorraad en genoegen verschaffen, waarop hij het overige deel des jaars ten zijnent kan teren en uitrusten. Wij willen andere plaatsen en derzelver kunstijver niets te kort doen; maar wij gelooven toch, dat Hoofdsteden best geschikt zijn om de edelste voortbrengsels van vernuft in het juiste licht te stellen, en zouden hem niet tegenspreken, die beweerde, dat eene openbare tentoonstelling van de heerlijke schilderijen, met zoo veel gevaar en beleid uit Frankrijk teruggehaald, niet zou gemist hebben ter ontwikkeling van den geest van dankbaarheid en het onuitsprekelijk gevoel van liefde en eerbied voor nationale kunst, zoo deze kunstwerken naar de Hoofd- in plaats van de Hof-stad dadelijk waren gevoerd. Nimmer vond ik echter de Schilderkunst te Amsterdam zoo hartelijk, zoo openlijk en algemeen geliefd en vereerd, als in de maand October laatstleden, bij gelegenheid der toen gehoudene openbare Tentoonstelling van Kunstwerken door levende Meesters. Ik zal daarom mij niet ophouden door te spreken van andere kunstvertooningen, van een inderdaad fraai Panorama,
verbeeldende den Slag van Waterloo, in eene keurige Rotonde op het Leidsche plein, toen ter bezigtiging mede opengesteld, noch van het herbouwde Muzeum in het Trippenhuis, waarin de schilderijen,

{==762==} {>>pagina-aanduiding<<}
weleer in het Paleis gezien, nu uitnemend op haar licht en plaats geschikt zijn, en welke beide voorwerpen de reis alleen mij zouden waard geweest zijn; maar bepaaldelijk en eenigzins uitvoerig handelen over de kunststukken, op de gezegde Tentoonstelling in een gedeelte van het gebouw, laatst voor de Marine geschikt, weleer de Gasthuiskerk, bezigtigd.
Het locaal zelve was ruim, net en helder. Losse ramen, met wit doek beplakt, beveiligden, bij zonneschijn, voor te felle schittering. Van acht kamers, zoo groot als klein, waren in zes de schilderijen, teekeningen, preuten en beeldhouwwerk zeer juist geplaatst; terwijl zulks in de twee overige vertrekken, waarin veelal stukken, na de eerste schikking ingekomen, zich bevonden, zoo juist niet had kunnen geschieden. De oppassers waren allezins beleefd, oplettend, en genoegzaam. De betaling van 5½ st., bij het inkomen, voor de lijst of catalogus der stukken, was ook eigenaardig geschikt, om, voor eene kleine opoffering, zich voor te veel gedrang, bij eene gansch vrije bezigtiging zeker het geval, te waarborgen.
Wat de stukken zelve in het algemeen betreft, wij vonden dezelve talrijker, en over het geheel nog voortreffelijker, dan bij de drie vorige Amsterdamsche Tentoonstellingen. Vooral vonden wij bij jongere Schilders, waarop het bij dergelijke gelegenheid inzonderheid aankomt, het kunstvermogen meer en beter ontwikkeld; zoodat het nut dezer instelling al meer en meer gebleken is. Op zoodanig eene Tentoonstelling leert men vergelijken, de ontwikkeling der kunst nasporen, jonge Meesters kennen; door dezen weg wordt algemeene belangstelling geboren en gaande gehouden. Getuigen hiervan het vergenoegen en de algemeene deelneming, te dezer gelegenheid zigtbaar. Men heeft ons verhaald, en wij willen het gaarne gelooven, dat omtrent negenduizend catalogi zijn uitgegeven: daar nu de Dames van het nemen derzelven vrij waren, en er (dank zij haren ijver en liefde tot de kunst!) vele opkwamen, kan men nagenoeg berekenen, hoe vele duizenden deel aan dit genoegen genomen hebben. Deze deelneming is ook gebleken door den aankoop, zoo ons verhaald is, van verscheidene stukken door bijzondere personen, waardoor de kunstenaar weder in de gelegenheid gesteld werd, zijne krachten, met vernieuwden moed en lust, aan dezen edel-
{==763==} {>>pagina-aanduiding<<}
sten en verhevensten van 's menschen handenarbeld te koste te leggen.
Daar wij, bij de korte vermelding der bijzondere stukken, kiezen moeten omtrent eene te houden orde, en of de lijst, zoo als die volgens orde van letter voor ons ligt, of de kamers, waarin de stukken geplaatst waren, of wel het vak, waartoe zij behooren, tot leiddraad dient te strekken, kiezen wij het laatste, hoezeer het moeijelijkste, omdat zulks ons meest oordeelkundig en doelmatig voorkomt.

Historiéle.

De voornaamste stukken in dit vak waren voorzeker die van den Brusselschen Schilder c. cels. De Antigone, haar Broeders lijk met aarde bedekkende, was zeer goed van teekening, vooral ook wat aangaat de ligging van het lijk in de verkorting; de behandeling in het algemeen, en het warme doorstralende licht der levende vrouwe bij den kouden en dooden jongeling, juist; maar de keus van het geval was geheel niet gelukkig, en voor onze zeden vrij aanstootelijk. De grondige kennis der oudheid geeft kiescher gevoel, en een Schilder van oordeel zou voor 't minst dit broederlievend meisje den pligt met afgewend of bedekt gelaat hebben laten verrigten. Immers eens toegegeven, dat de aardbestrooijing ter regter plaatse van het ligchaam zij, hetgeen wij nog niet erkennen, zoo bleef eene dergelijke, hoe karakteristieke, vinding altijd voor het kiesch gevoel toch stuitend, en dus verwerpelijk. Wij zeggen dit geenszins om den Heer cels te berispen, maar om hem te doen zien, dat wij, hoe uitnemend opgetogen over zijne hoogst zeldzame verdiensten, onpartijdig zijn; en het is ook om deze reden, dat wij openhartig betuigen, dat zijne laatst geplaatste Allegorie ons niet behaagde. Beter waren de drie historiéle Schetsen; veel fraaijer en uitstekender was de Sapho, hoewel de armen niet juist van teekening waren. Het voortreffelijkste in dit gedeelte der kunst was zijne Venus, meesterlijk van kleur en teekening; hare houding was ongedwongen, het naakt edel en natuurlijk. Het behaagde ons niet weinig, in den hoogen stijl van eenen titiaan eenen vaderlandschen Meester te ontmoeten, die getoond heeft boven andere Zuidnederlandsche Historieschilders de Amsterdamsche Tentoonstelling te

{==764==} {>>pagina-aanduiding<<}
vereeren, waarvoor hij wederkeerig uitstekende eer en hoogen roem heeft weggedragen.
Wij hebben nog niet gesproken van het Kinderhoofdje, het afbeeldsel van een jong Russisch Edelman, omdat het Publiek deswege zoo eenstemmig als naar waarde met den hoogsten lof gesproken heeft. Geen ouder, die niet zulk een edel kind, geen liefhebber, die niet zulk een edel schilderijtje, geen kunstenaar, die niet zulk een edel penseel verlangde. Onze pen schiet hier te kort in den lof des kunstenaars.
De Hooggeleerde Heer b. wolf leverde drie stukken; eene Historiéle Ordonnantie uit den bekenden Roman Gilblas de Santillane, en twee kapitale schilderijen, Philoctetes op het Eiland Lemnos, en Artemisia, de asch van haren Gemaal drinkende. Deze Meester heeft veel vuur voor de kunst, en is gansch niet ontbloot van vinding en kennis; maar hij volgt de Italianen te slaafs, en dus ook in hunne gebreken: het geheel is veel te zwart en droevig.
De voorstellingen van de verlossing van Petrus uit de gevangenis, en die der Vrouwen bij het graf van den Zaligmaker, door den Heer h.f. wiertz, te Nijmegen, vonden wij wat hard, en te zwaar gekleurd. Hij late zich hierdoor niet afschrikken: het is reeds eene edele poging, zich aan het zoo weinig in het Noordelijk gedeelte des Lands beoefend Historieel vak te wagen. Hij leere meer en meer zien en vergelijken. Hij studere met vlijt. In alle vakken der Schilderkunst is dit noodig, bovenal in dat der Historie.

Portretten.

Wij waren lang in beraad, of wij het afbeeldsel van den Kroonprins te paard, gevolgd door zijnen Adjudant, in het Haagsche Bosch rijdende, door de bekwame hand van den Haagschen Schilder pieneman vervaardigd, wel tot deze afdeeling zouden brengen. Om eens voor al ons gevoelen hieromtrent te uiten, moeten wij, de toepassing daarvan aan anderen overlatende, zeggen, dat al die verdeelingen in vakken, soorten en rubrieken, hoe gemakkelijk en onontbeerlijk dikwijls om elkander te begrijpen, en dus redekundig noodzakelijk, onzes oordeels krukken gelijk zijn, welke de echte Schilder, gevoelt hij zichzelven en zijnen geest tot alles nieuws en groots gestemd, wegwerpt; hij staat vaster op zij-
{==765==} {>>pagina-aanduiding<<}
ne eigen voeten, bewandelt beter zijn eigen pad, en schept, des noods, een geheel nieuw vak of ongekende tusschensoort. Iets van dit stoute vonden wij in dit stuk van pieneman. Landschap, historie, beelden, portretten waren hier met oordeel vereenigd, het geheel wel geordonneerd, en ieder voorwerp meestal wel geteekend.
Veel bijval vonden ook de afbeeldsels van dien Prins en zijne, juist even hier te Lande zoo hartelijk verwelkomde, Gemalin, door denzelfden kunstenaar. Men zegt, dat het Vorstelijke Paar in dit schilderij behagen schept, en dat hetzelve naar Rusland bestemd is. Wij vonden haar teeder en met veel smaak behandeld. De Kunstschilder laat er eene plaat van vervaardigen, en heeft daartoe eene genoegzame aanmoediging door ruime inteekening. Wij bevelen den Plaatsnijder eene bijzondere zorg en vlijt, om het hoog en geliefd onderwerp, om den roem des Schilders, doch ook om zijnen eigen naam als Kunstgraveerder meer en meer te vestigen en groot te maken.
Hoe uitstekend de welverdiende lof, den Heere pieneman toekomende, zij, meerder lof, ja de hoogste in het onderhavig vak, verdienen de Schilders hodges en van der kooi, beide Meesters van den eersten rang, waardig met de beste vernuften van den ouden en nieuwen tijd vergeleken te worden, en echter gecheel verschillend van elkander. Van der kooi heeft van dijk door en door bestudeerd, en dat hij ééns zich heeft eigen gemaakt, houdt hij als Vries vast; vanhier veel kracht, groote stoutheid, breede behandeling en meesterlijke uitvoerigheid tevens. Meer sijne smaak heeft echter hodges; zijn penseel is zachter, teederder; de behandeling en schikking, den Engelschen reynolds zoo zeer eigen, is bij hodges doorstralend; alles is welgekozen, edel en innemend. Het Portret van den Koning, tot roem der Amsterdamsche Regeringsleden hare Raadzaal, benevens de onsterfelijke werken van van der helst en flink, versierende, is uitstekend fraai; en, dat veel zegt, het handhaaft zich en den roem zijns Meesters op zoo achtbare plaats en bij zoo groote voorgangers. De gelijkenis voldeed algemeen. Wij vinden ons verpligt, bij deze gelegenheid hun de dankerkentenis van het algemeen te betuigen, die, boven klein, geestigheid verheven, geen oogenblik geaarzeld hebben, dit

{==766==} {>>pagina-aanduiding<<}
meesterstuk aan de openbare Tentoonstelling dadelijk op de eerste aanvrage te gunnen, en alzoo aan dezelve den hoogsten luister bij te zetten. De Portretten van een' Generaal, een' Staatsraad, en jong Teekenaar, ook door hodges, waren in hunne soort niet minder: het edele en welstandige trof hier den gevoeligen kenner; terwijl de gelukkige gelijkenis den herkennenden beschouwer behaagde. Niet minder lof verdienen de zittende Edelman, de vrijwillige Jager, een Mans- en twee Vrouwen-portretten, door van der kooi. De gelijkenis van allen, zegt men, is treffend. Het uitdrukken der stoffaadje heeft van der kooi tot eene hoogte gebragt, waartoe wij de school van rubbens en van dijk slechts berekend waanden. Achter den heerlijk geschilderden Jager, dien wij gaarne ten voeten uit gezien hadden, werd een achtergrond door velen gewenscht. Doch, wat blijven wij hangen bij kleinigheden! Wie voelde zich niet getroffen door een grootsch en vaderlandsch gevoel, bij het zien, dat onze tijd berekend is, om in zulke werken, als van eenen van der kooi, hodges en cels, op één pas te zien de hoogste kracht en stoutheid, met de hoogste teederheid en bevalligheid vereenigd?
Wij weten niet, of de Jongen, aan den ouden Boer zijn' prijs vertoonende, en dat volkomen van der kooi waardig was, onder de Portretten moet gerangschikt worden. Is dit zoo, dan berusten wij in de voorstelling; zoo niet, merken wij hier aan, dat, bij zoo uitstekende kunstgaven, een vernuft, als dat van van der kooi, zich niet zoo slaafs aan zijne modellen moest houden. Wij hebben dit in meer stukken van deze soort, door hem, opgemerkt.
Beter in dit opzigt was de Boer met het glas in de hand, van dawaille, uitstekend breed, fiksch en stout, als frans hals. Doch, hij geve zich hierin bij uitsluiting niet te veel toe. Rembrand schilderde ook stout, fiksch en breed, maar behield altijd teederheid van toon in zijne overgangen; waaromtrent dawaille bij zoo edelen aanleg wat onachtzaam is.
Niet zoo fijn als hodges, niet zoo tot de natuurlijke stof doordringende als van der kooi, en echter zeer verdienstelijk, was het Admiraals-portret, en dat van eenen welbekenden Roomschen Geestelijke, door a. de lelie. Zij

{==767==} {>>pagina-aanduiding<<}
waren siksch van behandeling. Bij den eersten had men de titels en Asperen in 't verschiet niet behoeven te voegen; zonder dat was de gelijkenis hoogst welgetroffen.
Iets dergelijks omtrent het bijwerk zouden wij ten aanzien der beide Portretten van moritz kunnen aanmerken. Deze schilderijen zijn zeker grootendeels reeds vóór eenigen tijd geschilderd. Wij hadden eenig ander, in den trant van dat kapitale van eene vroegere Tentoonstelling, een' Heer en eene Dame in eene kamer verbeeldende, liever gewenscht.
Wij prijzen het in eenen jongen de lelie, kruseman, bianchi, g. vos, de ruyter, oosterhoudt, ravelli en bertichen, dat zij ook in dit vak hun best deden. De drie eersten bovenal gaven blijken van vordering. Uitnemend aangelegd was de Schets van een' Geletterde, door den ouden coclers, thans te Luik. Het blijft in allen gevalle in Mejufvr. kleynhoff en den Hr. floh loffelijk, dat zij hunne uit liefhebberij toch geschilderde Portretten der Tentoonstellinge wel hebben willen aanbieden; terwijl men over Mejufvr. c. vinkeles zeer te vreden was, zoo wegens het Portret harer Zuster, als wegens het Tafere el uit Paul en Virginie. Men beschouwde het als eene eerste proeve. Zij oefene zich vlijtig, en geeft gegronde hope op verdere ontwikkeling.
Het Portret van een' Schilder, zoo wij meenen den Heer davidson zelven, had zijne verdiensten. De oude Vrouw, bezig met breiden, door Mejuffr. van hengel, was regt natuurlijk.
Wat zullen wij van het werk van batavus voorman zeggen? Zijne stukken, vooral het groote met muzicerende Beelden, had de Commissie, onzes oordeels, beter gedaan niet te plaatsen. Evenwel, de moed moet geen' Bataaf ontzinken. Hij heeft gelegenheid gehad te zien, wat hem ontbreekt, en levere beter.

Beelden en Binnenhuizen.

Als een overgang van de Portretten tot de Beelden, kiezen wij de beide zeer verdienstelijke stukken van Jonkheer willem alewijn, oudsten Zoon van den geachten Amsterdamschen Burgemeester, Mr. fredrick alewijn. Bij zoo hooge ge-
{==768==} {>>pagina-aanduiding<<}
boorte is ijver en liefde voor de kunst niet gemeenzaam, en de verdiensten van den Heer alewijn worden verhoogd door de heuschheid, waarmede hij zijn liefhebberijwerk aan de publieke beoordeeling gulhartig onderwerpt. Hij vergunne ons de aanmerking, dat hij niet hetzelfde beeld, reeds door een voornaam Meester dikwerf gekozen, tot model moest blijven kiezen. Zijn gelukkig genie heeft dit niet noodig.
Nog verdienstelijker is het werk van Jonkheer f.j. van heeckeren tot brandtzenburg, te Utrecht. Inderdaad, het licht van de Binnenplaats, te zien uit een Voorhuis, deed eene treffende werking, en de jongeling met de kruik was goed geplaatst en wel geteekend.
Mogten namen als deze der hoogere klasse tot voorbeelden strekken, en haar leeren, dat wezenlijke kunstverdiensten boven alle titels, wapens en kostbare parkementen-brieven verheven zijn, en dat de eerste aan de laatste den eigenlijken roem en waarde bijzetten!
De stad Utrecht mag zich inderdaad beroemen, veel ditmaal te hebben bijgedragen. Behalve anderen, straks te melden, verdient p.c. wonder onze lofspraak. Met regt heeft het Binnenvertrek, waarin eene Dame in 't satijn zich gereed maakt om uit te gaan, grooten naam verkregen. Het is met die uitstekende zorg en die gezetheid behandeld, waarmede men in den besten tijd der Schilderkunst alhier teekende en schilderde, en welke in dergelijke tafereelen, als dit van wonder, een vereischte uitmaken. Alles is teeder en bevallig, en vereert zijnen maker. Indien wij eene aanmerking moesten maken, zoude het deze zijn, dat het koloriet van het naakt met het overige niet genoegzaam overeenstemde. Deze harmonie was beter in het Kaarslicht, of de Oliekoekebakster, hetwelk, juist in den stijl der ouden, de ware nadering van onzen gelukkigen tijd tot dien van het midden der zeventiende eeuw ons deed kennen.
J. l. jonxis poogt met moed en ijver zijnen zoo even gemelden Stadgenoot op zijde te streven, en, schoon hij nog achterwaarts blijft, zijne vorderingen zijn binnen kort zeer belangrijk. De vier stukken, door hem geleverd, gaven hiervan bewijs, alsmede van zijnen hoogst prijzenswaardigen ijver. Het satijn en bont, met al het bijwerk, in de beide Binnenhuizen met twee muzicerende en ééne schrijvende Dame, waren inderdaad goed bewerkt. In beide stukken, zoo wel

{==769==} {>>pagina-aanduiding<<}
als in het Boeren-binnenhuis, was alles wel geordonneerd; ook was er eene regt goede werking in zijne Koekebakster bij Lamplicht. Hij veroorlove ons, hem te waarschuwen voor iets, dat wij op deze Tentoonstelling bij meer levende en vooral jonge Meesters, in dezen trant werkende, opgemerkt hebben. Hij vermijde dat raauwe en verfachtige, vooral in het naakt, en leere, daar hij zoo veel en zoo spoedig aanleert, van eenen cels, hoe het teeder vleezige den regten toon, en als 't ware de doorschijnende mengeling van de edelste levenssappen, te geven.
Dit zelfde zouden wij ook kunnen aanmerken op het Binnenvertrek door den Leidschen Schilder e. davidson; terwijl wij tevens volmondig erkennen, dat de karakters van Geneesheer en zieke, met al het bijwerk, ons overtuigd hebben van een kunstvermogen, dat zich meer en meer ten goede, en welligt eerlang tot uitstekendheid, ontwikkelt.
Niet zoo als de Heeren van strij en versteeg, die hardnekkig hunne verdienstelijke werken der Amsterdamsche Tentoonstellinge onthouden, en deswege door hunne beste vrienden en beschermers met regt gelaakt worden, deed a. meulemans, te Dordrecht, wiens Kaarslicht wij met genoegen beschouwden. Bij hetzelve hing de Brand bij Maanlicht, door den met regt beroemden l. moritz. Beide stukken waren goed van uitdrukking, doch wat donker van toon, waardoor men de inderdaad uitstekende behandeling niet genoeg kon onderscheiden.
Roemt Utrecht op zijnen wonder, Haarlem verheft zich met reden op zijnen verdienstvollen hendriks, wiens algemeene kennis en ijver op deze Tentoonstelliing uitnemend doorblonken. Ondanks zijne gevorderde jaren, is hij met eene jeugdige zucht en arbeidzaamheid bezield, en schildert alles, wat hem treft en schilderachtig voorkomt. Tot getuigen hiervan strekken zijn fraai Stadsgezigt binnen Haarlem, de zoo natuurlijk besneeuwde Binnenplaats van het Diaconie-Weeshuis aldaar, zijne eigen en treffend gelijkende Beeldtenis in zijn eigen Voorhuis, en vooral de Spijsuitdeeling aan Behoestigen. De onderscheidene en echter niet afstootende kleedingen, en de eigenaardige karakters, met goede schildering van stof en bijwerk, maakten het laatste inzonderheid behagelijk. Minder bevielen ons zijn Landschap met Waterval en Bloem- en Fruitstuk.

{==770==} {>>pagina-aanduiding<<}

Amsterdam, dat de verdiensten van buitensteedsche Schilders regt laat wedervaren, mag met reden hier trotsch zijn op zijnen a. de lelie, mede zeer verdienstelijk Schilder van Binnenhuizen en Gezelschappen met groote Beelden. Beide stukken gaven de uitstekendste proeven van zeer naïve en gemakkelijke behandeling, fraaije schikking en uitdrukking. De jonge de lelie volgt zijnen Vader, ook in binnenhuizen, in dit opzigt niet ongelukkig na, blijkens de proef, hier geleverd.
Voortreffelijk van licht vonden wij het Binnenhuis te Delft, door hansen. Inderdaad, zóó schijnt de zon, zóó verlicht zij huis en voorwerp! Het beeldje in de schaduw vonden wij niet gelukkig gekleurd. Dezen Kunstenaar oordeelen wij zeer gevorderd, ook in zijn Landschap. Inzonderheid trof ons de goede lucht; iets, waarin hij te voren geenszins uitmuntte.
Het Visch en het Wasch-vrouwtje van c. kruseman toonden nog meer dan het laatst door hem geplaatste Kind met raket en kuif een aankomend talent, dat door breede penseelsbehandeling, goede teekening en juiste kleur zich meer en meer ontwikkelt, en, bedriegen wij ons niet, groot zal worden. Hij doorwerke zijne stukken, en vermijde alzoo dat verfachtige en harde, hetgeen ook in de drie stukjes van den Leeuwardschen Kunstenaar c.j. van baay van slangenburgh, hoe naïf en verdienstelijk, doorstraalde. Van den laatsten bevielen ons de oude Man, een' haan plukkende, en de oude Vrouw, rapen schillende, beter, dan de Schilder voor zijn ezel.
Veel lof verdient de in beelden en landschap beiden beroemde g.j. michaëlis door zijn spinnend Vrouwtje, waarin bevalligheid van voorwerp en delicate schildering zich gelukkig vereenigen.
Het Binnenvertrek met twee Kinderen, door den jeugdigen liefhebber j.a. topfer jun., is, zoo wij wél hebben, eene kopij. De schildering toont een' zeer goeden aanleg. Hij ga alzoo voort, en oefene zich verder zoo gelukkig!
De Stal met Paarden van oberman was goed, en niet zoo scherp en kleurig als zijne Paardenmarkt en vrijwillige Jager. Deze stal toont, dat hij eene goede behandeling van het penseel heeft. Beter was echter het Koestalletje van ravensway, den waardigen Leerling van p.j. van os.

{==771==} {>>pagina-aanduiding<<}

Van w. de nooy, te Haarlem, meenen wij veel beter gezien te hebben, dan zijn Binnenhuisje, nu ten toon gesteld.

Landschappen en Stads- en Water-gezigten.

Het was steeds der Hollandsche Schole eigen, allerlei onderwerp in een' nationalen en bij landzaat en vreemden geliefden trant gelukkig te bewerken. Het was steeds de roem onzer Schilderkunst, zich niet te beperken, maar zich, verheven boven haar onderwerp, tot alles groots en goeds gestemd te gevoelen, de natuur in haren geheelen omvang te begluren, niets zoo klein of laag te achten, hetgeen niet door het penseel van een verheven vaderlandsch Meester hoogen prijs en groote waarde erlangen kon en erlangen moest. De kunstige behandeling, de natuurlijke voorstelling moesten van de ziel der kunst, het in zijn werk als overgestort gevoel des kunstenaars, getuigen. Dit was het geestelijk en verheven deel der kunst; het overige, het onderwerp, was slechts toepassing, stoffelijk en naar ieders verkiezing. Vandaar b.v. een karel du jardin, een adriaan van de velde en andere eerste Meesters, groot in beelden en beesten, groot in landschappen, groot in onderscheidene vakken. Inderdaad, diep doorgedacht, is het onderwerp bijwerk, het kunstvermogen de hoofdzaak. Dit, echter, neemt niet weg, dat eene vereeniging van het aangename met het kunstige ons boven alles streelt en behaagt; dat, gelijk wij liever in een stil en statig bosch bij een' liefelijken waterval, dan in eene kroeg bij een boerengevecht of een bedorven huishouden vertoeven, zoo ook een aangenaam landschap boven een' slagters-winkel ons geschilderd behagen zal. De verscheidenheid blijft hoogst voortreffelijk in zich zelve, en toont den vrijen en nationalen geest, zonder welken alles verloren is. Deze schildergeest leeft en bloeit nog, en de Tentoonstelling bewees het.

Niet alleen portretten, binnenhuizen, beelden en kaarslichten, maar ook landschappen, buitenhuizen, zee- en strandgezigten, bloemen en wild leverde onze School nog heden op, en in alles bleef zij haren ouden roem waardig. Van de eerste hebben wij gesproken. Laat ons nu aan de overige gedenken, en in de eerste plaats van de Landschappen gewagen.

{==772==} {>>pagina-aanduiding<<}

Wij beklaagden ons, hier niets van eenen hulswit, den eersten Schilder, naar ons oordeel, in dit vak, te vinden. Dan, men berigtte ons, dat deze gevoelige Schilder der Natuur een kapitaal landschap, reeds bij een vreemd Vorst tot roem onzer School pronkende, sinds de laatste Tentoonstelling geschilderd, en een ander, niet min kapitaal, voortreffelijk schilderij nog niet voltooid had, en dat dus dit gemis aan toeval, en geenszins aan eigen opzet, is te wijten ge weest. Of iets dergelijks het geval met den Heer e. van drielst, Lid van het Instituut, geweest zij, twijfelen wij; zeker is het, dat de roem der Landschappen zich, ondanks dit gemis, uitnemend heeft gehandhaafd.
De Heer p.j. van os gaf vijf stukken. Het boomrijk Landschap, dat met meer smaak en gevoel geschilderd was, dan wij in lang van dien uitstekenden man gezien hadden, en de natuur heerlijk uitdrukte, was voorzeker een meesterstuk. Dat dit schilderij naar eisch en verdiensten gewaardeerd werd, blijkt uit de menigvuldige pogingen der liefhebbers, om hetzelve in eigendom te verkrijgen. Het andere landschap met grazend en liggend Vee, in de breedte, is, zoo men zegt, voor het Kabinet in 's Hage aangekocht: het overtrof verre dat in de hoogte, mede met Beesten, en wedijverde met de rust der Kozakken bij de ruïne van Berghuizen, hetwelk, schoon niet zeer gunstig geplaatst, de kenmerken van zijnen voortreffelijken Meester ieder te lezen gaf. Men zegt, dat de inkomst der Kozakken te Utrecht naar den prijs, door den Heer van kinsbergen onlangs opgehangen, gedongen heeft. Zoo ja, vinden wij, dat het stuk, hoe verdienstelijk het ook zij, noch wat het onderwerp, noch wat de behandeling aangaat, den uitgeloofden prijs verdiende. Meer licht, vooral op den voorgrond, min stropige behandeling, stiller voorstelling van de nu als vooruitspringende stadspoort was daartoe noodig. Met dat al waren vele détails uitnemend geschilderd; doch wij maken onderscheid tusschen een buitengewoon prijsstuk en een schilderij voor eigen oefening of naar bijzondere verkiezing. Het deed in allen gevalle zijnen maker eer aan, en gaf luister aan deze Tentoonstelling.
Met groot genoegen doorwandelden wij het landschap van den getrouwen nabootser der natuur, g.j. michaëlis. Alles week behoorlijk, was warm, en vol speling van licht

{==773==} {>>pagina-aanduiding<<}
en schaduw. Zijne groote vorderingen zijn door dit zijn heuvelachtig Gezigt bij Nijmegen uitnemend gestaafd.
De oude en brave barbiers gaf gulhartig vler stukken; een Geldersch Landschap met een' Watermolen, eene Boerenhut met Bakoven, een' Watermolen, en een duinachtig Landschap. Barbiers heeft, onzes oordeels, groote en eigene verdiensten. Zijne grondige kennis van alle deelen der kunst, en bovenal het eigenaardig karakter zijner boomen, troffen ons, gelijk altijd, zoo ook nu weder. Hij leve nog lang door het edel vuur, dat hem bezielt! Barbiers onderscheidt zich, door zijne manier en egale kleur, van de jongere Landschapschilders, bij welken de schilderwijze van eenen hulswit meer behagen en navolging vindt. In dien geest schilderde ruytenschildt zijn wel min bewerkt, maar treffend Landschap bij Nijmegen. Het was regt natuurlijk van voorstelling, en, even als zijn Meisje, zittende in een Landschap, vol kenmerken van een' grooten aanleg. In dien geest, hoewel met minder kracht, schilderde de jeugdige dijkhoff zijn Gooisch en Geldersch Landschap, en het Gezigt aan het Blaauwhoofd: het laatste inzonderheid toonde ons de groote vorderingen van den jongeling, die veel belooft, en aanmoediging verdient. In dien geest, eindelijk, schilderde westenberg, die, bij besef van eigene waarde steeds leerzaamheid en op den duur nederigheid voegende, uitstekend groot en dus nog grooter zal worden. Zijn Stadsgezigt te Delft, zijn Wintergezigt aan de Stads-Vest, en het Landschap bij Benthem, maar bovenal het eerste, toonen den verhevensten aanleg. Hij is zijn penseel volkomen meester, en belooft ons, aan eenen Delftschen van der meer op den duur niets te zullen toegeven.
Brondgeest, die gevoelige waarnemer der onuitputtelijke natuur, die warme liefhebber, bewandelt eenen meer eigenen weg dan anderen, en vereent met kracht en waarheid die bevalligheid, natuurlijkheid en juiste teekening, welke wij in onze oude Meesters zoo zeer bewonderen. Met regt koos men zijn besneeuwd Wintergezigt aan het IJe boven het Gezigtje met Geboomte aan een Stads-Wal; en wij erkennen volmondig, dat in het eerste het loslaten van het weder bij dooi zoo natuurlijk in de lucht en op het ijs, ja in ieder voorwerp is voorgesteld, dat men geen beter voorstelling verlangen kan.
De tijd laat niet toe, van alles te gewagen. Binnenplaats

{==774==} {>>pagina-aanduiding<<}
en Boerenwoning door best, het Buitenhuis door berkman, het Gezigt te Haarlem door pannebacker, de Jager in een Landschap door bianchi, de Waterval bij Leiduin en het Landschap door bouman te Heemstede, het Landschap met Vee en het Gezigt buiten de Stads-Poort door de goeje, het boomrijk Landschap door kaldenbach te Zutphen, kunnen wij niet dan als door aanstippen van naam en onderwerp aanroeren. Wij herinneren ons ook alles niet even levendig, en moeten dus, hoe ongaarne, als met stilzwijgen voorbijgaan het Gezigt aan den Amstelveenschen Weg door van eyk pensa, het Landschap met stoffaadje door a.g. van schoone, het Stadsgezigt en de Boerenbinnenplaats door a. serné te Haarlem, een Landschap door a. visser te Alkmaar, twee Landschappen door g. wieringa te Groningen, twee andere door van winter te Leiden, benevens den staanden Jagthond door j. van meurs. Het is onmogelijk, alle goede en ijverige pogingen te vermelden. Bijzonder, als zoodanig, roemen wij het Gezigt van het Koningsplein door den liefhebber j. nepveu; het Landschap met den Hond door j. dasveld, die van zijn lastig beroep uitnemend tijd uitkoopt voor teeken- en schilderoefening; het bergachtig Landschap van den eerbiedwaardigen
d.j. van der laan te Zwolle; het Landschap van hulseboom het natuurlijk en aangenaam Gezigt van Kermisthal bij Cleef door den verdienstvollen liefhebber e.m. engelberts; dat te Bloemendaal door den even gevoeligen en edelaardigen p.e.h. praetorius, die in zijne Stadsgezigten weleer nog verhevener blijk gaf van zijn uitstekend kunstvermogen, dan in dit hoogst moeijelijk gekozen Landschap. Dezen verdienen meerdere onderscheiding; en gaarne zouden wij in hunnen lof uitweiden, zoo niet nog andere verdienstelijke Meesters ons tot zich riepen, en wij, hoe kort, toch ook bij hen dienen te vertoeven.
De bevallige Landschappen door Hollanders uit de Italiaansche School, voogdt, verstappen, teerlinck en pitloo, waarbij wij den waarlijk aanmoediging verdienenden knip en den hoogstverdienstelijken Amsterdamschen dupré, ook den Antwerpschen regemorter en den loffelijken Brusselschen de roy voegen, hebben zeer veel uitstekends en natuurlijks. Echter een zeker algemeen aangenomen koloriet, dat bijzonder bij de Hollandsche Landschappen afstak,

{==775==} {>>pagina-aanduiding<<}
gaf ze het aanzien van voortbrengsels van één en hetzelfde palet. Zulks is een eigenaardig gebrek van navolging en van eigenlijke Scholen, en bewees ons meer dan immer, dat men, om regt oorspronkelijk Landschapschilder te worden, niet naar Italië behoeft te reizen, of derwaarts Kweekelingen te zenden. Wij vereeren bovengemelde Meesters en hun inderdaad uitstekend werk; maar nemen de vrijheid te vragen: Is inderdaad de natuur daar zoo eenkleurig? Waarom hebben noch both, noch berghem, noch asselijn en andere oude Hollandsche Schilders van Italiaansche Landschappen dit zelfde dan niet? Anders was de toon en kleur van het Land- en Riviergezigt van den uitnemenden Dordschen Schilder de koningh, wiens werk door ons in lang niet gezien was en uitnemend beviel. Zijne beelden, beesten, landschap, schuit, lucht en water doen zeer veel van hem beloven. Hij make zich slechts los van een gebrek, zijnen Stadgenooten eigen, om een navolger van cuip te worden. Zijn eigen welgestemd gevoel en de natuur zelve moeten hem leeren zoo groot als cuip, zonder slaafsche studie naar cuip te worden, en wij verzekeren hem, om groot te worden heeft hij den gelukkigsten aanleg.
Lof en aanmoediging verdient inzonderheid de verdienstelijke h. stokvisch door zijne beide Landschappen met Beesten, waarin juiste teekening en natuurlijke voorstelling zich vereenigen. Van hem leere uitenbogaard, allen Franschen schildertrant daar te laten. Lof en aanmoediging verdient ook de volijverige jelgerhuys, in meer dan ééne kunst uitblinkende, door zijn Gezigt op eene Binnenplaats, dat op de Oude Kerk te Amsterdam, en in de Lieverouwe-kerk te Antwerpen; doch bovenal door dat in de Groote Kerk te Haarlem. Hij heeft in dit laatste dat gele en harde vermijd, dat in andere zijner werken eenigzins hindert. Hij leere vooral de tuschentinten bestuderen. Hij heeft door deze, benevens een Binnenhuis en een Meisje bezig met naaijen, niet alleen zich hoogst verdienstelijk gemaakt door eenen roemwaardigen ijver, maar inzonderheid door de Haarlemsche Kerk getoond, dat hij de perspectief en alle de edele deelen der kunst magtig is. Hij ga aldus voort, en misschien heeft hij kans, den grooten saenredam nog eens op zijde te streven.
Kamphuyzen voldeed ons ditmaal in zijn Stadsgezigt geenszins. Het edel blijk van hulde, aan de Schilderkunst

{==776==} {>>pagina-aanduiding<<}
zoo Vorstelijk betoond, had hem hooger moeten stemmen. Minder ongevallig was het Gezigt op het Paleis en de Nieuwe Kerk door c. de kruyf. Veel beter waren de werken der Utrechtsche Meesters van straten en verheijen. Regt natuurlijk en vol verdiensten, schoon wat droevig van lucht, was het Gezigt aan den Wal te Utrecht van den eersten; helderder zijn kleine Stadsgezigt: in beide straalde een regt goede schildergeest door. Het Stadsgezigt met opene Poort, door verheijen, vonden wij uitstekend, en vol kenmerken van regt goede studie. Ook het Gezigt bij de Greb had zijne verdiensten. Het best doorschilderde en kapitaalste evenwel was het groote Stadsgezigt met eene Ophaalbrug en den Utrechtschen Dom in het verschiet. De zamenstelling was vreemd, en droeg geenszins onze goedkeuring weg. Men ziet Utrecht, en zoekt echter te vergeefs het geval, dat in de natuur niet bestaat. Dit vreemde en valsche der compositie wordt intusschen rijkelijk vergoed door uitnemende behandeling der deelen en een loffelijk en eigenaardig volgen van het natuurlijke der gebouwen. Wij zien in dezen man, bij het vlijtig bestuderen der natuur, een groot Meester te gemoet.

Aldus, zoo ver wij kunnen nagaan, de Landschappen en STadsgezigten doorloopen hebbende, bedienen wij ons, als een overgang tot de Zeegezigten, van de Strandschilderijen door den beroemden Harlinger kunstenaar n. bauer. Het Gezigt van het Hoofd te Harlingen beviel ons weinig. Dat scherpe, blaauwe en koude vonden wij eenen kunstenaar als bauer onwaardig. Beter, hoewel niet zonder berisping, was zijne Landing van den Prins te Scheveningen, waarvan partijen, b.v. de honden en andere enkele voorwerpen, uitstekend geteekend en gekleurd waren. De regte harmonie ontbreekt hem in dergelijke stukken. Als Zeeschilder, echter, is hij de eerste in zijn vak. Zijn water is dun, en fraai van toon en golving; zijne schepen zijn juist, en zijne luchten zeer goed. En echter vonden wij zijn woelend Water niet zoo voortreffelijk als dat, hetwelk door H.M. de Koningin, bij vorige Tentoonstelling, zoo wij wél hebben, met zoo veel oordeel uit vele andere stukken werd uitgekozen. Bauer is een groot man. Kon hij - en waarom zou hij het niet kunnen? - meer harmonie zich eigen maken, hij zoude zijne

{==777==} {>>pagina-aanduiding<<}
plaats naast den onsterfelijken bakhuizen nog beter handhaven.
De verdienstelijke en beroemde Dordsche Schilder m. schouman gunde zijn stil en woelend Water ook te Amsterdam der openbare beschouwinge. Wij danken hem deswege, met vermelding, dat zijne regt verdienstelijke stukken, hoewel wat flaauw van toon, den kunstkenneren en het algemeen zeer welgevallig geweest zijn.
In den Hr. koekkoek, van Middelburg, ontwikkelt zich een groot Zeeschilder, blijkens zijn nagekomen en zorgeloos belijst schilderijtje, verbeeldende eene woelende Zee met Beelden op eene klip. Het was wél gepenseeld en uitstekend van behandeling; de beeldjes waren goed geteekend; de manier en ordonnantie was wat Fransch. Zeeland is weder vaderlandsch, en wij behoeven waarlijk de kunst, vooral in Land- en Watergezigten, van Fransche Meesters, die wij zoo verre overtreffen, niet te leeren.
De tijd verbiedt ons, bij het woelend Water, door p.h.l. van der meulen, en de stukjes van j.h. boshamer, stil te staan, en roept ons tot de Bloemstukken en het doode Wild.

Bloem- en Fruit-stukken en dood Wild.

Wie denkt bij het lezen van dit opschrift niet terstond aan g.j.j. van os, die met regt als den eersten der levende Bloemschilders algemeen erkend wordt, en wiens Bloemstuk dan ook door uitnemende kracht, houding en bewerking ieders bewondering tot zich trok? Het mogt inderdaad een meesterstuk genoemd worden. Tusschen hem en van huyzum staat niemand meer. Toegegeven, dat van huyzum meer de dou in de bloemen zij, zoo is van os, blijkens dit stuk, meer de rembrand. En waarom zou hij niet eenmaal beiden worden, en dus zijnen onsterfelijken voorganger nog overtreffen? Te regt wordt van os dan ook alon me gezien en geëerd; zoodat hij niet zoo veel schijnt te kunnen afmaken, als men gereed staat hem voor goeden prijs af te koopen. Gelukkig wij, dat wij hem weder als Hollander in ons midden mogen begroeten! dat de dagen voorbij zijn, waarin zoo groot een Vernuft zijne ongemeene talenten in eene Porselein-fabrijk te Sevres moest verkwis-
{==778==} {>>pagina-aanduiding<<}
ten! Naauwelijks was hij teruggekeerd, of zijne kapitale werken werden hem met andere meesterstukken afgekocht. Ook deze moeten eenmaal, door de liberale denkwijze des edelen bezitters, eene Tentoonstelling versteren; zoodat wij ze aldaar niet weder te vergeefs zoeken. Wij hadden met smart vernomen, dat van os, die zeldzame en gevoelige kunstenaar, zeer gevaarlijk ziek was; met vreugd hooren wij, dat hij thans weder hersteld is. De goede Beschermgeest der kunst beware hem nog lang voor en in zijn vaderland, dat, beter dan eenig ander land, zijne waarde op prijs weet te stellen!
De Arnhemsche Bloem- en Fruitschilder g.j. van leeuwen was sinds lang bekend als een voortreffelijk man in zijn vak, en wij herinneren ons nog, een stuk bij vroegere Tentoonstelling in het Oude Mannen-huis te Amsterdam gezien te hebben, dat regt meesterlijk mogt genoemd worden. Ook dit uitmuntend Bloem- en Fruitstuk had groote verdiensten, en er waren partijen in, b.v. de blaauwe en witte druiven, die onverbeterlijk schenen. De schikking van het geheel beviel ons minder.
Wij hadden het genoegen, op deze Tentoonstelling, waar wij eene geheele week dagelijks kwamen, den Bloemschilder j. brandt te ontmoeten. Zachtheid en nederigheid kenmerken zijn geheele voorkomen. Wij zagen met uitstekend genoegen zijn Bloemstuk. Men zegt, dat hij nog grooter Teekenaar dan Schilder is. Sommige bloemen vonden wij uitnemend geschilderd; het geheel kwam ons voor wat dik behandeld. Er is geen twijfel aan, of hij zal verder komen; want hij is nederig, en heeft eenen voortreffelijken aanleg.
Met veel welgevallen zagen wij het Bloemstuk door Mevr. a. moritz, geb. reijermans. Eene goede ordonnantie, fraaije penseelsbehandeling en loffelijk koloriet vonden wij in haar werk vereenigd. Gelukkig moeten wij het huis noemen, waar beide man en vrouw het penseel met zoo veel gevoel weten te behandelen!
De twee stukjes van de jeugdige kunstenares van woensel, thans ouderloos, deden ons zien een aankomend talent, dat smaak en oordeel met dunheid van verf paart. Zij zette haren kunstarbeid door, en doorwerke hare stukken, die op aanmoediging volkomen regt hebben.
Het Bloemstuk van j. de bruyn gaf blijk van 's Schilders

{==779==} {>>pagina-aanduiding<<}
ijver, had goede partijen, en, zoo het geheel minder beviel, wie, vragen wij, wie kan het ook in de nabuurschap van eenen van os en van leeuwen houden? Van hendriks hebben wij bereids gesproken; ons is dus niets anders overig, dan, ter voltooijing dezer schets der Schilderijen, aan te merken, dat drie stukken van j.h. nicolay, een doode Faizant met verder bijwerk, een doode Haas en Koolduif, en een ander, mede met dood Wild, ons wel bevielen; schoon zij, door te groote spanning, uit herinnering van vorige Tentoonstelling, aan onze hooge verwachting niet allen volkomen voldeden. Wenix onder de ouden en van os onder de nieuwen, en bovenal de vlijtige studie der natuur, kunnen hem leeren die helderheid, kracht en teedere behandeling, waarvan de beste zaden, als ter ontwikkeling gereed, in het werk van dezen Leeuwarder Meester met genoegen door ons bespeurd werden.

Teekeningen.

Daar de Teekeningen met de Schilderijen in geene vergelijking kwamen, kunnen wij te dezen opzigte kort zijn.
Autiessier en de haan gaven onderscheidene uitstekende bewijzen van fraaije Miniaturen. Ook de proeven hieromtrent van Mejufvr. blom, e. vinkeles en den Hr. watrin waren voldoende.
Luchtig, maar regt goed aangelegd, vonden wij de Vorstelijke Zeilpartij door p.j. van os.
De jonge vinkeles, Zoon van den beroemden reinier vinkeles, toonde aanleg, ijver en genie in vijf Teekeningen en ééne Prent. Tot teekenwerk vinden wij hem beter nog dan tot graveerwerk geschikt. Welk een voorregt, van zulk eenen Vader onderwezen te zijn! Hij make zich steeds den naam, dien hij draagt, als kunstenaar waardig.
Met veel lof moeten wij melding maken van den Ossenkop en Hond, door het Amsterdamsche Regeringslid schuyt van castricum. Zulk een edel voorbeeld verdient navolging. De Maria Magdalena door wolf toont ons zijne onloochenbare verdiensten in het teekenen. W.a. haanebrink te Utrecht, hartman chz. te Maarssen, w. hekking, Vrouwe warnsinck, geb. haakman, Jonkvrouwe w.g. van idsinga te Leeuwarden, waardenburg en zeelander bragten, door meer of min verdien-
{==780==} {>>pagina-aanduiding<<}
stelijk werk, het hunne bij tot deze Tentoonstelling. De vijf Landschappen door santini vonden wij in eene te vreemde manier behandeld.
De bouwkundige Teekeningen, meestal van het Monument te Soestdijk, door pisson te Gent, dekker te Rotterdam, j. kamphuyzen en moele jr. te Amsterdam, w. offerhaus, w. verschoor te Gouda, j.d. zocher te Leeuwarden, en suys te Rome, gaven deskundigen gelegenheid tot vergelijking. De teekening van de meeste stukken was zeer naauwkeurig.

Prenten.

Van het Graveerwerk kunnen wij niet dan met lof gewagen. Hulk was reeds lang als geoefend Plaatsnijder bekend. Meulemeester, forsfell en oortman hebben zeer groote vorderingen gemaakt. Wij vereeren hunne kunst; maar vragen: zijn zij wezenlijk Nederlanders, waarom keeren zij dan niet terug? Op deze wijze zijn zij voor ons, even als een claessens en portman, verloren. Beter deed velyn, die ook nu schoone proeven van bekwaamheid gaf, en rijkelijk werk vindt.
De jonge hodges en grebner pogen te regt het vak der Zwartekunst ook hier te lande te handhaven. Geene kunstsoort moet voor ons verloren gaan, en wij gelooven, dat daarom de stukjes met Beesten, op glas, door a. hoevenaar, te Utrecht, niet verkeerdelijk geplaatst waren.
De Hr. michaut, thans Medaljeur van het Rijk, gaf eenige fraaije Munten en Medaljes; een vak, alhier met eenen holshey en lageman geheel uitgestorven. Men zegt, michaut woont te Utrecht. Wij vragen: waarom is hij dan thans weder elders, daar er zoo veel stempelwerk, voor zoo gewigtige Nederlandsche hoofdgebeurtenissen te bewerken, gereed ligt? Hij keere spoedig terug, en neme Nederlandsche Leerlingen aan voor eene zoo edele en door hem zoo uitnemend beoefende kunst, waarin onze landaard op dit pas tot zijne schande achterlijk is!

Beeldhouwkunst.

Ook in de Beeldhouwkunst waren wij sinds den dood van

{==781==} {>>pagina-aanduiding<<}
eenen ziesenis achterlijk, ja deze kunst was mede als dood, toen de jeugdige kunstenaar p.j. gabriël zich voor eenigen tijd alhier vestigde. De stad Amsterdam gaf hem den titel van dier stede Beeldhouwer; het Gouvernement heeft hem van zijnen voorgenomen arbeid elders doen afzien; en alzoo mogen wij ons land gelukwenschen met het behoud van eenen man, die door uitnemende Bustes van twee verdienstelijke Leden der vierde Klasse van het Instituut op deze Tentoonstelling heeft doen blijken, dat hij een groot en eenig kunstenaar is. Nog meer blinkt dit uit in de derde Buste, die van den Admiraal van kinsbergen, en in het daarnaar vervaardigde marmeren Borstbeeld, op de groote zaal van het Muzeum voorhanden. Den verdienstelijken gabriël ontbreekt niets, dan werk en aanmoediging; hierop heeft hij door zijn uitstekend kunstvermogen, en de noodzakelijkheid, om jongelingen ook in dit vak op te leiden, dubbel regt.
Minder beviel ons het Borstbeeld van Z.M. onzen Koning, door den Hr. godecharle te Brussel, vooral wat de gelijkenis en het kostuum betreft.

En ziet daar onze taak, naar ons beste weten, en zoo wij meenen zonder partijdigheid, waartoe wij geen de minste reden hebben, volbragt! Zooveel wij ons herinneren, hebben wij niets vergeten, dan alleen zeker Vrouwebeeld, zoo als zij, uit het bad komende, door den Hr. lefebre, van Brussel, was geschilderd, en in de laatste dagen ten toon gesteld. Hij had, gunde hij het afbeeldsel der Koningin ten voeten uit aan de Tentoonstelling niet, ook dit stuk elders mogen laten bezien.

Ten slotte, Landgenooten! Uwe eigene belangstelling, uwe regt hartelijke deelneming is meer waard dan ons geschrijf. Blijft in de vaderlandsche kunst meer en meer werkelijk deel nemen, en gelooft, dat het inderdaad meer oeconomie is, met goede schilderstukken van moderne Meesters, dan met Engelsche of Fransche modeprenten, uwe kamers te versieren. Wie weet zelfs, of het niet eene zeer goede geldbelegging ware; zeker is zij nuttig en genoegelijk. Aan deze loffelijke gewoonte der Vaderen is de Hollandsche Schilderschool hare eigenaardige strekking en haren door de gansche beschaafde wereld schitterenden luister verschuldigd.


{==782==} {>>pagina-aanduiding<<}

Moedig gedrag van twee vaderlandsche mannen, ter redding van een medemensch.

Vond de spreuk: ik ben een mensch, en acht niets, wat den mensch aangaat, vreemd of onverschillig, door alle tijden heen billijke toejuiching, dan is elk aandoenlijk verhaal van doorgestane ellende of gevaar, bij menschen, het gevoelige hart welkom - ja, waar de gevoeligheid in pijnlijken afkeer van al zulk verhaal is ontaard, daar loopen de menschelijkheid, de deelneming in alles, wat den mensch betreft, de trek der algemeene bloedverwantschap, en de werkdadige naastenliefde zeer groot gevaar. - Maar, indien alwat den mensch betreft, veel meer wat den mensch vereert, verkwikking en voedsel is voor het welgestemde hart; het loffelijk voorbeeld van ijverige, moedige en even onbaatzuchtige menschenliefde troost en streelt, verheft en bemoedigt ieder, die daarvan getuige is: zijn geloof aan de menschheid en aan zich zelven klimt: hij legt zelfs het boek, dat hem zulk een staal der Goddelijke kracht in den menschelijken boezem, vrijheid door liefde werkzaam, voor oogen stelt - hij legt het niet neder, zonder zelf gelukkiger en beter te zijn geworden. - Moge het volgend verhaal deze waarheid bevestigen!
Een visscher in het Vriesche dorpje Heeg, met name sybren abes vlieger, had op den 18 Maart dezes jaars het ongeluk om in het water te vallen. Bezig zijnde, zijne boot, welke hij onder zeil had gebragt, van wal te stooten, geraakte hij over boord. Hij klemde zich echter nog met de handen vast aan den rand des vaartuigs, en zou zich, door inspanning van alle kracht, welligt weer opgeheven en binnen gebragt hebben; doch ongelukkig was zijne poging, om de boot van wal te brengen, maar al te wel gelukt; het zeil vatte in denzelfden oogenblik wind, en het vaartuig snelde met kracht het uitgebreide meer in, dat van straksgenoemde dorpje den naam ontleent. De proeven, om het schip binnen te komen, waren nu slechts afmattingen, die hem het vasthouden van de geslingerde boot, tegen welke de toenemende golven hemzelven nu met geweld aansmakten, dan weer dreigden te ontscheuren, meer en meer moeijelijk maakten. Verschrikkelijke toestand! geheel alleen midden in de

{==783==} {>>pagina-aanduiding<<}
woeste baren, bij het gieren van eenen wind, tot storm aangegroeid! zonder anderen steun dan eene zwakke boot, aan welke hij, bij alle inspanning, met zeer onwisse hechtsels hangt, die onder de afmatting der onophoudelijke slingering ten laatste moeten bezwijken! zonder eenig bepaald uitzigt op redding, maar met duizend dooden voor het oog! De bewustheid zelve is hem, na meer dan een half uur worstelens, ontgaan; schoon de natuur nog volhoudt, wat moed en kracht en bedaardheid eerst mogen gedaan hebben: vasthangende aan de boot, die hem al dieper en dieper in het meer voert.
Op dit oogenblik wordt hij ontdekt door eenen Tjalkschipper, albert vos, wonende te Wanneperveen, en zijn' knecht, willem ype, wonende te Amersfoord, (dat hunne namen gezegend zijn!) Dezen, eigen gevaar of dat van schip en lading verachtende, houden het vaartuig regt op den man aan; maar, door een' zwaren bovenlast van turf weinig geschikt tot zulk eene onderneming, vervallen zij aan lagerwal. Buiten staat deze zwarigheid te boven te komen, werpt zich de knecht in eene kleine jol, door hen medegevoerd, doch zoo weinig bestand tegen den geweldigen slag van het water, dat zij terstond bezwijkt, en, onder de praam met turf, die bovendien door het schip werd achteraangesleept, gedoken, als in de diepte begraven wordt. De knecht redt zich ter naauwernood op deze praam; maar is zoo weinig afgeschrikt door het geleden lijssgevaar, dat hij dit onhandige voertuig zelf thans ten middel wil maken, om het uiterste ter redding te beproeven. Men maakt de praam los, en, worstelende met mislukking op mislukking, slaagt hij eindelijk om de boot op te vangen en aan te klampen. De lijder wordt binnen gehaald - maar geeft, helaas! geenerlei teeken van leven. Welk eene teleurstelling! Hoe ontmoedigend! Hoe geschikt om nn eindelijk de armen te laten nederhangen, en slechts op zichzelven bedacht te zijn! Doch, deze was de denkwijze der moedige mannen niet, die, even vrij van dom vooroordeel als versaagdheid in den uitersten nood, thans aan hun eigen boord de beste middelen te werk stellen om den ongelukkigen bij te brengen. Zij slagen - zij hebben den man en het middel zijner kostwinning gered - zij brengen hem tot de zijnen weder, en zijn beloond. Hun schip moge al verzeild liggen, op den grond vastzitten, en, ondanks alle aangebragte hulp, (ook die des geredden) niet dan met verlies van twee, drie dagen kunnen vlot gemaakt

{==784==} {>>pagina-aanduiding<<}
worden, om zijne reis te vervolgen, en de jol geheel verloren zijn - dit alles is niets. Noch het een noch het ander kan hen bewegen, de minste schadeloostelling of belooning, van wien ook, te vragen. Het hart is hun loon; de vreugde des geredden is het. Waagden zij niet op derzelver enkele kans schip en lading, leven en gezondheid - bij zoo groote armoede van middelen - met zoo blijkbaar gevaar van alles te verliezen? En zouden ze nu, daar de prijs behaald is, en slechts een klein deel verloren gegaan - zouden ze nu om belooning denken? de edelste voldoening van hun hart voor weinig gouds verkoopen?
Ja, zoo denkt, zoo gevoelt de regtschapene man. Zoo spreekt de natuur, de onbedorvene, in den mensch. Hij berekent geen gevaar - door deelneming ontgloeid, bemint hij den medemensch als zich zelven; en wat valt er nog te berekenen, buiten pligt en deugd, wanneer het leven in gevaar is? Maar, dit mag ons niet terughouden hunnen lof te verkondigen - op onze beurt te voldoen aan de behoefte van een dankbaar hart, dat uit naam der menschheid spreekt. Neen, elk moedige die deugd, die onverdorvenheid, die edele liefde aan - make haar bekend - doe haar schatten op den regten prijs - en schitteren met den luister, die ondank en bedilling en koude minachting te nietig schijnt! Hiertoe strekt ook dit berigt, hetwelk God zegene en vruchtbaar make!

De winterhaard, een geschenk der vriendschap.


Zwaai, in 't ongeregeld woelen, 
Wintervorst! den strengen staf; 
Schud, daar we uw geweld gevoelen, 
De uitgeleefde bladren af; 
Doe, daar niets uw' wrok kan stillen, 
Ieder van uw' adem rillen, 
Die de dorrende akkers blaast; 
Doe de lucht van dampen zwellen, 
Daar de zou, in 't nederhellen, 
Haar' beperkten togt verhaast. 

{==785==} {>>pagina-aanduiding<<}

Overstelp, in 't magtloos schijnen, 
't Lieflijk licht door sombren nacht; 
Laat het tenger scheutje kwijnen, 
Neêrgestort door hageljagt; 
Klem de stroomen in uw banden; 
Doe ons huivrend klappertanden, 
Als gij buldrend ons omzweeft, 
En, omstuwd van woeste orkanen, 
Ons, bij elken schok, doet wanen, 
Dat Natuur heeft uitgeleefd. 
 
Ik ontduik uw temloos woeden, 
Dat ons zoo veel ijzing baart, 
Om de kalmte in 't hart te voeden, 
Bij den koesterenden haard. 
In het uitgewoekerd uurtje 
Flikkert daar 't weldadig vuurtje, 
Tot verwarming van het bloed; 
En, bij 't glimmen van de vonken, 
Baart, wat vriendschap heeft geschonken, 
Vreugde aan 't opgeruimd gemoed. 
 
Stichtte de oudheid ook altaren, 
Aan de vriendschap toegewijd; 
Nutter offerand' te gâren, 
Is het doel van onzen tijd. 
Hier vervliegt, bij luide galmen, 
Alles niet in ijdle walmen, 
Waaruit vlam en gloeijing spruit; 
Neen, hier deed de wijsheid winnen: 
Want de gloed vergaêrt zich binnen, 
En breidt zich verkwikkende uit. 
 
Zelfs door 't altijd koele marmer 
Wordt de koude als afgewend, 
En 't genietend hart slaat warmer, 
Daar 't een vriendschapsblijk erkent: 
't Staal, dat, door het helder blinken, 
Ieder' walm terug doet zinken, 
Die 't verrassend overzweeft, 
Toont, dat aan 't opregt bedoelen, 
Dat de vriendschap doet gevoelen, 
Geen besmettende adem kleeft. 

{==786==} {>>pagina-aanduiding<<}

Is de vorm dan ook gebleven, 
't Doel is eindloos meerder waard: 
Vriendschap doet hare offers zweven 
In den koesterenden haard. 
'k Voel me er telkens door verkwikken, 
Als de stormen ons verschrikken, 
En de God van 't Noorden woedt: 
Daar zijn roê mij niet kan treffen, 
Mag ik ook, verrukt, beseffen, 
Wat de gulle vriendschap doet. 
 
Wordt de orkaan dan telkens stouter, 
Hoe er meer voor 't woeden zwicht, 
Koestren we ons gerust bij 't outer, 
Door de vriendschap opgerigt. 
Uit de keur van Hollands veenen 
Wil ik 't offer kracht verleenen. 
o, Hier is het wél te zijn! 
Bij het glimmen van de vonken, 
Kweekt, wat vriendschap heeft geschonken, 
Hier een' nieuwen zonneschijn. 
 
M.W. 
1816. 





De gewezene statenkamer te Utrecht, bij het vervaardigen van dezelve tot een museum, sprekende ingevoerd.


Wat 's dit?... wat hoor ik?... slag op slag! 
Wat of dat dreunen wezen mag 
Dier zware hamerslagen!... 
Men drilt, met forschgespierde hand, 
Den taaijen beitel in den wand 
En muren, die mij schragen. 
 
Och Janskerk, oude vriend en buur! 
Waarom toch splijt men dus mijn' muur? 
Wat heb ik dan misdreven? 
Maar, hoor ik wel?... wil men mij weer 
Den ouden luister van weleer, 
Mijn' grootschen stand hergeven? 

{==787==} {>>pagina-aanduiding<<}

Nog heugt mij, ja, die gulden tijd, 
Toen ik, aan Themis dienst gewijd, 
Haar heiligdom mogt dekken; 
Toen ik, in Utrechts grijze vest, 
Aan de achtb're Staten van 't gewest 
Ter Raadzaal mogt verstrekken. 
 
O, dat ik eens getuigen mogt 
Van 't geen er immer werd gewrocht 
Hier binnen mijne deuren! 
Wat heb ik dikwerf niet gehoord, 
En menig' stillen zucht gesmoord 
Bij 't geen ik zag gebeuren! 
 
Dan och, wat lot viel mij te beurt! 
Mij werd geen aanzien waard gekeurd; 
Ik zag mijne achting krenken, 
En aan 't Paleis, dat weidsch gesticht, 
Door vreemde spilzucht opgerigt, 
Mijne oude regten schenken. 
 
Toen zonk mijn luister in het stof, 
En Themis zag haar tempelhof 
Te jammerlijk vergeten; 
Ik werd den Krijgsman ingeruimd; 
En nu, verwaarloosd en verzuimd, 
Lag al mijn glans versmeten. 
 
Maar thans rijst weer mijn heil ten top: 
De kunstmin rigt hare outers op 
In mijn verlaten zalen. 
Waar eens 's Lands Raad vergaderd zat, 
Zal nu voortaan der Kunsten schat, 
Minerva's rijkdom, pralen. 
 
Gaat, werkliên, gaat dan rustig voort! 
Voltooit uw' arbeid ongestoord! 
Komt, ijv'rig aan 't herbouwen! 
'k Verhef dan statig weer mijn kruin, 
En zal, herrezen uit het puin, 
Eens Neêrlands bloei aanschouwen. 
 
j.b. chr. 
Utrecht, Nov. 1816. 






{==788==} {>>pagina-aanduiding<<}

De gelukkige echt.

(Vrij naar 't Hoogduitsch.)

Hetgeen ik zocht, heb ik gevonden: 
Een huwlijkspaar, zoo naauw verbonden, 
Dat het een voorbeeld was van trouw. 
Nooit zag ik meer te vreden menschen. 
De echt was het toppunt hunner wenschen, 
Het hoogste lot voor man en vrouw. 
Gelijke geest bezielde beiden; 
Men zag hun zaam zich vreugd bereiden, 
Of deelen in elkanders smart. 
Neen, nimmer kan in twee personen 
Meer eensgezindheid zich vertoonen: 
Het was één hoofd, één ziel, één hart. 
De morgenzon zag hun te zamen 
Het levensplan des dags beramen; 
Geen bezigheid dreef hen uiteen. 
Zij reden, gingen, sprongen, liepen, 
Zij aten, dronken, waakten, sliepen 
Steeds met elkander, nooit alleen. 
Zij waren éénig in hun' woorden; 
Volmaakter zijn er geene akkoorden, 
Dan 't liefde-akkoord van 't minnend paar. 
Zij streden.... maar, vereend van zinnen, 
Was 't steeds een strijd, wie in 't beminnen 
Den prijs zou winnen van elkaêr. 
Dus leidden zij 't genoeglijkst leven, 
Dat ooit aan menschen werd gegeven; 
Zij stierven zonder vrees of pijn. - 
Wanneer? - Hoe kunt gij dat nog vragen! 
Een week slechts na de bruiloftsdagen. 
Zou 't anders niet een sprookje zijn? 
 
M.S. 
Rijswijk, 24 Nov. 1816. 






{==789==} {>>pagina-aanduiding<<}

Bewijs, dat Fichte een anaxagorist, of Anaxagoras een fichtiaan was.

Dat wist ik gisteren nog niet, maar nu weet ik het, en de ontdekking is te belangrijk, dan dat ik ze niet oogenblikkelijk van stapel zou laten loopen. Bekend is het, dat de Ionische Wijsgeer anaxagoras de eerste was onder de Grieken, die de groote waarheid predikte, dat onze wereld haren vorm te danken heeft aan een redelijk Wezen, afgescheiden van de stoffe; welk Wezen hij νοῦς noemde, ziel, geest. Een Franschman, de Grieksche letters besparende, gebruikte de gewone Italiaansche letters; l'esprit, qu'il appelloit nous. Dit Fransche artikel wordt nu overgenomen in het Duitsche Conversations-lexikon, 1814. derde Uitgave: en daar heet het: Anaxagoras habe sein philosophischès Princip wir genannt; omdat er namelijk in het Fransch stond, Nous.
Zoo ziet men, nieuws is er onder de zonne niet. Fichte spon de geheele wereld uit zijn subjectif Ich, en Anaxagoras uit zijn Wir. De eerste zegt: Ik Fichte, gelijk de Koning van Spanje, Ik de Koning: de andere zegt: Wir, en doet in Compagnie met andere menschen: maar de zaak komt per slot van rekening op hetzelfde uit,
e.a.b.....
Leyden.

Twee illumineer-anecdoten.

In 1810 bezocht napoleon zijne Belgische Provincien. Hij kwam ook te Gent, en het spreekt vanzelve, dat des avonds de gansche Stad verlicht moest zijn. Op een plein aldaar is eene Hal, de kleine geheeten, waar een deel der Vleeschbouwers zijne marktplaats heeft. Deze nu hadden eene bijeenkomst, ten einde met elkander een opschrift uit te zweeten. Men kon het maar niet ééns worden; doch des avonds las men in doorschijnend licht:

Les petits bouchers de gand 
a napoleon le grand. (*) 

Toen onlangs het Vredefeest in Duitschland werd gevierd, beijverde zich in elke Stad iedereen, een opschrift te leveren, dat opmerking wekte. Een eerlijk Burgerman, die thans, in zijn eigen zwaar belast geweest zijnde huis, het benedenste gedeelte bewoonde, had, als huurders, op de eerste verdie-
{==790==} {>>pagina-aanduiding<<}
ping een voormalig Officier van de Landweer, en op de tweede een Jood, die handel deed in de loterij enz. De eigenaar nam de gansche verlichting van zijn huis op zich, en beneden las men: wij hebben geleden - op de eerste verdieping: wij hebben gestreden - op de tweede: wij hebben gesneden.

Onwetende zondigt niet.

Een Prior der Karthuizers bevond zich eens op een treffelijk gastmaal van enkel vastenspijzen, en gevoelde grooten trek om van eenen schotel te nuttigen, die hem zeer geroemd werd. ‘Om 's Hemels wille, Pater, doe dat niet!’ beet hem de vrome kloosterbroeder in het oor, die hem verzelde en thans naast hem zat: ‘ik ben in de keuken geweest, en heb met eigene oogen gezien, dat men daar boter bij gedaan heeft.’ - Ei, voor den duivel! hernam de Prior gemelijk: wat hadt gij dan ook in de keuken te doen?

Gewigtig onderscheid.

Een zekere Aartsbisschop, die sinds lang naar den Kardinaalshoed reikhalsde, zeide eens tot een' zijner vertrouwden: ‘Ik weet niet, hoe gij 't aanlegt, om altijd zoo gezond te zijn. Ik leef even matig als gij, en ben toch onophoudelijk met hoofdpijn, slapeloosheid en eene groote onrust gekweld.’ - Dat uwe Eminentie niet zoo gezond is als ik, was het antwoord, mag wel daarvandaan komen, dat ik het hoofd in den hoed, maar gij den hoed in het hoofd hebt!

Vernuftige wending.

De groote Prins van condé, vermoedende dat de Abt voisenon hem beleedigd had, beklaagde zich deswege bij een' zijner vrienden. Voisenon, hiervan onderrigt, ging naar het Hof, om zich van de aangetijgde blaam te zuiveren. Condé, hem ziende, keerde hem den rug toe, ten einde het onderhoud met hem te ontwijken. ‘Nu, Vorst,’ riep de Abt uit, ‘ben ik voldaan; daar ik zie, dat ge mij niet behandelt als uw vijand!’


(*) Dit werk, uit het Hoogduitsch vertaald, is uitgegeven te Amsterdam, bij w. brave, 1809, in twee Deelen, in gr. 8vo.

(*) Dit woord, van 's Heeren ongeletterde, en als door de Natuur alleen gevormde, leerlingen gebezigd, smaakt ons niet volkomen. Dezen toch, hoe weinig beschaafd, stonden geenszins gelijk met zoodanige ruwe en woeste menschen, of wilden, als men gewoon is Natuurmenschen te noemen. Aan sommigen hunner, aan joannes, paulus, lucas, en ook aan petrus, kent onze van hengel toch eene opleiding en vorming toe, boven het Joodsch gemeen. Elders (zie bl. 9.) hebben wij desgelijks het woord eigenheden afgekeurd, als riekende naar het Hoogduitsch: en niet vreemd zijn wij van te gelooven, dat het lezen van Schrijvers in die tale eenigen, schoon geringen, invloed gehad hebbe op zijnen Nederlandschen stijl. Wij keuren dezen wel over het geheel duidelijk en zuiver; dan toch heeft hij, onzes inziens, van gezegde Naburen te veel het gebruik overgenomen van Latijnsche kunsttermen.

(*) Reg. 7 staat knellend; moet zeker knielend zijn.

(*) Wij spreken van wettige en gevestigde troonen. In tijden van omwenteling kunnen regt en onregt zeer duister worden. Ten aanzien onzer voorouderen, daarentegen, in de Spaansche beroerten, geldt met regt eene uitzondering; 1o. om het gebod, dat men God meer moet vreezen dan de menschen; 2o. omdat zij, zoo lang mogelijk, den Koning zelv' ontzagen; 3o. omdat de geheele orde van zaken nooit werd omvergestooten; maar zij veeleer, 4o. de opengevallene Souvereiniteit, zoodra mogelijk, weer poogden te vervullen, enz.

(*) Vooral, Zou dan ook gebrek aan debiet hiertoe hebben medegewerkt, zelfs in het geval, dat de Duitsche tekst verder liep? Dit hopen wij niet van een boek, waarin de eer onzer Natie meer dan eens zoo uitmuntend gehandhaafd is.

(*) De Heer nederburgh had de vrijwillige leverancie van rijst reeds door hoogere prijzen trachten aan te moedigen dan de Generaal daendels, namelijk een' halven dukaton het pikol, of vijftien dukatons de cooyang; hetgene bijna zes rijksd. meer is dan de prijs, door den Heer daendels bepaald; doch vruchteloos. Men kon zich dus nooit met grond een goed gevolg van dien maatregel beloven. Dezelfde reden, waarom zulks toen mislukte, moest dien onder den Generaal daendels nog meer doen fellen. Men had de uitwerkselen in de oorzaak mooten zoeken.

(*) De Kapitein Chinees te Sourabaya, han tjanpit, betaalde voor den uitsluitenden opkoop van rijst aan den Gezaghebber in den Oosthoek jaarlijks 25000 rijksd, zilvergeld!! Daendels Memorie, bl. 44 aanteek. ald.

(*) De jaarlijksche oogst van rijst wordt op 80000 cooyangs berekend, waarvan het Gouvernement ⅕ als contingent trok. De inlandsche Regenten hadden ook nog hun aandeel daarvan. Bij eene vrije cultuur en handel zou die hoeveelheid aanmerkelijk vermeerderen.

(*) Episcopius is, behalve de groot, de éénige, welken van hengel noemt uit onze Landgenooten van vroegere dagen; en voorzeker, wegens het ongelukkig Kerkgeschil in Nederland, heeft men aldaar den opbouw in godsdienstige verlichting, op gronden, door die vermaarde Mannen gelegd, niet weinig belemmerd gezien. Daar waren er evenwel onder de Remonstranten, in de zeventiende eeuwe en vervolgens, die hiertoe aanzienlijk bijdroegen. Wij noemen
alleen het werkje, door den vermaarden le clerq uitgegeven in 1685, en herdrukt in 1711, onder den titel: Sentimens de quelques Theologiens de l'Hollande, sur l'Histoire Critique du Vieux Testament, composée par le P. richard simon. Ook halen wij dat werkje, te onregte misschien bij velen in vergetelnis, daarom te meer aan, omdat in den 11den en 12den Brief van hetzelve, alsmede in de Voorrede voor den tweeden druk, het onderwerp behandeld wordt, wegens de ingeving de H. Schrift in het algemeen, en het gezag meer bijzonder van de Apostelen omtrent het leerstellige des Christendoms; over welk laatste onze van hengel zich niet opzettelijk althans geuit heeft, hoewel zij op ééne rij met den heiland bezwaarlijk te stellen zijn, of zulks schijnen gevorderd te hebben.

(*) Zie de Letteroeff. voor 1810. D.I. bl. 49 env., vooral bl. 54, 55, en Rec. der Rec. Deel III. bl. 377 env.

(a) Aan dezen regel ontbreekt eene syllabe. Beter zoude, b.v., zijn: Veracht slechts den lafaard, die slaafs zich verneêrde.

(b) Dit, als hij er bij was, en was hij vertrokken, is plat prom, en het eerst op hem smalde is mede niet zeer dichterlijk.

(c) Het de smelt niet in het volgende woord, en zou dus beter weggelaten zijn.

(d) Ketens van verdrlet komt ons niet eigenaardig voor.

(e) Het zweven van een' bloeddrop in het hart even min.

(f) Dit niet van nooden is mede te prozaïsch.

(*) Ged. I D. bl. 104.

(†) Ged. I D. bl. 107.

(§) Ged. I D. bl. 201.

(§§) Nagel. Ged. II D. bl. 133.

(*) Ged. I D. bl. 147, 164, en 190. II D. bl. 106.

(*) ‘Fredrik hendrik.’ Indien het ons geoorloofd zij eene aanmerking te maken, dan zouden wij fredrik hendrik liever in den tekst hebben vermeld gezien; terwijl ook de aanspraak, eerst aan Oranje, en voort daarna aan Nassau, aan verschillende personen kan doen denken. Wij nemen daarom de vrijheid, den Heere van hall voor te slaan, om, bij een' tweeden druk, deze regels te veranderen, op deze wijze, b.v.

Stijg, stijg, door liefde en hoop gedragen, 
Op Fredrik-Hendriks gloriewagen! 


(*) Zie Letteroeff. voor 1801. bl. 526 env.

(*) De plaatsen uit coxe's Reizen, waarop wij het oog hebben, komen voor D. V, Brief 74-76, en D. IX, Brief 23, der Nederduitsche uitgave.

(†) De werken, waarop de Vertaler overwijst, zijn de Reisen in Schweden van den Duitschen Hoogleeraar eck, in 1806, te Leipzig, uitgegeven; alsmede Briefe über Schweden, enz. door eenen geleerden Zweed (leopold) geschreven, en gedrukt te Halle, 1804.

(*) Alg. Vad. Letteroeff. voor 1810, No. 5, bl. 206 env.

(*) Gelegenheidsstukken, en niet: stukjes van den dag. Het heeft den Recensent wel eens geërgerd, dat men onder de laatste rubriek de heerlijkste kunstgewrochten, op onze verlossing vervaardigd, aankondigde. Stukken van den dag ontstaan met den dag, en verdwijnen er mede: maar gelegenheidsstukken, die eene innerlijke waarde hebben, blijven, zoo lang men zich de oorzaak, welke hen deed ontstaan, met genoegen voor den geest brengt. Wij hopen, dat andere Dichters het voorbeeld van klijn zullen volgen, om hunne, te dezer gelegenheid, afzonderlijk uitgegeven dichtstukken in grootere bundels op te nemen, en dus voor de vergetelheid te bewaren. Zoo iets moet niet verloren gaan.

(*) Dit moet zeker bezield zijn; niet om het rijm, maar om den zin, die anders mank gaat. De Prins heeft aller (strljderen) borst bezield, en alzoo den viersprong beveiligd, en het vaderland behouden.

(*) Het doet ons leed, in de opgave dezer Gezangen, en wel in die op bl. VII, op eene drukfout gestooten te hebben, die het naslaan voor des begeerigen onmogelijk maakt: wij vinden daar gewaagd van vs. 60 en 61 uit het IVde der Evang. Gezangen, dat bij lange na zoo vele verzen niet telt.

(†) Tot verder narigt, en om te voldoen aan de vermoedelijke belangstelling van dezen of genen onzer Lezeren, voegen wij nog hierbij, dat sijtzema, ond 19 jaren, geboortig is van Kie onder Franeker, van handwerk een Schrijnwerker; heldring, oud 19 jaren, van Zevenaar, een Passementwerker; m. hesse, oud 20 jaren, van Groningen, eene Strookennaaister; en l. vreeswijk, oud 22 jaren, van Amsterdam, eene Linnennaaister.

(*) Zie No. III en VII dezes jaars.

(†) No. XV des vorigen jaars.

(*) Leerredenen van l. sterne, IIden Deels 3de Stuk.

(*) Een onzer geachte Correspondenten heeft te dezer gelegenheid ons de aandacht doen vestigen op eene zeer merkwaardige plaats in de Brieven van den Kerkvader chrysostomus aan caesarius, (in Epist. ad caesarium monachum) rakende de door de R.K. Kerk zoo streng volgehoudene leer der Transsubstantiatie. Men is ook altoos met deze passage verlegen geweest. Vanhier, dat in Italië, te Florence, alwaar de opgemelde Brieven in manus. bewaard worden in des Groothertogs Bibliotheek van St. Laur., op verbod van denzelven, omstreeks het jaar 1680, (mogelijk wel door een H. Brevet van hooger hand) bij het bezigtigen en bezoeken der Bibliotheek, dit exemplaar door niemand mogt gezien worden. De Engelsche Reiziger misson, behalve andere geloofwaardige Schrijvers, vermeldt zulks uit Florence, in zijn Iste Deel, bl. 412, en verzekert tevens, dat de bedoelde plaats in die Brieven werkelijk gevonden wordt. Zij luidt, getrouwelijk overgezet, aldus: ‘Want gelijk, voordat het brood geheiligd wordt, wij het brood noemen; doch, wanneer de Goddelijke genade door middel des Priesters hetzelve heiligt, is het wel bevrijd van de benaming van brood, dewijl het waardig
wordt gehouden den naam van het ligchaam des Heeren te dragen; schoon de natuurdes broods in hetzelve gebleven is.’

(*) Bij acerbi, naar de opgave in eene noot, hebben de twee eerste spreekwoorden eenen anderen zin, en zouden zij zeer te onregt dus vertaald zijn: De brave man zuinigt uit van zijn vaatje: de slechte wil niets geven van zijn schepel, of overvloed. - De wijze man weet, wat hij doen zal: maar dwazen beproeven alles. - Men vergelijke deze vertalingen, en kieze, wat meest voldoende geacht wordt. Wij voor ons, der Noordsche of Finsche tale onkundig, veroorloven ons niet uitspraak te doen tusschen den Engelschen Reiziger en Pommerschen Geleerde, die mogelijk zijnen Medeschrijver te laag stelde.

(*) B. bell, a System of Surgery, vol. III. the fifth edition, chap. XXVII. sect. XVII. p. 433. Edinb. 1791.

(*) Zie Vaderl. Letteroeff. voor 1814, No. X, bl. 435. Boekbesch.

(*) De Redacteur, bewust van zijne zuivere bedoelingen, en af keetig om dit Maandwerk in een Twistschrift te zien bervormd, heeft zich steeds verpligt geacht, alle zoogenaamde Antikritiek, ter plaatsinge ingezonden, van de hand te wijzen, inzonderheid nadat een onzer andere recenserende Tijdschriften tot opneming derzelve eene afzonderlijke Rubriek heeft opengesteld. Dan, in dit bijzonder geval, heeft hij, om voor hem voldoende redenen, gemeend, den herhaalden aandrang ter plaatsinge te moeten gehoor geven; zich voor tegenwoordig onthoudende van alle aanmerkingen, ten einde het onpartijdig oordeel des Publieks vooruit te loopen noch voorin te nemen.

(*) De Heer van 's gravenweert noemt de Notarissen Publieke Beambten, even alsof die ook 's Lands loontrekkende Dienaars waren. Zij zijn vrij en onafhankelijk. Zij zijn juist de bevoegde beoordeelaars, door de dagelijksche ondervinding. Zij zien, welke nadeelige gevolgen de Registratie heeft. Niemand kan er beter en onpartijdiger over oordeelen.

(*) Daar dit woord in de vertaling des Bijbels niet staat, heeft het den schijn, alsof het, om des klanks wille, door den Eerw. broes gekozen ware.

(*) Zoude dit ook eenige opheldering geven, omtrent het leerstuk der Praeädamiten?

(*) Vaderl. Letteroeff. voor Junij 1815, No. 8, bl. 359 en volgg.

(*) Het stuk werd vroeger begonnen, naderhand voltooid.

(*) Wij vermeenen onze Lezers geenen ondienst te doen, met aan hen, welken wij de nieuwe Landverdeeling op bl. 633 leeren kennen, tevens te herinneren aan de oude Namen der XVII Provincien, die bestonden in de Hertogdommen Braband, Limburg, Luxemburg, en Gelderland; de Graafschappen Vlaanderen,
Artois, Henegouwen, Holland, Zeeland, Namen, en Zutphen; de Heerlijkheden Vriesland, Groningen, Overijssel, Utrecht, en Mechelen, benevens het Markgraafschap Antwerpen.

(*) Op dien grond veroorloven wij ons ook, ten aanzien van het gebruik des woords sijl in Vriesland, den Heer van kampen te regt te wijzen. Immers, zoo wij wél onderrigt zijn, heeft dat woord daar nimmer de beteekenis van brug; ten zij misschien van zoodanige, waarbij eene waterlozing met sluisdeuren. Daarentegen schijnt men, ten aanzien van het woord sluis, afgeweken van den ouden zin, door het, zonder eenige onderscheiding, van bogen, of steenen bruggen, waarbij geene sijle gevonden wordt, te bezigen. Zie kiliaan, en wassenb. Taalk. Bijdr. St. I. bl. 92.

(*) Beschr. van Amsterdam, in folio, Iste Stuk, bl. 6.

(*) Poëzij, Iste Deel, bladz. 220.

(*) Journ. gener. de Medec. &c. par sedillot, T. XLIII. N. 187. Mars 1812. p. 278. - De Schrijver onderscheidt niet de wratten, die boven op de opperhuid zitten, van de likdorens, die naar beneden groeijen, en daardoor op de onderliggende deelen drukken en pijn veroorzaken. V.

(*) Eene lijst van omtrent vijftig der bekendste namen, als teekenaars, volgt hier in het oorspronkelijke.

(*) Dat opschrift luidde: ‘Deze paarden zijn van Corinthe naar Rome gegaan, van Rome naar Konstantinopel, van Konstantinopel naar Venetië. Zij zijn eindelijk op eenen vrijen grond.’

(*) De Redacteur heeft, bij zijnen hartelijken dank voor de heusche mededeeling, alleenlijk den niet min hartelijken wensch te voegen, dien hij met vertrouwen in naam van al de Lezers van zijn Maandwerk durft uiten, dat het den Dichter bchage, hetzelve meermalen met de edele vruchten van zijnen geest te begiftigen.

(*) Zingend kondigt hij aan, waar de brand is, en welken loop het vuur neemt; hetgeen ik destijds niet wist.

(*) Konstantinopel.

(*) De kracht eens paards is de gewone wijze der berekening van de werking dezer machine; en de kosten van derzelver zamenstelling beloopen gemeenlijk zoo vele malen 50 p. st., als er paarden worden genoemd.

(*) Toen het schip in het gezigt was der baai, kwam, naar gewoonte, een loots aan boord. ‘Wat is uw voornemen?’ zeide hij met een ontsteld gelaat tot den Kapitein. - ‘Ik ga naar Dublin.’ - ‘Naar Dublin? en dat met een' brandenden mast en geen duimbreed zeil!....’ De goede loots zag dezen rookenden en zeilloozen toestel aan voor een schip in nood.

(*) Deze, zich verre boven ons verheffende, veroorzaakte ons volstrekt geenen hinder.

(*) Om de weetgierigheid van den Havenmeester aldaar te voldoen, en hem te toonen, wat het
    vaartuig doen konde, bestuurde men het roer indiervoege, dat het schip eene cirkeivormige beweging aannam gedurende verscheidene minuten; iets, dat met een zeeschip volstrekt ondoenlijk is.

(†) De maat van den gang des vaartuigs uitgedrukt in
    zeemijlen van 60 in een graad, als op de zeekaarten.

(*) De korvet Myrthe evenwel, voor den wind! Vert.

(*) Nouveau Cours complet d'Agriculture théorique et pratique, ou Dictionnaire raisonné et universel d'Agriculture, Paris 1810.

(*) Salomo, No. 277, 278.

(*) Den 9 Nov. 1787 schreef mij de, nu wijlen, Gouverneur-Generaal wiese, dat dit Landgoed Weltevreden, na den dood van Mevrouwe de Douairiere van der parra, aan den Heer Raad van Indië, Mr. w. van der beke, verkocht was voor 85000 rijksdaalders.

(*) In de maand Januarij 1779 had de Heer Raad van Indië J.V. de onvoorzigtigheid, om, bezweet uit het bedde gekomen, onmiddellijk in eene, met koud water gevulde, balie zich te gaan baden; dat eene beroerte ten gevolge had, waarvan hij nimmer herstelde.

(*) Dit zijn eene soort van melkhuisjes, die men bij uitsluiting op de Alpen aantreft. Zij zijn gelegen op de hooge gedeelten der borgen, en alleen in de zomermaanden bewoond, wanneer de grond vrij van sneeuw is, en voedsel voor het vee oplevert. Matthison zegt, in zijnen achtsten brief, dat, des anderen daags na zijne beklimming van den Anzindas, de kudden van de lagere Alpen derwaarts zouden gedreven worden. De herders vergezellen dan de kudden, en nemen bezit van de sennhütten, vanwaar zij het benedenland van melk enz.
voorzien.

(*) Ieder kent dezen grooten Staatsdienaar des grooten hendriks, den vriend van dezen vriend zijner volken.

(*). Spr. XI:19. Rom. VI:21 enz.

(*) Wel wetende, dat dit stuk weinig behelst, wat de nadenkende niet, ook zonder onze hulp, gereedelijk inziet, is het alleen op den drang van verscheidenen mijner toehoorderen, dat ik hier eene plaats voor hetzelve heb verzocht. N.S.

(†) De Hoogleeraar h. bosscha.

(§) Zijne bekende Oratio Inauguralis, der Maatschappije in het Hollandsch voorgelezen.

(*) In 1804 kostte het Frankrijk meer dan 400 millioenen, om als Majesteiten en Hoogheden uit te rusten, buonaparte, josephine, laetitia, jozef, lucien, lodewijk, jerôme, fesch, elisa, pauline, caroline, hortensia, eugenius, julie clary, drie of vier beauharnais, en tascher, bacciochi, murat, cambaceres, en lebrun; omstreeks dertig individus.

(*) Ook het aangekondigde Antwoord op den in No. XV medegedeelden Brief, reeds lang bij de Uitgevers voorhanden, houden wij thans terug.

(*) Men zie den Recensent, en, schoon wij dit laatste, van wege den lagen en gemeenen toon des Aantanders, die aldaar voor zijn geschrijf herbarging zocht en vond, naauwelijks de eere der vermelding waardig achten, het Letterkundig Magazijn, enz.

(*) De naam van den Heere de la fayette - van wien ons nog onlangs de Courant van Lausanne berigtte, ‘dat hij naar zijn Landgoed was teruggekeerd, om, in den schoot zijner familie, en ver van alle staatzaken, eene rust te genieten, welke door geene Omwenteling meer kan worden gestoord’ - heeft ook onder ons genoegzame vermaardheid verkregen, om het hier volgende verhaal met belangstelling te doen lezen, van hetwelk de Engelsche Schrijver verzekert, ‘dat het door hem is opgemaakt uit persoonlijke mededeelingen van den Heer huger zelven, en dat hij voor deszelfs echtheid ten volle borg slaat.’ - Vert.

(*) De bekende namen van rochester en buckingham, en het zoo geheel Engelsche van deze zeldzame grap, dat voor derzelver echtheid krachtig pleit, deden ons dit stukje, welks moraal overigens welligt niet de allerzuiverste mag heeten, alhier opnemen. Vert.

(*) Om wigtige redenen, wordt alleen de voorletter van den naam diens edelen mans genoemd.

(*) Men vindt eenige moeijelijkheid in het begrijpen van de wijze dezer gemeenschap tusschen hen, die hier beschreven wordt, welke wij niet voor onze rekening nemen. De Schrijver van het stukje schijnt hier het verhaal van muger eenigzins onnaauwkeurig te hebben overgeleverd.

(*) Men moet wel zorg dragen geen zwavelzuur te nemen, 't welk door eene te ver voortgezette overhaling ontleed is, 't geen men gemakkelijk aan den scherpen, verstikkenden reuk kan ontdekken, vermits dit een' onaangenamen en schadelijken damp zonde doen ontstaan, en waarschijnlijk de helderheid der vlam veel verminderen.

(*) Uitgesproken in de Maatschappij Verscheidenheid en Overeenstemming, bij gelegenheid van het jaarlijks gevierd wordende Nieuwjaarsfeest, op den 5 van Louwmaand 1816.

(*) Men vindt eene naauwkeurige afteekening van dit plan, nevens de beschrijving, in ons Mengelwerk voor 1793. bl. 497. Zijnde, bij de Drukkers dezes, van hetzelve nog eenige weinige afzonderlijk te bekomen, à 5½ st.

(*) De kopij van dezen brief, ons ter bekendmaking toegezonden, heeft geene dagteekening.

(*) Dit Dichtstuk wordt ook afzonderlijk uitgegeven, ten voordeele van het Fonds voor den Gewapenden Dienst in de Nederlanden, bij den Boekhandelaar m. westerman, in de Kalverstraat, à 4 St.

(*) Men zie j. frank, Act. Inst. Clin. Viln. Tom. 1. pag. 38.

(*) Hippocr. Aph. 8. Sect. VIII.

(†) Van zwieten, Tom. 3. pag. 67.

(*) Het is inderdaad te bejammeren, dat de letterkundige kwakzalverij, welke maar al te dikwijls nietswaardige voortbrengselen eenig aanzien tracht te geven, zich ook vermeet, wezenlijke gewrochten van kunst met een valsch vernis te overdekken. Eene vrouw als hendelschütz heeft toch soortgelijke ellendige hulpmiddelen niet noodig, om haren roem te ondersteunen of te bevestigen. Vreemd moest het ons derhalve voorkomen, in den
Hamburger Correspondent van 11 Junij l.l. het volgende te vinden, waarvan wij hier eene zeer getrouwe vertaling geven:



‘Schrijven uit Amsterdam, van 28 Mei (1816.)



De gebaren-kunstenaresse, vrouwe hendel-schütz, benevens derzelver echtgenoot, gaven alhier, op hunne kunstreize, onderscheidene dramatische en pantomimische voorstellingen, welke de grootste toejuiching van ons beschaafd publiek verwierven. Bijzonder beviel de voorstelling van het bijbelsche stuk: Hagar in de woestijn, en de berouwhebbende Magdalena; en in de geliefde Madonna-beelden, waarin de gebaren den trapswijzen voortgang der onderscheidene Duitsche, alsmede der Nederlandsche en Italiaansche scholen, zoo meesterlijk kenschetsten, ontwikkelde Mad. schütz het hoogste talent. Kenners verzekeren, dat de laatste Lady hamilton in vele situatiën verre te boven streeft. Een alhier uitgekomen geschrift bevat besangrijke aanteekeningen over deze uitdrukkende voorstellingen door gebaren, welke de kunstliefde der Hollanderen tot eere verstrekken.’

Wij bekennen niet te bevroeden, hoe dit schrijven te Hamburg kan ontvangen zijn; daar de eerste representatie van hendel-schütz eerst tegen den 5den Junij te Amsterdam was aangekondigd! - Zich op zulk eene wijze in een vreemd blad betrokken te zien, moest ongetwijfeld regtschapen Hollanders verontwaardigen. Zeker heeft het onbedachtzaam plegen van zoodanig eene kwakzalverij en ons en de verdienstelijke vrouw zeer grooten ondienst gedaan; daar zij bij eene natie, vreemd van buitensporige pralerij, en wars van alle valsche hulpmiddelen eener ijdele roemzucht, een vooroordeel heeft doen geboren worden, dat een langer verblijf dezer wezenlijk verdienstelijke kunstenaresse alleen had kunnen overwinnen.

(*) Van rousseau. Verheven misschien, doch ook waar???

(*) Quercus phellos, chêne-saule; een boom, die in Noord-Amerika in de losschen groeit.

(*) In Pompeji.

(*) Affodillen van bilderdijk.

(*) Ter gelegenheid der Prijsuitdeeling bij het Instituut voor Teekenkunde, opgerigt door de beide Amsterdamsche Departementen der Maatschappij tot nut van 't algemeen.

(*) Er zijn ook wel kweekelingen op Reckenburg goweest, die tot den Roomschen Godsdienst behoorden: deze vonden gelegenheid, om in het zeer nabij liggend dorp Praast het godsdienstig onderwijs bij den Pastoor dier gemeente te ontvangen, en aldaar ter kerke te gaan. Voor het overige deelden zij alle voorregten met de andere kweekelingen. en scheidden even ongaarno van den Heer dethmar, wanneer zij Reckenburg verlieten.

(*) Een ooggetuige meende ons te kunnen verzekeren, dat het inderdaad goud was. Dezelfde bewonderde de necessaire ook nog des te meer, omdat zij uit slechts één stuk kout bestond. V.

(*) Om gedurige aanhalingen te vermijden, diene in het algemeen, dat in dezen hier en daar bijzonder gebruik gemaakt is van en gedoeld op de navolgende werken: w. kops, Schets eener Geschiedenis der Rederijkeren, in de werken der Leidsche Maatschappij, I D. bl. 215; - p. huisinga bakker, Beschouwing van den trant onzer Nederduitsche verzen, in dezelve werken, V D. bl. 87; - b. huydecoper, Proeve van Taal- en Dichtkunde, tweede uitgave, door f. van lelijveld; - Mr. h. van wijn, Historische en Letterkundige Avondstonden; - j. de vries, Geschiedenis der Nederduitsche Dichtkunde, in de werken der Bataafsche Maatschappij van Taal- en Dichtkunde, III D.; - a. ypey, beknopte Geschiedenis der Nederlandsche Tale.

(*) Zie Vaderl. Letteroeff. voor Sept. (No. XII.) 1816.

(*) Ueber die Untersuchung der Mineralwasser, in schweigger, N. Journ. f. Phys. u. Chem. B. XV. II. 3. S. 306 ff.

(*) Wij achten ons aan den geëerden Zender zeer verpligt, en blijven ons Maandwerk in zijne en zijns Vriends begunstiging aanbevelen.



redact.

(*) Jammer, dat des Schrijvers bijbelkennis hier een weinig faalt! V.

(*) Lodewijk XVIII bevond zich destijds te Mitau. Eene onderhandeling werd door den Consul lebrun, door middel van eene voorname Russische dame, tot stard gebragt, welke den zendeling des Konings bij hem introdnceerde, wien, voor alle dingen, in geval van mislukking, zekerheid voor zijne terugreize werd gegeven.

(*) Ter gelegenheid van de voordragt van deszelfs Dichtstuk op het Hooge Huwelijk, bij monde van den Dichter C. Loots, in Felix Meritis, den 16 Oct. 1816.

(*) Men zie bohn, Circul. Anat. Physiol. Progymnas. X. pag. 153. Ettmuller, Oper. Tom. II. pag. 54 in homine.

(†) Memoires de l'Academ. des Scienc. aan. 1692. pag. 30.

(*) Bladz. 83 van de uitgave des jaars 1687.

(†) Bladz.
620.

(§) Deze was ook Burgemeester van Amsterdam. Simon stijl acht hem een' Staatsman, zoo waardig, dat hij de van beuningens als dunner gezaaid aanmerkt, dan de eugeniussen en de turennes. Zie voorts het Staatkundig Nederland van Mr. j. scheltema, D.I. bl. 96 env.

(*) Het is daarom, dat dit Advies, nog in het zelfde jaar 1670, met een gewenscht gevolg, bewerkstelligd is.

(*) De tegenwoordige Keizer.

(*) Vrij gevolgd naar het Hoogd. van kotzebue, door den Hr. vogel onlangs op den Amsterd. Hoogd. Schouwburg voorgedragen.

(*) de kleine slagters van gent aan napoleon, den grooten!

