
   
        
           
               Het boek van de mooiste kinder- en volkssprookjes
               J.J.A. Goeverneur
               logo_bibl_01
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Het boek van de mooiste kinder- en volkssprookjes van J.J.A. Goeverneur uit 1874.
               
               
                   
                       De paginanummers I tot en met IV ontbreken.
                       p. 44, 45, 153: in het origineel is een gedeelte van de tekst onleesbaar. In deze digitale editie is ‘[...]’ geplaatst.
                       p. 44, 52: in het origineel is een gedeelte van de tekst slecht leesbaar. De redactie heeft de tekst tussen vierkante haken aangevuld.
                       p. 133: in het origineel is een gedeelte van de tekst weggevallen. De redactie heeft de tekst tussen vierkante haken aangevuld.
                       p. 222: Met → Men; eehter → echter: ‘Men kan zich echter verbeelden, hoe hij schrikte’.
                       p. 236: het foutieve paginanummer 136 is gewijzigd in 236.
                   
               
           
           
           
               goev001boek01_01
               DBNL-TEI 1
               
                   2017 dbnl
               
           
           
               
           
           
               
                   
                   exemplaar Bibliotheek Rotterdam, signatuur: Mfe OK-0829 
               
               J.J.A. Goeverneur, Het boek van de mooiste kinder- en volkssprookjes. Blomhert & Timmerman, Nijmegen z.j. [1874]
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Het boek van de mooiste kinder- en volkssprookjes
               J.J.A. Goeverneur
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Het boek van de mooiste kinder- en volkssprookjes
               J.J.A. Goeverneur
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2017-06-26
               
                   NdG
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: J.J.A. Goeverneur, Het boek van de mooiste kinder- en volkssprookjes. Blomhert & Timmerman, Nijmegen z.j. [1874]
 
Zie: https://www.dbnl.org/tekst/goev001boek01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==V==} {>>pagina-aanduiding<<}

Het Boek
VAN DE MOOISTE
KINDER- EN VOLKSSPROOKJES.
ANDEREN NAVERTELD
DOOR
J.J.A. GOEVERNEUR.
Derde Duizend.

{== afbeelding 
	
==} {>>afbeelding<<}
    

NIJMEGEN,
BLOMHERT & TIMMERMAN.

{==VI==} {>>pagina-aanduiding<<}


{==VII==} {>>pagina-aanduiding<<}

INHOUD.
	Bladz.
De zeven zwanen	1
De viooltjes	7
De vier muzikanten	11
Blanca en Rosalinda	12
De weeke wol	15
Luilekkerland	16
De groote koeien	18
De sterke Hans	19
Van den man in de maan	24
Hans en Grete	25
Rubezahl	33
De drie meesterstukken	37
De dagdief en de drie vogels	39
Tafeltje, dek je; ezel, strek je; knuppel uit den zak!	40
De waardigste	50
Morgenrood	51
Ella	57
Het avontuur in het bosch	62
De verdwenen stad	65
Klein-Duimpje	66
De aster	72
De wilde zwanen	73
De gevonden ezel	83
De getrouwe Paul	87
Van de zeven Zwaben	91
De zevenslapers	101
Rubezahl en de rijke bakker	102
De gelaarsde kat	105
Falada	109
De schatgravers	114
De Schildburgers	115
De kleine Meta	121
De Bremer stadsmuzikanten	133
Sneeuwwitje	137
De hand uit het graf	144


{==VIII==} {>>pagina-aanduiding<<}

Blauwbaard	145
Het katje en de breinaalden	149
De graaf als vogel	150
De geluksmannetjes	153
Friedel met de viool	155
Koning en handwerksgezel	160
De geschiedenis van heer Haas en van meester Egel	161
De springwortel	165
Wie heeft de kerk gebouwd?	168
De gele dwerg	169
Goudenhaar	173
Het kleine meisje met de zwavelstokjes	177
Wasunger stukjes	179
De luie spinster	182
Doornroosje	185
De herdersjongen	188
De regenboog	189
De deugdzame man	191
De schatgraver	193
De drie veeren	201
Het arme kind	204
De ezel	206
De engel	207
De arme man en de rijke man	209
Wiesewittel	213
Rubezahl en de glaskooper	217
Snuggere lui	224
Asschepoestertje	227
Vrouw Holle	233
Munchhausen	236
Toontje en Fransje	245
Roodkapje	249
Rubezahl en de snijdersgezel	252

Plaatsing der Platen.
De zeven zwanen	Titel
Hans en Grete	tegenover Blz. 25
De wilde zwanen	tegenover Blz. 73
De gelaarsde kat	tegenover Blz. 105
Sneeuwwitje	tegenover Blz. 137
De gele dwerg	tegenover Blz. 169
Rubezahl en de glaskooper	tegenover Blz. 217
Roodkapje	tegenover Blz. 249





{==1==} {>>pagina-aanduiding<<}

De zeven zwanen.

Voor heel langen tijd al woonde in zeker land een jonge ridder, die rijk aan geld en goed was en een trotschen, prachtigen burg bezat. Hij was een groot vriend van de edele jacht en daalde dus wel vaak in het dal neer, om daar in bosch en wildernis te jagen.
Op zulk een jachttocht kreeg de ridder eens eene sneeuwwitte hertekoe te zien, die zijne begeerte zoo hevig deed ontbranden, dat hij zich stellig voornam, dat zij hem niet ontkomen zou. Hoe ijveriger hij haar echter vervolgde, des te sneller stoof zij voor hem uit naar 't wilde gebergte toe en ten laatste raakte hij haar geheel uit het oog kwijt, zoodat hij de vervolging wel opgeven moest. Toen riep hij zijne honden bij mekaar en reed heen en weer, tot hij in een wild, woest dal kwam, waar geen gebaande weg was, zoodat hij niet wist, of hij zich rechts of links moest wenden. Ten laatste kwam hij echter toch door de dichte struiken heen; hij vond een pad en kwam aan een grooten waterplas, waarbij hij eene wonderschoone jonkvrouw ontdekte. Die jonkvrouw stond aan den oever en wiesch zich, en zij hield een blinkenden ketting in de hand. De jonge ridder was terstond op het eerste gezicht zeer met haar ingenomen, en daarom stapte hij haastig van zijn paard, sloop zachtjes nader en nam haar den gouden ketting uit de hand. In dat kettinkje zat echter eene bijzondere kracht; toen hij het haar had afgenomen, werden zijne oogen geopend en vond hij haar nog veel, veel schooner, dan hij eerst gedacht had, dat zij was. Hij besloot dus, haar naar zijn slot mee te nemen en tot zijne gemalin te maken; want schooner vrouw vinden, kon hij, dacht hem, in de geheele wereld niet. Dit deed hij dan ook; hij tilde haar voor op zijn zadel, reed terug en kwam goed en wel met haar op zijn slot aan.
Toen hij nu de jonge gemalin zoo op zijn slot bracht, was dat heelemaal niet naar den zin van de zoogmoeder van den jongen ridder, want die was tot hiertoe in huis alleen baas geweest en vreesde, dat zij, nu daar eene jonge vrouw kwam, alle macht en aanzien voor altijd zou verliezen. Zij droeg dus de jonge vrouw al dadelijk een kwaad hart toe, en waar zij die ongemerkt kwellen of maar eenig verdriet aandoen kon, verzuimde zij dat zeker niet. Ook fluisterde zij den ridder dagelijks allerlei leugenachtige dingen in het oor en waarschuwde hem gedurig, dat hij zijne vrouw niet al te lief moest hebben; want die was eene slang, zei zij, die hem met list had gevangen, en de valschheid en de boosaardigheid keken haar de oogen uit. Zij had gaarne oneenigheid tusschen de beide jonge echtgenooten

{==2==} {>>pagina-aanduiding<<}
gestookt; maar dat gelukte haar niet, want de ridder schonk aan hare woorden geen geloof en bleef zijne vrouw hartelijk liefhebben. Toen hij ten laatste niets meer van haar hooren wilde en boos werd, als zij er weer over sprak, begon zij anders te praten, betoonde zich zeer zacht en goedig jegens de jonge vrouw en noemde haar niet anders, dan ‘mijn hartje’ en ‘mijn schatjé’; doch dit was enkel valschheid en huichelarij, daar zij in stilte maar altijd op middelen bedacht was, om de gehate jonge vrouw het slot uit te krijgen.
En toen gebeurde het op een dag, dat den ridder zes zoontjes en één dochtertje werden geboren. Die kinderen waren welgemaakt, gezond en frisch en hadden ieder een gouden kettinkje aan den hals. Ze waren echter nog pas in de wereld gekomen, of daar kwam de booze vrouw, de zoogmoeder van den ridder, op eene gedachte, waaraan zij ook terstond gevolg gaf. Toen de moeder sliep, nam zij de zeven kindertjes van hare zijde en legde haar daarvoor zeven jonge hondjes in den arm. De kinderen evenwel gaf zij aan een knecht over, die even ondeugend als zij zelve was, en die moest haar beloven, dat hij stipt alles zou doen, wat zij hem opdragen zou. Nu gebood zij den knecht, de kinderen naar het bosch te dragen en die daar om te brengen, door hen met aarde te bedekken of in het water te verdrinken. De knecht beloofde dit en ging het bosch in. Toen hij een goed eind ver was, legde hij de kinderen onder een boom neer en trok zijn hartsvanger uit, om ze een voor een te dooden. Op dit oogenblik verhieven zij echter hunne fijne stemmetjes tot een klagelijk gejammer, waardoor zijn hart zoo geroerd werd, dat hem het zwaard uit de hand viel. Hij keerde zich dus van de stumpertjes af, liet hen onder den boom liggen en liep heen, in de gedachte, dat zij toch wel zonder zijn toedoen omkomen zouden. Toen hij evenwel op het slot terugkwam en de oude hem vroeg, antwoordde hij, dat hij alles net zoo gedaan had, als zij 't hem had opgedragen.
Voor de zeven kindertjes daar onder den boom was intusschen al goed zorg gedragen, want het geval had gewild, dat een vrome heremiet dien weg langs kwam en de arme schapen van dorst en kou schreiend op het gras vond liggen. Hij ontfermde zich over hen, nam ze op en droeg ze naar zijne kluis, die midden in de barre wildernis lag. Hier legde hij alle zeven op een zacht bed van mos en verkwikte hen dagelijks met de frissche voedzame melk van de hertekoeien; want daar hij al zoo lang in het bosch woonde, kenden al de dieren daar hem wel, hadden hem lief en kwamen iederen morgen en avond eens naar hem omkijken.
Op het slot echter zei de booze oude, toen de kinderen weg waren, tot haar pleegzoon: ‘Ei, heb ik je niet altijd gezeid, dat ge een tooverwijf tot vrouw hebt? Kom dus en zie je allerliefste kindertjes eens!’ En met deze woorden bracht zij hem in de kamer bij zijne jonge vrouw

{==3==} {>>pagina-aanduiding<<}
en wees hem de zeven jonge honden. Nu de ridder dat zag, werd hij uiterst gramstorig, geloofde alles, wat de kwaadspreekster hem wijsmaakte, en verachtte en haatte zijne onschuldige vrouw nog sterker, dan hij haar vroeger bemind had. Toen zij zich verontschuldigen wilde, verbood hij haar dat en liet hij haar beneden op het voorplein brengen, waar de dienaren een diepen kuil moesten graven, en hierop werd de jonge vrouw met de voeten daarin gezet, zoodat alleen hoofd en borst te zien bleven. Ook een waschbekken werd daar dicht bij haar op een steen gezet, en daarin moesten de knechten en meiden van het slot zich volgens het gebod van den heer dadelijks wasschen en dan de handen aan de schoone haren der arme vrouw afdrogen. Zij kreeg niets te eten, dan den afval uit de keuken, zooals de honden ook kregen, en niemand mocht haar andere spijzen geven of ook maar een woordje met haar spreken; dat had de ridder op zware straf aan iedereen verboden.
Zoo stond de arme vrouw zeven jaren in den kuil en werd van dag tot dag ellendiger, zoodat zij nauwelijks meer te herkennen was; en hare kleeren konden haar niet tegen wind en weer beschutten, want ze waren verscheurd, verrot en vielen haar bij flarden van het lijf.
Toen die zeven jaren om waren, gebeurde het eens, dat de ridder weer naar het bosch was gegaan, om te jagen. Zoo kwam hij op eene plaats en zag daar zeven kinderen loopen, zes jongens en een meisje, en allen droegen gouden kettinkjes om den hals en waren druk aan het spelen en ravotten. Dat waren des ridders eigen kinderen, die in het bosch leefden van de melk der hertekoeien en van de bramen en wortels, die zij vonden; maar de ridder wist dit niet. Zij bevielen hem zeer goed, en daar hij thuis geen kinderen had, zou hij er gaarne een van gehad hebben, waarom hij hen dan ook vervolgde, om een te vangen. Maar zij waren vlug en behendig, en als hij naar een tastte, greep hij in de lucht en waren de kleinen achter de struiken verdwenen. Toen hij nu naar huis kwam, vertelde hij aan tafel, hoe hij in 't bosch zeven kinderen had gezien, zes jongens en een meisje, die allen gouden kettinkjes om den hals droegen. Dit verhaal werd ook door de booze oude gehoord, en deze kreeg nu dadelijk kwaad vermoeden tegen den knecht, aan wien zij de kindertjes had overgegeven. Zij liet hem heimelijk bij zich komen en vroeg hem: ‘Waarom hebt gij niet naar mijn gebod gedaan? Zie, de kinderen, die gij zoudt dooden, loopen nog springlevend in 't bosch rond, en ieder heeft zijn gouden kettinkje om den hals. Als ge u niet haast, hen op te zoeken en hun die kettinkjes af te nemen, zijn wij beiden verloren.’ Toen zadelde de knecht een paard en reed rechtstreeks naar het bosch, want de angst dreef hem, en hij zocht drie dagen en drie nachten overal rond, maar kon niets vinden. Op den vierden dag eindelijk, toen hij alle hoop had opgegeven en be-
{==4==} {>>pagina-aanduiding<<}
droefd en bedrukt naar huis wou rijden, zag hij op het water zes zwanen, terwijl op den oever zes gouden kettinkjes lagen, waarbij een klein meisje, dat ook zulk een kettinkje om den hals droeg, de wacht zat te houden. Hij begreep nu dadelijk, dat hij de kinderen gevonden had; want de 
knapen hadden hunne kettinkjes afgelegd en waren in zwanen veranderd, maar het meisje, met haar ketting nog om den hals, had de menschelijke gedaante behouden. Op de teenen kwam hij dus nu nader sluipen en stal de zes kettinkjes; maar het meisje vluchtte, zoodat hij dat niet in handen kon krijgen.
De booze pleegmoeder was recht blij, dat de knecht de zes kettinkjes bracht, maar dat hij niet ook het zevende had, was haar toch niet recht naar den zin.
Zij liet nu een goudsmid komen en zeide tot hem: ‘Hier hebt gij zes gouden halsketens; maak mij daar een beker uit.’ De man beloofde, dat te zullen doen. Toen hij nu echter aan het werk ging, was het goud zoo hard, dat hij het noch smelten noch pletten kon; slechts met groote moeite gelukte 't hem, uit éen van de kettinkjes een dun ringetje te smeden. Hij bedacht zich toen evenwel niet lang, ruilde de kettinkjes en den ring tegen ander goud om, maakte daar een beker uit en bracht dien aan de oude, terwijl hij de echte sieraden voor zich hield en in zijne kast wegsloot.
Daar nu de zwanen hunne kettinkjes niet weer vonden, konden zij ook de menschelijke gedaante niet meer aannemen en bleven zwanen. Dit maakte hen treurig en deed hen zingen, zuchten en klagen, wat even droevig en naar als het schreien van jonge kinderen klonk. En eindelijk breidden zij hunne vleugels uit, stegen op, hoog, hoog in de lucht, en keken overal rond naar eene plaats, waar zij veilig neerdalen konden. Toen zagen zij in de verte een groot, spiegelglad meer, dat hun tot verblijf goed toescheen, en daar vlogen zij heen. Dit meer nu omringde een hoogen berg, en aan dien berg hing eene zware rots, waarop een wonderfraai ridderslot stond. Dat was de burg van den ridder, hun vader, dien zij in het bosch gezien hadden en die zoo veel behagen in hen had gevonden, dat hij hen vangen wou. Terstond op den eersten dag kreeg de ridder uit zijne eetzaal, die op het meer uitzag, de zwanen in het oog en was zeer ingenomen met de vogels, die hij nog nooit zoo fraai en zoo sneeuwwit gezien had. Hij wierp hun beschuit en broodkruimels toe, en gaf bevel, dat niemand hun kwaad mocht doen, maar dat men hun dagelijks voeder moest geven, om hen goed mak en tam te maken en aan de plaats te wennen. En allen deden, wat de heer geboden had, en de zwanen bleven dan ook en lieten tegen etenstijd nooit op zich wachten.
Het zusje, dat hare menschelijke gedaante had behouden, bleef nu moederziel alleen en had geen mensch op de wereld, aan wien

{==5==} {>>pagina-aanduiding<<}
zij haar nood kon klagen; want de goede heremiet was lang dood en begraven. Zoo liep zij dan weg uit het bosch, tot zij al bedelend aan het slot van den ridder, haar vader, kwam; en toen zij boven was, gaf men haar daar de van de tafel overgeschoten brokken, want iedereen had medelijden met haar. Het meisje echter nam die brokken en deelde ze met de arme vrouw in den kuil; doch niemand zeide den ridder daar iets van, daar deze in zijne gramschap had bevolen, dat niemand aan de ongelukkige iets geven moest buiten het weinige, dat de honden haar overlieten. - Zoo vaak het kind bij de vrouw kwam en deze aanzag, kreeg het de tranen in de oogen en begon de vrouw ook te schreien, alhoewel de eene de andere

{== afbeelding 
	
‘Wie ben je kind, en wie zijn je ouders?’
==} {>>afbeelding<<}
    

volstrekt niet kende. Maar zoo zorgde het meisje ook voor de zwanen, hare broeders, die beneden aan den berg op het water rondzwommen, en zoodra zij zich maar vertoonde, kwamen die vroolijk toe en aten uit de handen van hunne zuster. Zij waren allen recht gelukkig, als ze zoo bij elkaar konden zijn; de zuster streelde de zwanen of nam ze wel soms op haar arm en betoonde hun alle liefde en vriendschap. Wanneer het dan echter avond werd, kwam zij altijd weer naar boven en legde zich te slapen neer bij de vrouw, die in den kuil stond en die ze niet wist, dat hare moeder was.

{==6==} {>>pagina-aanduiding<<}

De dienstboden in het slot zagen dit dagelijks en verwonderden zich er over, dat het kind altijd schreide, als het bij de vrouw kwam, en ook over dat beiden zoo sprekend op elkaar leken. Toen gebeurde het eens, dat de ridder over het plein kwam en daar het meisje zag staan. En toen hij merkte, dat zij zoo op zijne vrouw leek en ook het gouden kettinkje aan haar hals ontdekte, trad hij nader en vroeg: ‘Wie ben je, kind, en wie zijn je ouders? En hoe hebt ge dat toch met de zwanen gemaakt, dat ze zoo mak zijn geworden en je uit de handen komen eten?’
‘Heer ridder,’ antwoordde het meisje met een diepen zucht, ‘ik weet niet, wie mijn ouders zijn, want in heb die nooit gekend en misschien nooit gezien. De zwanen echter daar op het meer, die zoo mak zijn en uit mijne handen eten, dat zijn mijne broers, die vroeger menschen waren, evenals ik, en met mij in het bosch door de melk der hertekoeien gevoed werden. Op een dag gingen de jongens in het water, om wat te zwemmen. Toen namen zij hunne gouden kettinkjes van den hals en legden die op den oever neer en werden in zwanen veranderd. Maar terwijl zij in het water waren en zwommen en doken, kwam daar een man aan, die hunne kettinkjes wegnam, en toen konden zij hunne vroegere gedaanten niet weer aannemen, maar moesten zwanen blijven.’
Toen de booze, ondeugende pleegmoeder van den ridder nu hoorde, wie het meisje en wie de zwanen op het water waren, schrikte zij zeer en vreesde, dat nu alles aan den dag zou komen. De ridder zag wel, dat zij bleek werd, maar begreep daar de oorzaak niet van, en ging van den burg naar beneden aan het water. Terstond liep nu de oude vrouw naar den knecht, maakte hem bekend met het gevaar, waarin zij beiden verkeerden, en spoorde hem aan, het meisje terstond te dooden. De knecht was daar ook dadelijk bereid toe, nam zijn zwaard en ging het kind opzoeken. Hij vond het aan den oever staan, waar het met de zwanen speelde. De ridder stond daar echter ook achter de struiken verborgen, en nu hij zag, wat de booze knecht voorhad, sprong hij, toen die zijn zwaard al tot den slag had opgeheven, haastig toe en sloeg hem het wapen uit de hand. Nu viel de knecht op beide knieën neder en smeekte om genade. ‘Uwe pleegmoeder, heer ridder, heeft mij bevolen, aldus te doen,’ zeide hij. De ridder keerde nu haastig naar den burg terug en dwong de booze vrouw met harde bedreigingen, hem alles te bekennen. Ook haalde zij den ring en den beker, die zij meende, dat uit de gouden kettinkjes vervaardigd waren, waarop de ridder den goudsmid liet komen en dien op zijn geweten afvroeg, of hij den beker gemaakt had. Hij antwoordde eerst ‘Ja;’ maar omdat hij bang voor straf was, bekende hij eindelijk, dat hij den beker uit ander goud gemaakt had en de kettinkjes nog in zijne kast bewaarde, op

{==7==} {>>pagina-aanduiding<<}
één na, waarvan hij het kleine ringetje had gesmeed. Hierop moest de goudsmid de kettinkjes brengen en de ridder gaf die aan het meisje. Terstond liep die nu naar de zwanen en bond ieder zijn kettinkje om den hals, waarop allen hunne menschelijke gedaante terugkregen, op één na, die zwaan moest blijven. Toen de ridder hierop de vijf jongelingen, zijne zonen, zoo frisch, krachtig en bloeiend voor zich zag staan, kreeg hij hen hartelijk lief en omhelsde en kuste hen. Ook liet hij dadelijk zijne goede brave vrouw uit den grond halen en wasschen en zalven en kleeden, zoodat zij weer schoon en bevallig leek; terwijl hij de valsche, ondeugende pleegmoeder in denzelfden kuil deed stoppen, waarin zijne ongelukkige en onschuldige gemalin zeven jaren achtereen geleden en gesmacht had. Zoo is dus ook hier weer gebleken: Wie voor anderen een kuil graaft, die valt daar zelf in.’


De viooltjes.

Een koopman had drie dochters, die hij bijzonder liefhad. - Op zekeren tijd wilde hij eene groote reis ondernemen, en toen vroeg hij aan zijne dochters, wat hij haar meebrengen zou. De oudste verlangde een zijden kleed, de tweede een snoer parels, maar de derde wou liefst een ruiker viooltjes hebben. De andere twee lachten de jongste uit, want het was juist midden in het voorjaar en viooltjes groeiden en bloeiden overal. Zij liet zich evenwel niet van haar wensch afbrengen, maar bleef daarbij.
De vader kuste zijne drie dochters tot afscheid en vertrok met de belofte, dat hij over zes weken weer bij haar terug zou zijn.
Er verliepen nochtans meer dan zes maanden, en hij was nog niet terug; het schip, waarop hij over zee voer, werd door storm en onweder van den rechten weg afgedreven. Zoo verstreek dan de lente en de zomer en de herfst, en 't werd winter voor dat hij op de weeromreis was. Toen hij nu dichter bij huis kwam, dacht hij aan de geschenken, die hij aan zijne dochters had beloofd. Hij kocht voor de oudste een rijk kleed, voor de tweede een kostbaar parelsnoer; maar nergens kon hij viooltjes voor zijn jongste dochtertje krijgen; want overal lag hooge sneeuw, een scherpe wind blies door de ontbladerde takken, en als hij ergens om viooltjes vroeg, dan lachte men hem in zijn gezicht uit. Dit was nu echter voor den koopman een groot verdriet, want juist die jongste dochter was hem zijn liefste kind en het bedroefde hem dus zeer, dat hij thuis komen moest, zonder haar bescheiden wensch te kunnen vervullen.
Terwijl hij nu verdrietig zijns weegs reed, zag hij op eens links

{==8==} {>>pagina-aanduiding<<}
van den weg een klein wit huis, dat midden in een tuintje was gelegen. Bloemen, heesters en boomen waren kaal en dor, gelijk overal in den winter; maar midden in den tuin was een bloembed, dat met een rijken overvloed van geurige viooltjes bedekt was. Ten uiterste verblijd hield de koopman zijn paard staande, stapte af, bond het aan een boom vast en trad het witte huisje binnen. Daar zat op een groot rood kussen een leelijke dwerg met roode oogen en met een neus van wel haast een el lang. Die dwerg zag den binnentredende met een schelen blik aan en vroeg op knorrigen toon: ‘Wat hebt gij hier te maken?’
‘Och,’ zei de koopman, ‘dat ge mij toch maar een klein ruikertje viooltjes voor mijne jongste dochter woudt geven; ik zal u daar heel graag voor betalen, wat ge maar verlangt.’ De dwerg schudde verdrietig het hoofd, maar de koopman hield niet op met bidden, tot het kleine gedrocht eindelijk zei: ‘Voor twee dingen wil ik het doen. Geld en geldswaarde kan ik niet gebruiken; maar geeft gij mij een van uwe dochters tot vrouw of een jaar van uw leven, dan zult ge de viooltjes hebben.’
De koopman bedacht zich een oogenblik en zeide toen: ‘Van mijne dochters kan ik u geen geven; maar het laatste jaar, dat ik te leven heb, zal het uwe zijn; en nu geef mij de viooltjes.’ Toen stond de dwerg op, waggelde op zijne kleine kromme beenen naar den tuin, plukte een ruiker geurige viooltjes en sprak: ‘Opdat gij weten moogt, wanneer uw tijd om is, zult gij een teekeu krijgen. Acht dagen voordat het laatste jaar van uw leven begint, zullen de verwelkte viooltjes weer beginnen op te fleuren. Zeg dus aan uwe jongste dochter, dat ze die vooral goed bewaren moet.’
De koopman besteeg nu dadelijk zijn paard weder en draafde vroolijk naar huis, want hij verlangde zeer naar zijne dochters. - Die kwamen hem vol blijdschap te gemoet; en toen hij zijne geschenken onder haar ronddeelde, waren zij recht gelukkig, schoon geene toch zoo blij was als de jongste, die haren vader zoo hartelijk dankte, dat hij dubbel tevreden was, de viooltjes tegen een jaar van zijn leven te hebben ingeruild. -
Toen ongeveer een half jaar na de thuiskomst van den koopman verloopen was, kwam op een morgen zijne jongste dochter buiten adem bij hem en vertelde hem als een groot wonder, dat de viooltjes, haar door hem meegebracht, die zij, nadat ze verlept waren, in haar werkdoosje bewaard had, op eens weer aan 't bloeien waren gegaan. Zij had ze in de hand, en werkelijk, ze waren frisch en fleurig, als zoo pas eerst afgesneden.
Deze tijding deed den koopman zoo schrikken, dat hij doodsbleek werd en begon te schreien; want hij wist nu immers, dat het reeds over acht dagen met zijn leven gedaan zou zijn. Zijne jongste zag

{==9==} {>>pagina-aanduiding<<}
dadelijk, dat iets niet goed met hem was, en bad en smeekte hem, haar dan toch te zeggen, wat hem schortte. Hij wou daar echter niet voor uitkomen. Eerst drie dagen later, toen zij niet met bidden ophield, vernam zij, dat de geliefde vader, alleen om háar wensch te vervullen, het laatste jaar van zijn leven had weggegeven. Terstond was haar besluit dan nu ook genomen; zonder iets te zeggen gaf zij haar vader een kus en ging heen. In stilte maakte zij hierop een mandje klaar, dat zij met brood en vruchten vulde, waarna zij heimelijk het huis uitsloop. Zonder vrees trok het goede kind alleen langs den weg voort, dien haar vader haar beschreven had, en hare

{== afbeelding 
	
Het goede meisje boog zich neder en kuste den leelijken dwerg.
==} {>>afbeelding<<}
    

eenige zorg was, dat zij haar doel niet bijtijds zou bereiken. Eindelijk, op den derden dag van hare wandeling, ontdekte zij het kleine witte huis met het tuintje er voor, waar nu, in het midden van den zomer, alles in vollen bloei stond. Zonder vrees trad het brave meisje binnen en was maar blij, dat zij het rechte huis gevonden had. De leelijke dwerg zat op dezelfde plaats, waar hij ook dien winter had gezeten, en snauwde haar ook de woorden toe: ‘Wat hebt gij hier te maken?’
‘Lieve, beste heer,’ antwoordde zij vriendelijk, ‘voor een half jaar hebt gij van mijn vader een jaar van zijn leven tegen een ruiker

{==10==} {>>pagina-aanduiding<<}
viooltjes ingeruild. Gij hebt toen echter ook gezeid, dat gij even tevreden zoudt zijn, als gij een van zijn dochters tot vrouw kreegt. Ik ben mijns vaders jongste, voor wie hij de viooltjes verlangd heeft, en kom u nu verzoeken, dat gij mij als vrouw aanneemt en mijn vader zijn laatste levensjaar laat. Tot bewijs, dat ik de rechte ben, heb ik hier de viooltjes meegebracht.’
De dwerg nam de viooltjes uit de hand van het meisje, bekeek ze en zag, dat het de rechte waren. Hierop gaf hij ze aan het meisje terug en zei brommend: ‘Als gij de twee dagen, die uw vader nu nog te leven heeft, bij mij op proef wilt blijven, zoodat ik zie, dat gij onderdanig, vlug en werkzaam zijt, dan wil ik u uw verzoek wel toestaan.’
Dankbaar kuste de trouwe dochter den dwerg de bruine handen; want ofschoon zij een afschrik van hem had, was haar toch een steen van het hart gevallen, nu zij wist, dat haar vader toch misschien niet om harentwil zou moeten sterven. - En nu begonnen terstond de proefdagen. Zij moest het huis schoonmaken en voor den dwerg lekker eten koken; doch háar gaf hij niet dan grof roggebrood te eten en een paar bossen stroo tot nachtleger. 's Morgens moest zij hem zijne lange stijve haren kammen en dan gedurende al den tijd, die haar van haar huiswerk overschoot, in den tuin de afgevallen bloembladen opzoeken, daar de dwerg niet anders dan op een met bloemen gevuld bed slapen wou. Daarbij bromde en knorde de leelijke kleine kabouterman van 's morgens vroeg tot 's avonds laat. Zij echter verdroeg dat alles met vriendelijk geduld en bedacht alleen maar, hoe haar vader haar zoo innig liefhad, dat hij om haar genoegen te doen een deel van zijn leven had willen weggeven.
Op den morgen van den derden dag kwam zij bij den dwerg en zei met bevende stem: ‘Zoo gij gedurende deze proefdagen tevreden over mij geweest zijt, houd dan nu uw woord ook; vandaag is de tijd van mijns vaders leren om en ik beloof plechtig, dat ik zoo lang ik leef uwe gehoorzame vrouw zal wezen.’
‘Het zij zoo!’ antwoordde de dwerg, zonder haar daarom echter veel vriendelijker aan te zien. ‘Kom en kus mij, daar gij nu voortaan toch mijne vrouw zijt.’ Het goede meisje boog zich neder en kuste den leelijken dwerg op de lippen. - Op 'tzelfde oogenblik werd zij door twee lieve armen omvat, en in plaats van den gedrochtelijken dwerg stond een schoon, bloeiend jongeling voor haar, die haar van harte dankte voor zijne verlossing uit den ongelukkigen staat, waarin hij nu reeds vele jaren verkeerd had. Hij vertelde haar, dat hij de zoon van een grooten toovenaar was, die hem op een dag wegens ongehoorzaamheid in een dwerg had veranderd en tot voorwaarde van zijne verlossing gesteld, dat alleen de vrijwillig gegeven kus van een braaf meisje hem zijne natuurlijke gedaante terug zou

{==11==} {>>pagina-aanduiding<<}
geven. Later had de oude toovenaar dikwijls berouw gehad over zijne hardheid, maar kon wat eens gebeurd was niet weer veranderen; en tot hiertoe waren alle jonkvrouwen luid gillend weggeloopen, als men van haar gevergd had, zulk een leelijken dwerg te kussen. - Nu evenwel was alles goed en gingen de beiden heel vroolijk en gelukkig naar het huis van den ouden koopman op weg. - Deze had den dag, dien hij voor den laatsten van zijn leven hield, met veel angst en zorg zien aanbreken, en dat te meer, omdat nu ook zijne jongste dochter zoo op eens verdwenen was. Des te gelukkiger gevoelde hij zich, toen nog voor den avond zijn lief kind met haren bruidegom in eene prachtige staatsiekoets aankwam.
Terwijl zij elkander nog hunne lotgevallen vertelden en allen de kinderlijke liefde van de jongste roemden, kwam ook onverwachts de oude toovenaar in hun midden aan, om den verlosten zoon aan zijne borst te drukken. Om zich nu aan de jongste, aan wie hij dat geluk verschuldigd was, dankbaar te toonen, wist hij door zijne tooverkrachten te bewerken, dat het leven van den ouden koopman, dat anders in dat jaar zou zijn ten einde geloopen, nog lange jaren werd gerekt.
De goede dochter heeft op haar trouwdag die lieve viooltjes als haar schoonste sieraad op de borst gestoken, en tot aan haar dood toe zijn die fleurig, geurig en kleurig gebleven.


De vier muzikanten.

Vier muzikanten kwamen op hun weg uit de herberg voorbij de bouwvallen van een oud kasteel. De maan scheen op de verweerde muren, en toen zei een: ‘Wat dunkt je, kameraden, zullen we voor den ouden graaf, die daar boven omspookt, eens een deuntje opspelen?’ De anderen vonden dat goed, en ze streken en bliezen er lustig op los. Toen het deuntje uit was, kwam een grijs mannetje op hen toe, gaf aan ieder muzikant een beuketak en zei: ‘Neemt dat voor je kinderen mee naar huis; die lusten graag beukels.’ Onderweg gooiden drie den tak lachend weg en zeiden: ‘Had de oude man ons liever wat anders gegeven! Beukels eten onze kleinen toch niet.’ Alleen de basspeler stak het takje tot aandenken in zijn bas. Den volgenden morgen kwamen zijne kinderen aanhuppelen en vroegen: ‘Vader, wat heb je ons daar voor gele noten meegebracht? Die deugen niet om te eten, die zijn te hard.’ En toen de vader den tak bekeek, was die in echt goud veranderd. De andere muzikanten hoorden hiervan en gingen overal aan den weg aan het zoeken, om hunne takjes weer te vinden; maar ze vonden niets.


    
 
{==12==} {>>pagina-aanduiding<<}
       
        Blanca en Rosalinda


{== afbeelding 
	
BLANCA EN ROSALINDA.
==} {>>afbeelding<<}
    

Meer dan vier- of vijfhonderd jaar geleden was er eens eene brave oude vrouw, die in een lief dorpje een uur of wat van eene groote stad woonde. Zij was bij hare buren zeer bemind, daar zij met allen goede vriendschap hield en zich altijd bereid toonde, om de armen bij te staan. Haar

{==13==} {>>pagina-aanduiding<<}
man was dood, maar daarvoor had zij twee buitengewoon schoone dochters. De oudste werd om hare leliewitte kleur Blanca genoemd, terwijl de jongste, die blozende wangen en rozeroode lippen had, Rosalinda heette. Op een goeden dag zat vrouw Trude voor hare deur te spinnen, en daar zag zij een stokoud moedertje op haar kruk voorbij strompelen. ‘Ge zijt zeker heel moe, vrouwtje,’ sprak zij tot de oude sloof; ‘kom, ga een ommezientje bij me zitten en rust wat.’ Vervolgens riep zij hare dochters, om een stoel te brengen. Rosalinda liep dadelijk heen, want ze was een vriendelijk, gedienstig meisje. ‘Ge zult misschien ook wel honger en dorst hebben,’ zei vrouw Trude. ‘Och ja,’ zeide het moedertje; ‘ik wou wel, dat ge mij wat te eten en te drinken woudt geven.’ - ‘Het beste, dat ik in huis heb, kunt ge krijgen,’ antwoordde vrouw Trude; ‘maar daar ik zelf arm ben, kan ik u maar een eenvoudig maaltje geven.’
De oudste dochter dekte de tafel, terwijl de moeder brood, boter en kaas uit de kast haalde. De vriendelijke Rosalinda bracht een kom met kostelijke melk. Toen de oude had plaats genomen, zeide de moeder: ‘Blanca, kind, zou je nu ook nog niet een mandje vol pruimen uit den tuin willen halen?’ Dat beviel echter Blanca volstrekt niet, en ze ging morrend en brommend den tuin in en zei: ‘'t Is me wat moois, dat ik nu ook nog van mijn kostelijke pruimen aan zoo'n leelijke landloopster moet geven!’ Evenwel durfde ze niet tegenspreken, schoon ze, toen ze de vruchten binnenbracht, haar spijt maar moeielijk verbergen kon. Rosalinda daarentegen zei: ‘Mijn hoentje heeft daar zoo pas een ei gelegd, en als 't moedertje trek heeft, wil ik haar dat gauw gaan halen.’ Terstond liep zij heen en kwam spoedig met het ei terug. Maar, o wonder! juist toen ze het ei voor 't oude wijfje neerleggen wou, veranderde dit in eene wonderschoone dame, keerde zich tot de moeder en sprak: ‘Ik heb lang al gezien, wat goede, brave vrouw gij zijt, en ben nu gekomen om uwe beide dochters daarvoor naar recht en billijkheid te beloonen. De oudste zal nog eens eene koningin worden; de jongste zal een landman tot man krijgen.’ Hierop raakte zij het huisje met haar kruk aan, en terstond was dit nu in eene allerliefste boerenplaats veranderd.
‘Dit, Rosalinda, is uw deel. Ik geloof, dat ik u nu gegeven heb, wat ieder voor zich 't allerliefst wenschte.’ Zoo sprak de tooveres en verdween. Moeder en dochters stonden natuurlijk niet weinig verwonderd. Toen zij echter wat van de eerste verbaasdheid bekomen waren, bekeken zij het huis van onder tot boven en konden de nette inrichting en de zindelijkheid overal niet genoeg roemen. De stoelen en tafels, hoewel van gewoon hout, waren zoo blinkend gewreven, dat men zich er wel haast in spiegelen kon. Het beddegoed was wit als sneeuw. Nadat zij hier al de pracht en heerlijkheid bewonderd

{==14==} {>>pagina-aanduiding<<}
hadden, gingen zij op den hof en in de stallen. Daar stonden de mooiste koeien, de heerlijkste paarden, en van allerlei pluimgedierte was er een rijke overvloed. Ook een fraaie moestuin en een boomgaard lagen daarachter. Rosalinda en hare moeder waren met het rijke geschenk van de tooveres als in de wolken; maar Blanca zag nergens naar om en verlangde alleen maar koningin te worden.
Op eens klonk nu de toon van een jachthoorn. De nieuwsgierigheid dreef Blanca naar het poortje en daar zag zij, dat de koning met zijn gevolg lustig aan het jagen was. Toen die voorbijreed, was hij over Blanca's schoonheid zoo verrukt, dat hij dadelijk besloot, haar tot vrouw te nemen. Zoodra hij in zijn paleis nas gekomen, liet hij haar roepen, en nadat de noodige toebereidselen gemaakt waren, werd de bruiloft gevierd. Nu Blanca koningin was geworden, kon zij nauwelijks slapen van blijdschap. Hare gedachten hielden zich alleen maar met feesten, spelen, dansen en prachtige kleederen en sieraden bezig. Zij meende, dat Rosalinda gaarne aan haar geluk deelnemen zou, en zond dus een bode om haar en liet haar in het paleis noodigen. Ook liet zij haar zeggen, dat zij zorg dragen zou, dat hare zuster den rijksten en voornaamsten heer van het geheele hof tot gemaal kreeg.
Rosalinda was evenwel veel te verstandig, om een rustig en tevreden leven niet boven het woelig leven aan het hof te verkiezen. Zij bedankte dus voor de uitnoodiging van hare zuster en verklaarde, dat zij met haar tegenwoordig leven zeer goed tevreden was,
Blanca hield zichzelf een korten tijd voor de gelukkigste vrouw van de wereld. De hofdames betoonden haar allen mogelijken eerbied; maar in haar hart waren zij toch ijverzuchtig, een eenvoudig landmeisje zoo hoog geplaatst te zien, en verzonnen allerlei listen en kunsten, om den koning tegen zijne gemalin op te zetten. De jonge koningin bemerkte dan ook al spoedig, dat het tusschen haar en haren gemaal niet meer zoo was als in den beginne; zelfs de dienaren werden nalatig en onachtzaam en waren haar in alles niet meer zoo stipt gehoorzaam. Nu voelde de arme Blanca zich recht ongelukkig en begon te wenschen, dat zij maar bij hare zuster mocht zijn. Sinds zij koningin was geworden, had zij die nog niet gezien, daar zij het bezoeken van de boerderij ver beneden hare waardigheid had gehouden.
De liefdeloosheid van den koning nam dagelijks toe, en dit bedroefde Blanca zoo zeer, dat hare gezondheid er onder leed. Zij besloot derhalve, den koning verlof te vragen, om eenigen tijd op het land door te brengen. De koning gaf gaarne zijn toestemming hiertoe, daar hij al lang wenschte, van zijne gemalin gescheiden te zijn. Blanca wilde alleen hare zuster bezoeken; aan iets anders dacht zij niet. Zij ging dus op reis en vond reeds voor de deur van de hoeve leven en vroolijkheid, daar een gezelschap landlieden zich er

{==15==} {>>pagina-aanduiding<<}
met dansen en allerlei spelen vermaakte. Zoodra Rosalinda hoorde, dat hare zuster kwam, vloog zij die te gemoet, omhelsde en kuste haar en leidde haar het huis binnen. Door deze liefde diep getroffen, barstte de koningin in tranen uit. Zij hield Rosalinda voor de gelukkigste vrouw. Haar man was braaf en oppassend en deed alles, om haar het leven zoo aangenaam mogelijk te maken. De kleine bezitting leverde hun alles, wat zij noodig hadden: koren, melk, boter, kaas, vleesch, gevogelte en verder wol, welke Rosalinda zelve tot kleedingstukken verspon. Zij was bij al hare buren bemind en geacht. Toen nu de koningin hare zuster zoo gelukkig zag, zuchtte zij en zeide: ‘Ach, de tooveres heeft mij al een zeer slecht lot gegeven, toen zij mij tot koningin maakte! Het ware geluk bestaat niet in uitwendige pracht en heerlijkheid, maar in een rustig en tevreden leven.’ Zij had deze woorden pas gesproken, toen de tooveres weer verscheen. ‘Dat ik u tot koningin maakte,’ sprak zij, ‘was niet om u te beloonen, maar tot straf voor dat gij aan eene arme oude vrouw die weinige pruimen niet gundet. Om tevreden en gelukkig te zijn, behoeft men alleen het noodige te hebben, en niet meer.’ - ‘Och,’ riep Blanca, ‘gij zijt nu toch genoeg gewroken; maak dus een einde aan mijn ongeluk!’ - ‘Die wensch is al vervuld,’ antwoordde de tooveres. ‘Gij behoeft niet meer naar het paleis terug te keeren, want de koning bemint u niet meer.’
En zoo was het. Nu voortaan bracht Blanca bij hare zuster nog vele vergenoegde en gelukkige dagen door en heeft nooit meer naar het hof terug verlangd.


De weeke wol.

Er waren eens tien vreemden; die kwamen in de Zwitsersche bergen, en toen zij boven van eene hoogte in een afgrond neerkeken, zagen zij daar diep beneden witte nevels drijven. Ze waren echter nog nooit in 't gebergte geweest en meenden, dat dat witte wol was; daarom waagde een, naar beneden te springen en zei: ‘Dat zal mij geen kwaad doen; de wol is zacht en daar val ik als op een zacht bed in neer.’ Toen hij beneden was, had hij zijn been gebroken en riep uit den nevel naar boven: ‘Wat dolle streek!’ De anderen echter verstonden: ‘Als wol zoo week.’ En daar zij ook wat van die wol wilden hebben, sprongen alle negen hem achterna.



{==16==} {>>pagina-aanduiding<<}


{== afbeelding 
	
==} {>>afbeelding<<}
    


Luilekkerland.

Luister goed toe; ik wil je eens wat van een land vertellen, waarheen menigeen op reis zou gaan, als hij maar wist, waar het lag en hoe hij er best naar toe kon komen. Maar de weg daarheen is 's winters te koud en in den zomer te heet. In Luilekkerland - want zoo heet het - zijn de huizen met flensjes gedekt, deuren en wanden zijn van peperkoek en de balken van varkensribbetjes. Wat men bij ons voor een gulden koopt, kost daar nog geen cent. Om elk huis loopt eene heining, gevlochten uit braadworsten, òf gebakken òf versch gekookt, al naar ieder ze maar 't liefst eet. Alle pompen en putten geven wijn in plaats van water; ook champagner loopt iemand maar zoo in den mond, als men dien aan de kraan houdt, waar hij uitstroomt. Wie dus graag wijn lust, haaste zich om naar Luilekkerland te komen. Aan de berke- en wilgeboomen groeien krentebroodjes, versch gebakken. Onder die boomen stroomen beekjes vol melk; daar vallen dan de broodjes in neer en weeken, zoodat ieder ze er maar zoo met een lepel uit opscheppen kan.

{==17==} {>>pagina-aanduiding<<}

De visschen zwemmen in dit land boven op het water en komen ook, al in boter gebakken, maar zoo dicht aan den kant zwemmen. Wanneer iemand nog te lui is, om ze op te pakken, dan heeft die maar: ‘pst! pst!’ te roepen, - en dan komen de visschen van zelf op het land en hippen hem in de hand, zoodat hij niet eens behoeft te bukken.
En of ge 't gelooft of niet, de vogels vliegen daar gebraden in de lucht rond: ganzen en kalkoenen, duiven en patrijzen, en als 't je te veel moeite kost, de hand er naar uit te steken, dan vliegen ze je regelrecht in den mond. Ook de speenvarkentjes loopen je gebraden om de voeten, en elk heeft mes en vork in zijn rug zitten, zoodat ieder, die lust heeft, er dadelijk een versch stuk van afsnijden kan.
De kazen groeien in Luilekkerland, net als de keisteenen, groot en klein; doch de steenen zijn er niet zoo hard, als bij ons, maar enkel boter- of roomklonten of ook wel kleine ballen gehak. En in den winter, bij nat weer, dan regent het niets dan honig in zoete droppels; als 't sneeuwt, sneeuwt het klare suiker; en als 't hagelt, dan hagelt het suikerklontjes, met vijgen, rozijnen en amandels daartusschen.
In Luilekkerland zijn het niet alleen de vogels, die eieren leggen, maar ook de paarden en de ezels, heele manden vol, zoodat men duizend stuks voor een stuiver kan koopen. En die geld wil hebben, kan dat maar zoo als rijpe pruimen van de boomen schudden.
Er zijn in dit land ook groote bosschen, waar aan boomen en struiken de mooiste kleeren groeien: jassen, mantels, vesten, broeken in allerhande kleuren, zwart, groen, geel, blauw of rood, en wie een splinternieuw pak wil hebben, die gaat het bosch in, neemt een steen en gooit daarmee af, wat hem maar 't best bevalt.
Op de heide groeien mooie dameskleedjes van allerlei fatsoen, van zij, fluweel, krip en katoen, al naar de juffertjes ze maar verkiezen. De braambosschen dragen gouden kettinkjes, slotjes, armbanden en ringen, en de vruchten, die daaraan zitten, zijn echte parels en diamanten. Aan de denne- en sparreboomen hangen, in plaats van appels, parasolletjes, schoentjes met hooge hakken, valsche krullen en van al die mooiigheden meer.
Dit kostelijke land heeft ook heerlijke bronnen en baden, die de kracht hebben, om oude menschen weer piepjong te maken. Komt een stokoude grijsaard met rimpels in zijn gezicht en spierwitte haren op zijn hoofd, en gaat drie dagen in een bad, dan komt hij er als een flink, knap jongman weer uit en gooit zijne krukken weg. Oude vrouwen met geen tand meer in den mond hebben maar driemaal in het bad te gaan, en dan kunnen zij weer hazelnoten kraken en dansen als de beste.

{==18==} {>>pagina-aanduiding<<}

't Ontbreekt in Luilekkerland ook niet aan vroolijkheid en pret. Er wordt gespeeld, gezongen en gedanst den heelen dag, en wie daar moe van wordt, gaat slapen zoo vaak en zoo lang hij maar wil. Met ieder uur slapens wordt daar een gulden verdiend, en wie knap genoeg is, om vier en twintig uur achtereen te slapen, die krijgt de ridderorde van de slaapmuts en staat overal in eer en aanzien. Wie bij 't spel altijd verliest, heeft het meeste geluk, want aan zoo eenen moeten zij, die winnen, alles dubbel en driedubbel betalen. Nathalzen en dronkaards worden er rijke lui, daar zij voor iederen dronk een dukaat krijgen; en wie met de grofste leugen voor den dag komt, dien wordt ook een goudstuk betaald. Daarom is het land ook een paradijs voor alle jokkebrokken, en ieder, die een leugenaar is of nog worden wil, moet er stellig maar heen gaan.
Die gaarne de handen uit den mouw steekt, het goede doet en het kwade laat, die wordt er met minachting aangekeken en uit Luilekkerland verjaagd. Maar stoffels, botterikken, domooren en zulk soort van volk staan er bijster in eer en aanzien en bekleeden de hoogste posten en waardigheden. Wie dom en onnoozel is, en alleen maar van eten, drinken en slapen weet, wordt in Luilekkerland een adellijk heer, terwijl de allerdomste en allerluiste, koning over het gandsche land wordt en een ontzettend groot inkomen trekt.
Nu weet gij, hoe 't in Luilekkerland gesteld is. Wie dus hier niet meer terecht kan en daarheen wil reizen, maar den weg niet weet, die vrage een blinde; en ook een stomme is een goed raadgever, want die zegt hem zeker het verkeerde pad niet.
Rondom het geheele land is een muur van rijstebrij, als een berg zoo hoog. Al, wie in of uit wil, moet zich daar eerst dwars door heen eten, en dit is zwaar werk en gelukt iedereen niet.



De groote koeien.

In heel lang verleden tijd is er een land geweest, waar men geweldig groote koeien had. Van die geweldig groote koeien kregen de menschen nu zoo veel melk, dat ze met den overvloed maar volstrekt geen raad meer wisten. Dus moesten ze groote vijvers en meren graven, om de melk daarin op te vangen, en alle dag voeren ze in schepen op die meren en vijvers rond en schepten den room af. Die groote koeien hadden natuurlijk ook groote horens; die waren zoo groot en zoo lang, dat, als men er op Paschen in blies, 't geluid er eerst tegen Pinkster aan den anderen kant weer uitkwam.



{==19==} {>>pagina-aanduiding<<}


{== afbeelding 
	
==} {>>afbeelding<<}
    


De sterke Hans.

Er was eens een knecht, die heette Hans en was zoo ontzettend sterk, dat men hem altijd den sterken Hans noemde. Deze Hans had zich bij een gierigen molenaar, die liefst geen duit uitgaf, tegen drie oorvijgen als knecht verhuurd. De molenaar was hem nu echter graag weer kwijt geweest, en zie hier, hoe hij dat aanving. Op een dag moest de put schoongemaakt worden; toen zei hij: ‘Hans, laat je naar beneden zakken!’ en aan de overige knechts beval hij, hem een molensteen achterna te gooien. Deze deden, wat hun geboden werd; maar de molensteen viel Hans recht op de schouders, zoodat zijn

{==20==} {>>pagina-aanduiding<<}
hoofd door het gat schoot, en toen hij zoo weer uit den put kwam, riep hij: ‘Kijk eens, wat mooien halskraag ik daar heb gekregen!’ en begon met den molensteen in 't rond te dansen. De molenaar gebruikte nu nog andere listen, om Hans weg te krijgen; maar dat alles hielp hem niet, en hij moest althans twee oorvijgen doorstaan. De eerste gaf Hans hem met twee vingers, en daarvan lag hij acht dagen ziek te bed; de tweede kreeg hij met drie vingers, en daarbij was hij bijna dood gebleven; maar de derde werd hem door den goedhartigen Hans geschonken. Hans verliet hierop zijn dienst en verhuurde zich bij een herder, om de schapen te hoeden.
Toen hij nu den volgenden morgen de schapen uitdrijven wou, zei de herder; ‘Hans, ge moogt ze overal heenbrengen, behalve naar den Reuzenberg,’ - ‘Opperbest,’ zei Hans en ging nu juist dien verboden kant uit. Hij was er pas, of daar kwam ook al een reus aanstrompelen en riep: ‘Hei, hei, wat heb je hier op mijn berg te doen?’ - ‘Dat raakt je niet,’ zei Hans en sloeg hem met drie vingers achter het oor, waarop de reus zoo lang als hij was op den grond tuimelde. 's Avonds vertelde Hans aan den schaapherder al, wat gebeurd was, en die schudde het hoofd en zei: ‘Zulke dingen gaan eenmaal goed, maar de tweede maal niet. Drijf de schapen morgen een anderen kant uit.’ - ‘Opperbest,’ zei Hans en floot eens een deuntje.
Den volgenden morgen dreef Hans de kudde andermaal naar den Reuzenberg. Terstond kwam een reus en riep: ‘Wat heb je hier op mijn berg te doen?’ - ‘Dat raakt je niet,’ zei Hans en gaf den reus met vier vingers zoo'n slag achter de ooren, dat ze hem zijn leven lang niet meer zeer deden. ‘Wist ik nu maar, wat achter die bergen voor een land ligt,’ dacht Hans; ‘als dat niet wat heel bijzonders was, zouden de reuzen hier niet zoo de wacht houden.’ Hij ging naar den herder en zei: ‘Neem de kudde weerom, 't schaapherder wezen verveelt me, ik ga naar het reuzenland.’ De herder deed wel zijn best, om hem dat uit het hoofd te praten, maar Hans luisterde daar niet naar en trok naar den Reuzenberg.
't Was een hooge, steile berg, dien hij beklauteren moest, en achter dien berg lag een diep dal, waarin een heerlijk slot stond. Dat beviel onzen Hans nog zoo slecht niet. ‘Daar moet het een beter leventje zijn, dan bij den gierigen molenaar en bij den armen herder,’ dacht hij, klom bij den berg neer en trad het slot binnen.
Dat was me een pracht en een heerlijkheid! De eene kamer was nog mooier dan de andere, en in de laatste zag men niets dan reuzemanskleeren aan den wand hingen. Vervolgens ging Hans ook in den stal; daar stonden drie paarden, zoo fraai, dat men ze zelfs in het paleis van den keizer niet kostelijker zien kon. Het eerste was een schimmel, het tweede een zwarte hengst en het derde een

{==21==} {>>pagina-aanduiding<<}
bruine vos. Hans ging heen en streelde en liefkoosde de fraaie dieren, 't een na 't ander. Daar hoorde hij op eens roepen: ‘Hans! Hans!’ Hij keek om, maar er was geen mensch te hooren of te zien. En daar riep 't weer: ‘Hans! Hans!’ Nu merkte hij, dat de stem uit den hoek kwam, waar de schimmel stond. Hij ging er op toe, en toen zei de schimmel weer: ‘Hans! Hans!’ - ‘Wat wil je van mij?’ vroeg Hans. De schimmel antwoordde: ‘Zadel mij, Hans, en rijd op den glazen berg, maar laat je boven niet vasthouden, en het zal je geluk zijn.’ - ‘Mij laten vasthouden?’ zei Hans; ‘daar zal ik wel voor zorgen.’ Hij zadelde den schimmel en reed heen; maar het paard hinkte en strompelde, dat het treurig was om aan te zien. Voordat Hans aan den glazen berg kwam, reed hij door een dorp, waar de kinderen hem naliepen en de ouden hem uitlachten en riepen: ‘Waar wil die op zijn lammen, kreupelen knol naar toe?’ Maar Hans stoorde zich daar volstrekt niet aan en dacht: ‘Wie 't laatst lacht, lacht het best.’ Toen hij het dorp door en aan den glazen berg gekomen was, schudde de schimmel zich tot driemaal toe. Terstond hield nu zijn hinken op en was Hans kostelijk uitgedost. Hij had een gouden harnas aan, een gouden helm op het hoofd en aan zijne zijde een geweldig slagzwaard. ‘Ei, wat ben ik een knappe jongen geworden! Zóo durf ik mij gerust laten kijken,’ riep Hans, die zichzelf en zijn paard in den glazen berg zag afgespiegeld. Hierop sprak de schimmel: ‘Zit nu vast in den zadel, Hans, en laat je nergens door bang maken, maar houw boven dapper toe.’ - ‘Schimmeltje,’ zei Hans, ‘je kent Hans nog niet, of je zoudt weten, dat hij er duchtig op weet in te houwen.’ Toen richtte de schimmel zich op en stoof met geweldige sprongen bij den glazen berg op, zoodat de vurige vonken overal rondstoven. Hoog 
boven kwam hij met Hans op een groot plein, waar allerlei wapenspelen werden gehouden en wel duizend ridders verzameld waren. Daar kwamen nu velen, om met Hans een kamp te wagen, maar Hans deelde zulke houwen uit, dat zijne bevechters zich de een na den ander gevangen gaven. Toen echter de koning hem begroeten wilde, wierp hij met een ruk zijn schimmel om, en weg was hij. Daar het juist donker begon te worden, toen hij weer beneden kwam, kon hij in zijn gouden harnas naar het slot terugrijden, zonder dat iemand hem bemerkte.
Den volgenden morgen, toen hij in den stal kwam, riep het al weer: ‘Hans! Hans!’ - ‘Wat wil je, mijn schimmeltje?’ - De schimmel echter zei: ‘Ik heb niet geroepen, maar de bruine.’ - Toen ging Hans bij den bruine en vroeg: ‘Wat wil je, mijn bruintje?’ - ‘Zadel mij, Hans, en rijd op den glazen berg, maar laat je boven niet vasthouden; 't zal je geluk wezen,’ antwoordde de bruine. ‘Vasthouden, zeg je? Vraag aan schimmeltje, of Hans zich vasthouden

{==22==} {>>pagina-aanduiding<<}
laat,’ zei Hans, nam zadel en toom, maakte den bruine klaar en sprong daarop. Bij zijn uitrijden hinkte de bruine, dat het een ellende was en het heele dorp Hans uitlachte. Die echter zat stevig en vast op zijn lammen knol en lachte hen weer uit, daar hij dacht: ‘Als je maar wist, wat ik weet!’ Toen hij bij den glazen berg was gekomen, schudde de bruine zich driemaal. Nu kende Hans zijn bruintje en zichzelf niet meer, zoo schitterde hij in zijn harnas van rood goud en in zijn helm met prachtige pluimen er op. ‘Zit nu vast in den zadel, Hans, en houw boven braaf toe!’ zei de bruine. Hans antwoordde: ‘Goed, ik weet alles, vooruit maar!’ Toen nam de bruine een vaart en stoof den glazen berg op, zoodat het was, of hij vloog; maar Hans zat vast in den zadel, als de beste ruiter. Boven liep de bruine regelrecht naar het strijdperk, waar reeds alle ridders verzameld waren. Terstond richtten zich alle oogen op Hans, want een zoo kloek ruiter was hier nog nooit gezien geworden. Nu trok Hans zijn zwaard, zwaaide dat en riep: ‘Op, op, heeren, die maar lust tot een kamp heeft!’ Toen kwamen zij de een na den ander op Hans los en vochten met hem; maar geen een was tegen hem opgewassen; zoodra hij zijn arm maar tegen een uitstrekte, kreeg die zooveel, dat hij niets meer verlangde. Op eens werden toen de trompetten geblazen, en het tornooi had een einde. Nu stond de koning van zijn troon op, om Hans te begroeten; maar die wierp met een ruk zijn bruine om, en weg was hij. Hij reed in den donker naar het reuzenslot terug en sliep dien nacht als een prins.
Toen hij den volgenden morgen naar de paarden ging kijken, riep 't al weer: ‘Hans! Hans!’ - ‘Wat wil je, mijn lief bruintje?’ vroeg Hans. De bruine echter sprak: ‘De zwarte hengst heeft geroepen.’ - ‘Wat wil je, mijn zwartje?’ - ‘Zadel mij, Hans, en rijd op den glazen berg; maar laat je boven niet vasthouden; 't zal je geluk wezen.’ - ‘Dat ze mij vasthouden, heeft geen nood,’ zei Hans, zadelde den zwarte en reed weg. De zwarte hinkte weer zoo jammerlijk, dat het gansche dorp Hans, die een vergenoegd gezicht zette, bespotte en uitlachte. Aan den glazen berg schudde de zwarte zich driemaal; toen flikkerde Hans zoo van goud en edelgesteenten, dat het niet te beschrijven is, en zadel en tuig van den zwarte glinsterden, dat men er de oogen blind op moest kijken. ‘Zit nu vast in den zadel, en houw er boven braaf op los!’ sprak de zwarte. Hans antwoordde: ‘Laat mij maar begaan; ik weet het wel al!’ Als een stormwind vloog de zwarte hengst nu bij den berg op en recht op de tornooiplaats aan. Ditmaal hield Hans onder de ridders eene geweldige opruiming. Hij hieuw op hen in, dat de stukken van de helmen en pantsers in 't rond vlogen en de zwaarden en schilden braken en scheurden. Op het oogenblik, dat de trompetters begonnen te blazen, wierp Hans zijn paard om, om naar huis te

{==23==} {>>pagina-aanduiding<<}
rennen. Maar de koning had bevel gegeven, om de poort van de plaats te sluiten en Hans te vangen, dood of levend. Hij was ook zelf met ontbloot zwaard voor de poort gaan staan; maar toen Hans kwam en anders geen uitweg zag, gaf hij zijn paard de sporen en sprong boven over de poort heen. Toen sloeg de koning met het zwaard naar hem, om hem althans een merkteeken te geven; maar Hans had eene zoo harde huid, dat de punt van het zwaard afbrak en daarin steken bleef. ‘Nu zullen we hem toch wel krijgen!’ sprak de koning.
Den volgenden morgen zond de koning naar alle kanten boden uit, die moesten uitroepen: ‘De ridder, die de punt van des konings zwaard in zijn been heeft steken, zal de prinses tot gemalin bekomen.’ Toen dat de ridders hoorden brak menig een stuk van zijn zwaard af, boorde dat in zijn been en liet zich naar den koning dragen; maar zij allen moesten met schande aftrekken, want geen van de spitsen paste aan des konings zwaard.
Hans had in den beginne op zijne wonde niet gelet, want die kleine zwaardspits rekende hij net zoo veel, als een van ons een splintertje hout. De wonde begon toen echter te etteren en werd zoo erg, dat Hans niet meer loopen kon en een dokter moest laten halen. Toen deze de wonde zag en de zwaardspits uittrok, zeide hij: ‘Ei, dat is de spits van des konings zwaard; het koninklijke wapen staat er op. Waarom meldt gij u dan niet bij den koning aan, daar ge toch zijne dochter tot gemalin kunt krijgen?’ En Hans zei hierop: ‘Wel, als gij een bodenloon wilt verdienen, ga dan maar heen en zeg het hem.’ Hierop verbond de dokter eerst de wonde en haastte zich toen naar den koning toe. Zoodra nu de koning alles hoorde, liet hij inspannen en reed naar Hans. Deze was in het slot en lag te bed; maar de koning herkende hem terstond weer en riep: ‘O gij dapperste van al mijne ridders, waarom hebt gij u niet vroeger aan mij bekend gemaakt? Wat ben ik blij, dat ik u vind!’ - ‘Mij dunkt, dat het nog vroeg genoeg is,’ sprak Hans; ‘zeg op maar, wanneer zal de bruiloft wezen?’ - ‘Als gij weer gezond zijt,’ antwoordde de koning. - ‘Nu, dan moet gij maar alles klaar maken; want die muggesteek heeft niets te beduiden,’ riep Hans en sprong met een wip van zijn bed. - Zoo werd dan de bruiloft met veel luister en staatsie gevierd en werd Hans koning. Na hem is nooit sterker Hans op den glazen berg en nooit beter koning op den koningstroon gekomen.




{==24==} {>>pagina-aanduiding<<}


{== afbeelding 
	
==} {>>afbeelding<<}
    


Van den man in de maan.

In heel oude tijden ging eens een man op een mooien Zondagmorgen het bosch in, kapte hout en nam, toen hij een zware vracht takkebossen klaar had, die op zijn rug, om ze zoo naar huis te dragen. Daar kwam hem onderweg een vreemd man in zondagskleeren, die zeker naar de kerk wou, tegen, bleef staan en zeide: ‘Weet ge niet, dat het op aarde Zondag is, op welken dag God rustte, nadat hij de wereld en alle dieren en den mensch had geschapen? Weet gij niet, dat gij den rustdag heiligen moet?’ - De houthakker echter was verstokt en antwoordde: ‘Zondag op aarde of Maandag in den hemel, wat gaat dat mij aan, wat gaat dat u aan?’ - Toen sprak de vreemde man: ‘Dan zult gij die takkebossen dragen nu en altijd; en omdat gij den Zondag op aarde zoo weinig rekent, zult gij voortaan een eeuwigen Maandag hebben en in de maan staan, tot waarschuwing voor allen, die den Zondag niet in eere houden.’
En van dien tijd af ziet men in de maan altijd nog den man met de takkebossen staan, en zal die daar wel blijven staan, zoo lang de wereld duurt.

{==t.o. 24==} {>>pagina-aanduiding<<}





{==t.o. 25==} {>>pagina-aanduiding<<}


{== afbeelding 
	
Goeverneur, Sprookjes.


Nijmegen, AE Timmerman.


Hans en Grete.
==} {>>afbeelding<<}
    



{==25==} {>>pagina-aanduiding<<}

Hans en Grete.

Buiten voor het bosch in een klein huisje woonde een arme houthakker met zijn vrouw en twee kinderen, die Hans en Grete heetten. De verdiensten van den man waren zoo gering, dat ze vaak geen duit in huis hadden en daarom honger moesten lijden. Toen er nu eene duurte in het land kwam, werd de nood nog grooter; maar de man arbeidde met verdubbelde krachten en zocht vrouw en kinderen eerlijk aan den kost te helpen. Dat hielp hem echter niet, en de ellende nam zoo toe, dat hij eindelijk volstrekt geen raad meer wist. Nu klaagde en zuchtte hij: ‘Ach, wat moet er van ons worden! wat moet er van ons worden!’ Den heelen nacht kon hij soms van onrust en bezorgdheid geen oog toedoen. Toen zeide de vrouw: ‘Weet je wel wat, man? We hebben geen brood in huis en kunnen dat ook nergens krijgen. Wat zal het eindje van het lied wezen? We moeten verhongeren en onze kinderen ook. Hadden wij die kinderen niet, dan zouden we er ons misschien nog wel doorslaan. We willen hen in het dichte bosch brengen en daar een vuur aanleggen, waarbij ze zich warmen kunnen; dan geven we hun een stuk brood, loopen stilletjes weg en laten hen achter. Den weg naar huis weerom vinden kunnen ze niet, en dus zijn we dan voor altijd van hen bevrijd.’ Daar wilde de man nu echter niet van hooren, omdat hij zijne kinderen heel lief had, en dus zei hij: ‘Neen, neen, ik zou een slecht vader wezen, als ik zoo met mijne kinderen doen wou. Zouden zij in het dichte bosch niet omkomen en door de wilde dieren verscheurd worden?’ Maar de vrouw zei: ‘Nu goed, dan moeten wij alle vier sterven, de kinderen, gij en ik; als gij dat liever wilt, wil ik er niet tegen zeggen.’ Dit wilde de man ook niet, en daar zijne booze vrouw hem geen rust liet, gaf hij eindelijk met een beklemd hart toe.
De kinderen, die in een kamertje dicht daarnaast sliepen, waren echter nog wakker geweest en hadden mee aangehoord, wat vader en moeder besproken hadden. En nu werd het kleine zustertje natuurlijk heel angstig en bedroefd en schreide bitter. Hans evenwel troostte haar en zei: ‘Wees maar gerust, zus; ik zal wel raad schaffen.’ En toen de ouders vast in slaap waren, stond hij op, trok zijne kleeren aan en sloop de deur uit. Buiten was het heldere maneschijn, en de witte keisteentjes, die voor het huis lagen, blonken, alsof ze van klaar zilver waren. Nu bukte Hans zich en stopte daar zoo veel van in zijne zakken, als hij maar bergen kon. Vervolgens ging hij weer in zijn slaapkamertje en sprak Grete, die nog altijd schreide,

{==26==} {>>pagina-aanduiding<<}
troost toe. Nadat zij hierop hun avondgebedje gedaan hadden, gingen zij te bed en sliepen in.
Het was nog niet eens helder dag geworden, toen de moeder al voor hun bedje stond, hen wekte en riep: ‘Toe, maakt dat ge uit de veeren komt; gij moet mee het bosch in en hout zoeken.’ Hierop gaf ze aan de kinderen een stuk droog brood en zei: ‘Dit is je middageten; maar bergt het goed op, want meer krijg je van daag niet.’ En toen de morgen kwam, waren zij klaar en volgden vader en moeder in het bosch. Grete hield het brood onder haar schortje, want Hans kon het niet dragen, omdat hij de zakken vol keisteentjes had; maar dat wisten de ouders niet. Toen zij nu een eindje ver gegaan waren, bleef Hans staan en keek om. En nu vroeg de vader, waar hij zoo naar keek. De knaap antwoordde: ‘Och, vader, daar op het dak zit mijn witte katje, dat wil mij goeien dag zeggen, en daarom kijk ik om.’ - ‘Gekke jongen,’ zei de moeder, ‘'t is de zon, die op den schoorsteen schijnt, maar 't is je katje niet.’ Hans had echter gedurig een wit keitje op den grond laten vallen; naar het katje had hij niet eens gekeken, dat zei hij maar zoo en dit was dan ook de eenige keer in zijn leven, dat hij nog gejokt had.
Spoedig daarop kwamen zij in het bosch, en toen zij daar goed diep ingegaan waren, moesten zij hout sprokkelen en dat op een hoop dragen. Vervolgens legde de vader vuur aan, en toen dat helder brandde, zei de moeder: ‘Gaat nu hier stil zitten; wij willen nog wat verder gaan en hout hakken; als wij klaar zijn, komen we weerom en nemen je mee naar huis.’
Hierop gingen de vader en moeder heen, en Hans en Grete gingen bij het vuur liggen en warmden zich. Toen de middag kwam en ze honger kregen, namen zij hun stukje brood en aten dat op. Daarbij hoorden zij altijd de slagen van de bijl, en omdat zij dachten, dat dat vader en moeder waren, maakten ze zich ook niet ongerust. Maar 't was niet de houtbijl, 't was een tak, dien de vader aan een hollen boom had gebonden en dien de wind heen en weer sloeg. Toen zij nu zoo lang wachten moesten en vader en moeder nog niet kwamen, werden zij toch wat angstig. Daar 't echter al donker begon te worden, deden zij van vermoeidheid de oogen toe en vielen in slaap.
Nadat zij een poosje geslapen hadden, werden zij wakker, en toen zij eens rondkijken wilden, was het pikdonkere nacht. Nu begon het zusje te schreien en riep: ‘Och, och, hoe zullen we nu het bosch uitkomen en ons huis vinden!’ Hans echter troostte haar en zei: ‘Wacht nog maar wat, tot de maan is opgekomen, dan zal ik je wel goed terecht brengen.’ En toen de maan opkwam en door de donkere dennetakken lichtte, nam Hans Grete bij de hand on ging maar al voort, want daar voor hen lagen de blanke keisteentjes,

{==27==} {>>pagina-aanduiding<<}
die blonken als zilver en hem den weg wezen, dien hij gaan moest. En toen zij den ganschen nacht geloopen hadden, kwamen zij aan huns vaders huis, juist toen de morgen aanbrak. De vader was pas van bed opgestaan, maar had den geheelen nacht niet kunnen slapen, zoo ongerust had hij zich over de kinderen gemaakt. Toen die nu aanklopten, deed de booze moeder de deur open; maar nu zij Hans en Grete weerzag, zette zij een vriendelijk gezicht en riep: ‘Waar heb je dan toch gezeten, ondeugende kinderen? We hebben je gezocht, wie weet hoe lang, en nergens gevonden. Nu, 't is goed, dat je er weerom bent.’
Het duurde niet lang, of de nood was weer bitter groot in huis, en de kinderen hoorden, hoe de moeder andermaal tot den vader sprak: ‘Alles is opgeteerd; we moeten de kinders morgen weer in het bosch brengen, maar veel verder weg, zoodat we hen voor altijd kwijt zijn.’ De vader sprak daar tegen en zei: ‘'t Zou toch beter wezen, als we 't laatste stukje brood met de kinders deelden; misschien slaan we er ons nog wel door.’ Maar de vrouw zei: ‘Ge hebt geen verstand, man; aan doorslaan is niet te denken, en ons eenig behoud is, dat we ons de kinderen van den hals schuiven.’ Daar zoo de vrouw niet ophield met praten, hem uitschold en hem het leven zuur maakte, gaf hij ook voor de tweede maal toe, zooals hij al eens had toegegeven.
Nu wisten de kinderen, dat zij weer naar het bosch zouden worden gebracht, want ze hadden alles afgeluisterd. Zoodra de ouders sliepen, stond Hans dus op, om weer keisteentjes te zoeken; maar de vrouw had de deur op slot gedaan, en dus kon er niet uit. Toen troostte hij zijn zustertje en zei: ‘Schrei maar niet en ga gerust slapen; de Lieve Heer zal ons wel helpen.’
Toen de zon nog niet eens op was, kwam de vrouw weer en haalde de beide kinderen het bed uit. Nu kregen ze, evenals de vorige maal, een stukje brood, maar nog veel, veel kleiner, en daarna gingen ze op weg. Onderweg tastte Hans in zijn zak, wreef het brood tot kruimels en, als ze dan weer een eindje ver waren, strooide hij daarvan op den weg. Omdat hij echter zoo gedurig stilstond en omkeek, riep de moeder: ‘Hans, wat heb je toch zoo om te kijken? Kijk voor je voeten.’ Toen antwoordde Hans: ‘Ik kijk naar mijn duifje; dat zit op het dak, om mij goêndag te zeggen.’ - ‘Je bent mal,’ zei de moeder; ‘dat is je duifje niet, dat is de morgenzon, die op den schoorsteen schijnt.’ Hans echter had niet naar zijn duifje gekeken; hij had gedurig een kruimeltje brood op den weg gegooid. Dat was dus voor de tweede maal, dat hij jokte.
Toen zij nu in het bosch en aan de plaats kwamen, waar zij al eens waren geweest, vond de moeder, dat dit nog niet ver genoeg was, en leidde hen nog verder, tot waar ze van hun leven nog niet

{==28==} {>>pagina-aanduiding<<}
geweest waren. Daar legde de vader weer een vuur aan, en de moeder zei: ‘Blijft hier bij 't vuur zitten en warm je; wij zullen nog wat verder gaan en hout hakken, en als we klaar zijn, komen we terug, om je af te halen.’ Toen het middag werd, nam Grete haar stukje brood en deelde dat met haar broertje, want die had het zijne langs den weg uitgestrooid. Terwijl zij nu zoo stil zaten en vader en moeder nog altijd niet kwamen, werden zij moe en vielen in slaap. Vader en moeder waren evenwel lang naar huis gegaan, en toen de kleinen wakker werden, was 't pikdonkere nacht. Grete wou schreien, maar Hans sprak haar toe en zei: ‘Wees maar gerust, zus; als de maan opkomt, zullen de kruimeltjes ons den weg wijzen.’
De maan kwam op; maar, wat ze ook zochten, ze konden geen kruimeltje zien, daar de vogels die overdag altemaal hadden opgepikt. Nu Grete opnieuw begon te schreien, stelde Hans haar weer gerust en zei: ‘Wees maar bedaard, zuslief; we zullen toch wel naar huis komen.’ - Maar zij stapten den geheelen nacht door en konden toch het pad niet vinden.
En ze gingen nog een dag van den morgen tot den avond, maar het bosch wou geen einde nemen. Daar zij in zoo lang niets gegeten hadden dan de boschbessen, die zij hier en daar vonden, waren zij al heel hongerig geworden, terwijl hunne beenen hen haast niet verder voortdragen konden. Ze waren doodmoe en af. Eindelijk legden zij zich onder een boom neer, baden den Lieven Heer, dat die hen toch niet verlaten mocht, - en toen sliepen zij in.
Toen zij weer wakker werden, was het reeds de derde morgen sinds zij huns vaders huis verlaten hadden. Zij gingen weer verder, maar verdwaalden al dieper in het bosch en waren op het punt van te versmachten. Op eens zagen zij een mooi sneeuwwit vogeltje op een tak zitten; en dat zong zoo allerliefst, dat zij wel moesten blijven staan, om er naar te luisteren. Het vogeltje breidde zijne vlerkjes uit en vloog voor hen uit; zij gingen het na, tot zij aan een klein huisje kwamen. Daar zette het vogeltje zich op het dak neer en zong verder; maar de kinderen luisterden daar niet meer naar, want toen zij dichterbij waren gekomen, zagen ze, dat het huisje heelemaal uit brood was gebouwd en een dak van dunne pannekoekjes en witte doorschijnende suikerplaatjes in plaats van glasruiten had.
Nu waren de kinderen uiterst blij en gingen terstond aan het eten. Hans tastte naar boven en haalde een paar pannekoekjes van het dak; maar Grete bleef bij de vensterruiten en ging daar aan het knabbelen. Op eens hoorde zij eene stem, die uit de kamer kwam en riep:

‘Knipper, knapper, knuisje, 
Wie knabbelt daar aan mijn huisje?’ 



{==29==} {>>pagina-aanduiding<<}

Daarop antwoordden de kinderen:

‘Dat doet de wind, dat doet de wind, 
Die 't huisje zoo heel lekker vindt.’ 


En ze lieten zich niet storen, en knabbelden maar stilletjes voort. Hans haalde het eene pannekoekje na 't ander naar beneden, en Grete kon van de lekkere ronde suikerplaatjes niet scheiden. Op eens ging daar de deur open en kwam eene stokoude vrouw daaruit voor den dag. Toen de kinderen die zagen, kregen ze zoo'n geduchten schrik, dat ze alles uit de handen lieten vallen en terstond op den loop wilden gaan. Maar toen riep 't oude vrouwtje: ‘Kindertjes, lieve kindertjes, weest maar niet bang en komt bij mij binnen! Komt maar gerust, en ik zal je wat heel goeds te eten en te drinken geven.’ Nu kregen de kinderen weer vertrouwen en kwamen toe, en de oude nam hen bij de hand en bracht hen in haar huisje. En daar binnen zette zij hun het heerlijkste eten voor en zoete melk om te drinken. Dat beviel nu de twee zoo goed, dat ze al den doorgestanen nood spoedig geheel vergeten hadden.
Nu was de oude evenwel eene booze heks, die Hans en Grete door hare arglistigheid had gevangen. Ze had zich in een wit vogeltje veranderd en door haar mooi gezang de kinderen meegelokt; en dat broodhuisje had ze ook alleen maar gebouwd, om de kleine des te zekerder in hare handen te krijgen. Dan maakte zij de kinderen gewoonlijk dood, kookte die en at ze op, wat haar liefste maal was.
Tegen den avond had zij Hans en Grete in twee mooie witte bedjes gelegd, en die sliepen dan ook nog gerust, toen de morgenzon al door het venster scheen, want ze waren van hunne lange wandeling terdeeg moe geworden. Toen kwam de oude heks aan hunne bedjes, pakte Hans met hare magere hand beet en droeg hem in een kleinen stal. Daar begon de kleine te huilen en te schreeuwen; maar dat hielp hem geen zier, want de deur zat vast op slot. Vervolgens zei de oude tot Grete: ‘Toe, rep je wat, luie meid! Je moet water halen en voor je broer wat pap koken; die zit in den stal en moet vet worden, en als hij goed vet is, dan eet ik hem op.’ Nu Grete dat hoorde, begon zij bitter te schreien, maar kreeg zooveel stompen en stooten, dat zij alles doen moest, wat de booze heks maar verlangde.
Hans zat nu in den stal en kreeg zulk kostelijk eten, als hij nog van zijn leven niet gehad had; maar Grete kreeg alleen maar klieken en afval, en dat nog zoo weinig, dat zij altijd hongerig bleef. Het stalletje, waarin de kleine Hans zat, had eene deur, waarin een klein gat was. Daar ging de oude heks iederen morgen voor staan en riep:

‘Hans, laat eens je vinger kijken, 
Of je al vet begint te lijken!’ 



{==30==} {>>pagina-aanduiding<<}

Hans liet echter niet zijn vinger kijken, maar een beentje, dat hij in den stal gevonden had, en de oude, die zwak van gezicht was, merkte 't bedrog niet, meende, dat het Hans' eigen vinger was, en verwonderde zich, dat hij nog al niet vetter begon te worden. En als Hans het beentje voor het gat hield, bromde zij ieder keer:

‘Vingertje is nog veel te schraal, 
Deugt nog niet voor 'n lekker maal.’ 


Toen dat echter een langen tijd zoo geduurd had en Hans nog altijd zoo mager bleef, werd zij boos en wou niet langer wachten. Zij riep dus: ‘Grete, toe Grete! Rep je wat en haal water. Of Hans vet of mager is, toch wil ik hem morgen slachten en koken.’ Dit maakte het trouwe zusje diep bedroefd, en ze wou geen water halen; maar de oude dwong haar met scheldwoorden en slagen daartoe. ‘Och lieve hemel, help toch! Och, waren we maar in het bosch omgekomen, dan waren we samen gestorven!’ riep Grete. Maar de oude zei: ‘Maak maar geen praatjes; want dat helpt je toch niemendal.’
Den volgenden morgen nu moest Grete een fiksch vuur onder den grooten ketel aanleggen. Toen zei echter de oude heks: ‘Maar we willen eerst brood bakken; ik heb den oven al gestookt en het deeg gekneed.’ Zij stiet de arme Grete buiten naar den bakoven, waar de vlammen boven al uit opsloegen. ‘Kruip er eens in,’ zei de oude, ‘en kijk, of 't heet genoeg is, dat we het brood er in kunnen schuiven.’ En als Grete daarin was, wou zij den oven toemaken, en als die dan goed gebraden was, wou ze haar ook opeten. Maar Grete merkte dat, en toen schoot haar op eens eene schrandere gedachte door het hoofd. Dus zeide zij tot de oude heks: ‘Maar ik weet heusch niet, hoe ik dat doen moet.’ Nu werd de oude boos en riep: ‘Je bent een dom, onhandig ding. Kijk hier, zóo moet je dat doen.’ En daarbij stak zij haar hoofd een klein eindje ver in den oven. Toen gaf Grete haar op 'tzelfde oogenblik een zoo geduchten stoot, dat zij er heelemaal voorover intuimelde, en toen grendelde Grete het ovendeurtje toe. Men hoorde nu de oude heks allergruwelijkst huilen en gieren; maar dat hielp haar niet en ze moest daar ellendig verbranden. En hiermee kreeg zij ook haar verdiende loon.
Grete liep nu op een drafje heen, om haar broeder uit zijne gevangenis in het stalletje te verlossen. Dat was me een blijdschap en een gejuich, toen nu beiden weer vrij waren! Ze hebben mekaar omhelsd en gekust en mekaar nog wel eens zoo lief gekregen als vroeger. Toen gingen zij samen in het huis - want ze hoefden nu nergens bang meer voor te wezen - en wilde nog wat te eten halen. En o, wat keken ze op, toen zij daar zoo veel schatten en kostbare dingen vonden: goud en diamanten, heele kasten en kisten

{==31==} {>>pagina-aanduiding<<}
vol. ‘Die zijn nog beter dan keisteentjes,’ zei Hans en propte er al zijne zakken mee vol; en Grete zei: ‘Ik wil ook wat mee naar huis brengen!’ en vulde er haar heele boezeltje mee. Toen zij daarop goed gegeten en gedronken hadden, zei Hans: ‘Maar nu moeten wij weg, zusje, dat wij uit dit booze heksenbosch komen!’ Zoo gingen zij dan op weg, en toen zij een goed eind gegaan waren, kwamen zij aan een breed water, waar zij niet over konden. ‘Hoe moeten wij nu naar de overkant komen?’ vroeg Hans; ‘want hier is geen weg en geen brug.’ - ‘Als nu maar een scheepje kwam, dan konden we overvaren,’ zei Grete. - Daar zwom een eendje op het water en kwam naar den kant toe. En Grete ging heen en zei:

‘Eendjen, eendjen, aardig dier, 
Ik en Hans we wachten hier: 
Nergens is een bruggetje, 
Neem ons op je ruggetje.’ 


En toen de eend toekwam, ging Hans op haar rug zitten en nam zijn zusje op schoot. Dat echter was de goede eend te zwaar, zoodat ze heel niet kon zwemmen. Hierop sprong Grete weer van haar af, en un droeg de eend eerst Hans over het water en toen ook zijn zusje. Zoodra ze gelukkig over waren, gingen ze verder; en toen zij een goed eind ver waren, kwam hun het bosch al heel bekend voor. Spoedig bevonden zij zich op den weg, dien zij al eens gegaan waren, en nog een eindje verder zagen zij huns vaders huis. Nu liepen ze, wat ze maar loopen konden, kwamen met groot gejuich de kamer instuiven en vielen hun vader om den hals. Die was zoo blij, dat hij van blijdschap eerst geen woord kon spreken; want hij had de kinderen wezenlijk lief en had al bitter berouw gehad, dat hij die in het bosch had achtergelaten. Maar waar was de booze moeder dan? - O, die was dood en lag al lang op het kerkhof begraven.
Nu schudde Grete haar schortje uit en liet de blinkende goudstukken over den grond rollen, en Hans tastte in zijne zakken en haalde er de eene hand vol diamanten na de andere uit. Zoo werd de vader een rijk man, en zij woonden samen in vrede en vriendschap, en alle nood en ellende had een einde.




{==32==} {>>pagina-aanduiding<<}


{== afbeelding 
	
Goeverneur, Sprookjes.


Nijmegen, AE. Timmerman.


Rubezahl.
==} {>>afbeelding<<}
    



{==33==} {>>pagina-aanduiding<<}

Rubezahl.

En nu zal ik eens een mooi sprookje van Rubezahl vertellen.
Rubezahl, de geest van het Reuzengebergte, was groot en machtig en sterk en krachtig; hij was een wonderlijke snaak, nu zus dan zoo, vandaag goed en morgen boos en ondeugend, maar den meesten tijd was hij toch goed. Slechte en booze lui mocht hij volstrekt niet lijden en hij nam die soms leelijk beet; maar goede en brave menschen deed hij veel goed, doch nooit het minste kwaad.
Voor lange, lange tijden, toen nog geen steden en dorpen waren gebouwd, maar bosch en veld overal woest lag en zich nog nergens menschen vertoonden, woonde de geest diep onder in de bergen en was heer en vorst over de dwergen en aardmannetjes, die daar aan 't werken en woelen waren en allerlei wonderlijke en kunstige dingen vervaardigden. Slechts zelden vertoonde hij zich op de oppervlakte der aarde, om beren en wilde stieren te jagen en 't schuwe wild op te drijven, zoodat het in dolle vlucht over hoogte en laagte stoof. Toen hij zoo eens na, 'k weet niet hoeveel honderd, jaren weer aan het daglicht kwam, vertoonde zich daar een bijster groot wonder aan zijn oog. De donkere en ondoordringbare bosschen waren omvergekapt en in vruchtbaar akkerland herschapen, waarop rijke oogsten rijpten. Tusschen bloeiende vruchtboomen keken de daken der in nette dorpen gelegen huizen uit, terwijl op de groene weilanden paarden, schapen en allerlei hoornvee graasden.
De nieuwheid van dit alles behaagde hem zoo, dat hij begeerig werd, om den schepper en bezitter van al deze heerlijkheden te leeren kennen. Hij nam daarom de gedaante van een flink jonkman aan en verhuurde zich bij den eersten den besten landman als knecht. Alles, wat hij ondernam, ging hem goed en vlug van de hand, en zijn meester had dus wel tevreden met hem moeten wezen; maar deze was een liederlijke kerel en een dronkaard, die al 't zware werk aan zijn trouwen knecht overliet en hem daarvoor niet eens dankje zei. Daarom liep hij van dezen baas weg en kwam bij een anderen, wiens kudde hij weidde. Ook hier was hij trouw en vlijtig; maar zijn nieuwe broodheer was een kniesoor, een schraper en een vrek, die zijn braven knecht niet eens genoeg te eten wou geven. Zoo hield hij het dan ook hier niet lang uit, maar verhuurde zich bij een rechter als veldwachter en koddebeier. Die rechter wras evenwel een onrechtvaardig man, die zich door geld liet omkoopen en den spot dreef met de wet. Hier ook wou hij dus niet langer blijven en hij zei den rechter den dienst op. Hij had van de menschen nu al ruim genoeg gezien en ondervonden en dwaalde dus liever vrij door

{==34==} {>>pagina-aanduiding<<}
de bosschen rond, zwierf onzichtbaar nu hier dan daar en loerde achter struiken en heggen. Daar zag hij nu eens een wonderschoon meisje in de verte. 't Was Emma, de dochter des konings, die toenmaals al 't land rondom het Reuzengebergte regeerde. Zij ging daar wel vaak eens met hare juffers wandelen, om geurige bloemen, kruiden en voor de tafel van haar vader een mandje met boschkersen en zoete aardbeien te plukken.
Toen de berggeest haar zag, kreeg hij haar zoo lief, dat hij besloot, haar te rooven. Door zijne tooverkunsten lokte hij haar in een water, om zich te baden, en liet haar daar voor de oogen harer hofjuffers in de diepte wegzinken. De verschrikte meisjes gierden en gilden en wrongen de handen, maar wisten geen raad, om iets tot redding van de arme prinses te doen. Toen de koning den dood van zijne dochter vernam, was hij radeloos en rukte zich de haren uit het hoofd; hij bedekte zich het aangezicht en wou van geen troost hooren.
Zijne verloren dochter was onderwijl door den berggeest langs een onderaardschen weg in een prachtig slot gebracht. Hier zocht hij haar op alle mogelijke manier te verstrooien en op te beuren; hij wees haar de fraaiste vertrekken tot woning aan en schonk haar allerlei sieraden en kostbaarheden; maar Emma bleef altijd even stil, treurig en bedroefd. ‘Dat komt van dat ze geen gezelschap heeft,’ dacht de geest, en terstond ging hij naar het veld, trok op een akker een dozijn rapen of knollen uit en bracht die aan de schoone Emma, terwijl hij haar meteen ook een kleinen, bont gekteurden staf gaf en haar zeide, dat zij door aanraking met dat stokje de rapen in al de gedaanten omtooveren kon, welke zij maar verkoos. Emma maakte van dien tooverstaf dan ook terstond gebruik, riep daarmee hare liefste vriendinnen op en bracht met deze eenige genoeglijke weken door. Na dien tijd begonnen die vriendinnen echter zichtbaar te kwijnen; als verwelkende bloemen verflensten zij van dag tot dag meer en verloren alle kracht, frischheid en leven; ten laatste konden zij zich niet meer recht overeind houden en moesten op stokjes leunen. Verstoord riep Emma nu den berggeest, die heel onderdanig naderde. ‘Boosaardig wezen,’ riep zij; ‘waarom gunt gij mij het eenig genot van mijn treurig leven niet? Als gij aan mijne vriendinnen niet terstond hare jeugd en frischheid terug geeft, zal ik u van ganscher harte haten en verachten.’ De geest antwoordde echter: ‘Och, wees maar niet boos, lieve; alles wat in mijne macht staat, wil ik voor u doen; maar het onmogelijke moet gij niet van mij vorderen, want de wetten der natuur kan ik niet veranderen. Toen het sap in de rapen verdween, moesten ook de gedaanten uitdrogen; maar maak u daar niet bedroefd over, ik zal u wel nieuwe rapen bezorgen, waaruit ge vriendinnetjes kunt maken,

{==35==} {>>pagina-aanduiding<<}
zooveel ge maar begeert.’ Toen lachte Emma weer en huppelde vroolijk den tuin door. Zij wachtte en wachtte; maar de berggeest bleef lang met de rapen uit. Eindelijk kwam hij met leege handen terug en verklaarde aan de koningsdochter, dat hij haar op 't oogenblik geen rapen bezorgen kon; hij was het geheele land door geweest, om die te zoeken, maar overal waren ze ingeoogst of in den grond bedorven en verrot. Hij bad haar, nog drie maanden geduld te hebben; dan zou het haar nooit meer aan vriendinnetjes ontbreken. Voordat hij echter nog had uitgesproken, keerde Emma hem gramstorig den rug toe en wilde niets meer van hem hooren. - Hij ging daarop bedrukt heen en trok als een landman verkleed naar de naaste marktstad, kocht daar een kloeken ezel, belaadde dien met raapzaad en dreef hem naar huis. Vervolgens bezaaide hij hiermee een geheelen akker en liet zijne dwergen een onderaardsch vuur aanleggen en goed aanstoken, om zoo van onderen het zaad met zachte warmte aan te drijven, zooals men bij ananasplanten in een warme trekkas doet.
Het raapzaad schoot fleurig op en beloofde binnen korten tijd een rijken oogst. Emma ging dagelijks eens naar den akker kijken en scheen tevreden, zoodat de berggeest al geloofde, hare liefde gewonnen te hebben. Haar hart behoorde evenwel een ander toe, daar zij thuis al met een nabuur, den prins van Ratibor, was verloofd, wiens heerlijkheid aan de oevers van de Oder was gelegen. De dag van hare bruiloft was zelfs al bepaald geweest, toen de bruid op eens zoo ongemerkt verdwenen was. He vorst had daarop zijne hoofdstad verlaten, en zwierf nu diep bedroefd in eenzame bosschen rond, om aan de rotsen zijn leed te klagen. Lang al had Emma nu in stilte overlegd, hoe zij den berggeest misleiden en aan hare lastige gevangenschap ontkomen kon. Na veel en lang nadenken verzon zij eindelijk een plan, waarvan misschien eene gunstige uitkomst was te hopen.
De rapen groeiden voorspoedig en werden rijp. Toen trok zij eene uit den grond en gaf haar de gedaante van eene ekster, welke zij afzond, om haren geliefde van haar tijding te brengen en hem te zeggen, dat hij op den derden dag dicht aan de grens paarden klaar moest houden, om haar op te nemen en te beschermen. De ekster gehoorzaamde, fladderde van den eenen boom tot den ander, en de bezorgde prinses volgde haar met de oogen, zoo ver zij maar zien kon.
Prins Ratibor was juist in het bosch, toen de vogel hem van de gevangenschap van zijne Emma en van haar plan tot ontvluchting bericht kwam brengen. Op staanden voet keerde hij naar zijn paleis terug, wapende zichzelf en zijne ruiters en trok met hen naar de aaugewezen plaats. - Emma had ondertusschen alles tot de vlucht voorbereid. Den volgenden morgen trok zij hare fraaiste kleederen aan en verlangde van den berggeest, dat hij, om haar een bewijs

{==36==} {>>pagina-aanduiding<<}
van zijne liefde te geven, eens al de rapen op het akkerland zou gaan tellen, opdat zij wist, hoeveel juffers zij daaruit krijgen kon. - ‘Maar pas op, dat ge u niet met het tellen vergist; want dit is de proef, die ik van uwe trouw en liefde verlang,’ voegde zij er nog bij.
Rubezahl ging terstond heen en begon haastig te tellen. Eens had hij de rapen al geteld, maar om zeker van zijne zaak te zijn telde hij nog eens en kijk - dat kwam niet uit met de eerste maal! Hij telde daarop ten derden male, maar nok ditmaal was het fout. - Emma had echter den berggeest pas uit het gezicht verloren, of zij maakte zich tot de vlucht gereed. Eene recht sappige en goed uitgegroeide raap veranderde zij in een moedig ros met zadel en toom, en daar sprong zij toen op, om in vliegenden ren naar de plaats te komen, waar haar geliefde haar wachtte, die haar met open armen ontving en spoedig in veiligheid bracht.
De ijverige berggeest was zoo in zijn tellen verdiept, dat hij van al, wat om hem voorviel, niets bemerkte. Na lang hoofdbreken en getob was het hem eindelijk gelukt, het juiste getal der op den akker groeiende rapen uit te vinden, en nu snelde hij vergenoegd naar huis, om dat aan zijne schoone prinses mee te deelen. Maar hij vond Emma noch in de lanen van den tuin, noch in de zalen van het paleis; schoon hij in alle hoeken rondsnuffelde en wel duizendmaal haar naam riep, er was niets van haar te hooren of te zien. Dit kwam hem dan toch vreemd voor en deed hem erg krijgen. Terstond verhief hij zich hoog in de lucht, en daar hij de vluchtenden in de wijde verte zag, pakte hij grimmig een paar rustig voorbij trekkende wolken beet en slingerde hun daaruit een vurigen bliksemstraal na, die den duizendjarigen grensseik tot splinters sloeg. Het vluchtende paar was evenwel buiten gevaar; want zij waren over de grens, en dáar had de berggeest geen macht meer over hen.
Nu stampte deze driemaal met den voet op de aarde, en het geheele paleis met al zijne heerlijkheden was verdwenen. De berggeest zelf daalde nu echter in den diepen afgrond neer en nam daarheen een ergen haat tegen de menschen mee.
Prins Ratibor bracht intusschen zijne Emma naar het hof haars vaders terug, waar zij al spoedig met groote pracht en staatsie getrouwd werden en een gelukkig leven leidden. Het vreemde avontuur van de prinses was natuurlijk overal bekend geworden, en het gevolg was, dat de bewoners van den omtrek, die den eigenlijken naam van den berggeest niet kenden, dien voortaan Rübezahl noemden, wat zoo veel als Rapenteller beduidt. En dien spotnaam heeft hij behouden tot op den tegenwoordigen dag.




{==37==} {>>pagina-aanduiding<<}


{== afbeelding 
	
==} {>>afbeelding<<}
    


De drie meesterstukken.

Een vader had drie zoons, aan wie hij na zijn dood niets dan het kleine huis, waarin hij woonde, kon achterlaten. Daar hij nu echter al zijn jongens even lief had, zoo wist hij langen tijd niet, aan wien van de drie hij dat huis geven zou. Hij dacht er dikwijls over na, hoe hij dat maken moest, en was al half voornemens, zijn huis te verkoopen en het geld in drie gelijke parten te verdeelen. Maar dat wou hij toch ook weer niet, want hij had het van zijn vader en deze had het van den grootvader geërfd, en zoo moest het nu ook verder in de familie blijven. Derhalve moest nu ook weer een van de zoons er alleen eigenaar van worden.
Daar eindelijk schoot hem een middel te binnen. Hij riep zijne zoons bij zich en zeide: ‘Jongens, ge moet nu eens de wijde wereld ingaan en ieder een handwerk leeren. Als drie jaren om zijn, komt gij allen bij mij, en wie van u mij het beste meesterstuk vertoont, die zal het huis hebben.’ De zoons waren hiermee tevreden, namen afscheid en gingen de wereld in. Zij vonden daar gelukkig ook

{==38==} {>>pagina-aanduiding<<}
goede meesters en leerden wat goeds, zoodat ieder zich in zijne kunst gerust kon laten zien. De eerste werd hoefsmid en kreeg de paarden van den koning te beslaan. ‘Dus zal ik zeker het huis wel krijgen,’ dacht hij. De tweede was barbier geworden; hij mocht de voornaamste heeren bij den neus pakken en schoor allen tot hunne groote tevredenheid, zoodat ook hij dacht, dat het huis hem niet kon ontgaan. De derde was bij een vechtmeester gegaan en oefende zich vlijtig in het houwen en stooten, zoodat hij bijzonder knap in zijn vak en een beroemd schermmeester werd. Toen hij nog leerling was, kreeg hij wel soms eens een pijnlijken houw of stoot, maar hij beet dan de tanden op elkaar en kikte niet, daar hij dacht: Als ik bang of kleinzeerig ben, dan krijg ik het huis niet.
Toen nu de bepaalde drie jaren om waren, keerden de drie broeders naar hun vader terug, die hen met blijdschap ontving en naar hun handwerk vroeg. Hierop sprak de eerste: ‘Ik ben hoefsmid, en als de gelegenheid komt, zal ik u mijne kunst toonen.’ En de tweede zei: ‘Ik ben barbier, en spoedig zult gij een meesterstuk van mij zien.’ De derde echter zei: ‘Vader, ik ben vechtmeester geworden, en ik hoop, dat gij over mij ook tevreden zult zijn.’
Toen zij nu eens voor de deur zaten en elkaar historietjes vertelden, kwam daar op eens een haas over het veld aanloopen. ‘Ei, die komt mij net van pas,’ riep de barbier. ‘Vader, pas nu eens op!’ En terstond nam hij zijn scheerzak, maakte zeepsop en toen de haas naderbij was gekomen, zeepte hij dien in en schoor hem volgens al de regels van de kunst in den vollen loop zijn snorrebaardje af, zonder hem te snijden of maar een enkel haartje over te laten.
‘Dat heb je knapjes gedaan, en ik denk, dat gij 't huis zult krijgen,’ zei de vader. Op 't zelfde oogenblik kwam daar echter een heer in een mooi wagentje aanrijden. Toen riep de hoefsmid: ‘Nu zal ik mijne kunst eens toonen.’ En meteen sprong hij den wagen achterna, nam het paard, dat in vollen ren was, de vier hoefijzers af en sloeg het daarvoor vier nieuwe onder, en dat wel zoo kunstig, dat geen nageltje loszat en er geen een te veel of te weinig was. Zoodra de vader dit gezien had, zei hij: ‘Nu weet ik waarlijk niet, aan wien ik het huis geven moet, want dat stuk werk was even knap als dat van je broer.’
Daar begon het te regenen. Nu stond de vechtmeester op en zei geen woord; maar hij trok zijn degen en zwaaide dien boven zijn hoofd zoo vlug en zoo behendig, dat geen enkele droppel hem nat maakte. Spoedig werd de bui zoo sterk, alsof 't water met emmers uit den hemel werd gegoten. Toen zwaaide de vechtmeester zijn degen al sneller, dat er geen oog op te houden was, en ving iederen droppel op, zoodat hij even droog bleef, alsof hij binnen in zijn

{==39==} {>>pagina-aanduiding<<}
kamertje zat. En toen de vader dit zag, sloeg hij de handen in elkaar van verbaasdheid en riep: ‘Nu is 't genoeg, mijn zoon; gij hebt mij het grootste meesterstuk vertoond, en gij zult dus ook mijn huis hebben.’
De beide andere broeders stonden even verbaasd en hadden er niets tegen, dat hun vader aan den jongste het huis gaf; want ze hadden mekaar oprecht lief en waren volstrekt niet nijdig of afgunstig. Daarom bleven zij ook alle drie samen in het oude huis wonen. En omdat zij zoo knap waren, en zoo ijverig in hun werk, verdienden zij ook veel geld, werden rijk en leidden tot aan hun dood toe een vergenoegd leven.



De dagdief en de drie vogels.

Een dagdief had geen duit geld in den zak, maar veel honger in de maag, en nu wist hij niet, wat hij aanvangen zou. Zoo liep hij de stad uit, en toen hij een eind ver gegaan was, zat daar een raaf op een tak en kraste: ‘Graaf! Graaf!’ - ‘'k Wou nog liever!’ antwoordde de dagdief; ‘ik heb geen lust, om te arbeiden en een krommen rug te maken.’ Toen kwam een ekster aanvliegen, die een goeden raad voor hem wist en snaterde: ‘Bedel-zak! Bedel-zak!’ - ‘Hou je snavel!’ riep de dagdief; ‘ik vraag geen mensch om een stuk brood; daar ben ik veel te trotsch toe.’ En zoo ging bij verder. Eindelijk kwam hij ook bij de musch. De musch weet in iedere verlegenheid raad, en zoo ook hier. Zij zat op een tak en piepte: ‘Steel! Steel! Steel!’ - ‘Dat is wat moois!’ antwoordde de dagdief; ‘dat hebben de raaf en de ekster mij niet eens geraden, en die zijn toch waarlijk niet dom en verstaan dat handwerk in den grond. Maar,’ - ging hij na een poosje voort - ‘stelen is toch nog 't gemakkelijkst ambacht, en misschien hebben beiden mij daar uit pure afgunst en broodnijd niets van gezeid. Muschje, 'k wil je raad volgen.’
Zoo ging hij dan heen en stal. Maar hij werd betrapt en in het werkhuis gestopt. Toen hij op een akker met de andere gevangenen graven moest, zat de raaf weer op een boom en kraste: ‘Graaf! Graaf! Graaf!’ - Daarop antwoordde de dagdief: ‘Je hebt gelijk. Was ik je raad maar vroeger gevolgd!’



{==40==} {>>pagina-aanduiding<<}

Tafeltje, dek je; ezel, strek je; knuppel uit den zak!

De oude vader Velten vertelde graag van de veldtochten en krijgsavonturen, die hij al beleefd had, en van hoe vaak hij wel in gevaar zou geweest zijn van dood te gaan, als hij er niet zoo dapper op had ingehakt en gehouwen.
Als hij van die dingen vertelde, luisterden zijne goede vrienden en buren altijd aandachtig toe, maar niemand zoo aandachtig als zijne drie zoons, bij wie de lust tot reizen en trekken, om zoo

{== afbeelding 
	
Hans probeerde het tafeltje, zei: ‘Tafeltje, tafeltje dekje!’
==} {>>afbeelding<<}
    

toch ook eens wat van de wereld te zien, daardoor gedurig sterker werd. In 't eind werd het hun in hun dorpje veel te eng en bekrompen; ze hadden er rust noch duur meer en besloten, ook heen te gaan, om in vreemde landen en onder vreemde menschen hun fortuin te zoeken.
Zoo kwam dan Hans, dat was de oudste, bij zijn vader en zei: ‘Vader, 't begint mij hier geducht te vervelen. Ik moet toch ook eens wat van de wereld zien, waarvan gij ons zoo veel verteld hebt. Wees dus zoo goed, mij mijn moederlijk erfdeel te geven.’

{==41==} {>>pagina-aanduiding<<}

‘Hans,’ sprak de vader, ‘blijf nog een jaar of twee en ga dan, als je dat verkiest, de wereld bekijken; want daar ben je nu nog wat dom toe, en ze krijgen je er stellig en zeker bij je neus.’
Maar wat de vader ook zei en vermaande, Hans bleef toch.... Hans, en meende, dat niemand hem foppen zou, daartoe was hij veel te loos; en al was 't ook, dat hij nu nog een weinigje dom was, dan zou en moest hij door de reis toch wel heel wijs en verstandig worden.
‘Nu,’ sprak de vader, ‘als het dan niet anders kan en je je eigen hoofd wilt volgen, ga dan maar. Hier heb je je erfdeel.’
Heel vergenoegd lachend streek Hans het geld - wel om en bij de twintig guldens - naar zich toe, nam afscheid en zei, te wenschen, dat hij allen in leven en gezondheid weer mocht zien.
Zoo trok Hans dan nog dienzelfden dag de wijde wereld in, al verder en verder, zoo ver, dat hij zelfs in een bosch kwam en meende, dat de wereld nu wel gauw achter hem moest liggen, zoo lang en breed leek hem dat bosch toe. Daar kwam hem een klein manneke tegen en zei tot hem: ‘Goênavond, Hans! Ei, waar wil jij zoo naar toe?’
‘De wijde wereld in, ver, heel ver. 'k Heb mijn erfdeel gekregen, 'k heb al den heelen dag geloopen, en als ik nog twee of drie dagen zoo doorstap, ben ik zeker de wereld wel rond geweest.’
‘Ei, je schijnt mij een flinke knaap te wezen,’ zei het manneke; ‘je zult je wel overal door heen weten te slaan.’
‘Ja, ja,’ zei Hans lachend; ‘datzelfde denk ik ook.’
‘Nu, Hans,’ zei het manneke verder, ‘op reis moet men toch goed eten en drinken, anders wordt men licht flauw en kan niet meer voort; geef mij dus je erfdeel, dan geet ik jou een tafeltje; als je dat maar zegt: “Tafeltje, dek je!” dan dekt het zich van zelf en staat er alle spijs en drank op, die je harte maar verlangt.’
Zoo'n tafeltje beviel Hans bijster goed, en hij nam den koop aan; want nu kon hij op elk uur van den dag eten en drinken, wat hij maar lustte, en onze Hans had altijd een gezonden honger en wist heel goed te onderscheiden, wat lekker smaakte en wat niet.
Het manneke bracht nu Hans een paar honderd passen het bosch in. Hier stond een klein hutje, uit mos en boomschors gebouwd. Toen Hans binnentrad, wist hij van verbaasdheid geen woord te zeggen, want het avondlicht viel in honderderlei kleuren door kostbare, bonte edelgesteenten naar binnen. De vloer was belegd met fluweelen tapijten, waarin zilveren lelies en gouden rozen gewerkt waren, en de wanden bestonden uit een eenigen spiegel, waarin alles zoo als goud, zilver en juweelen glinsterde en flikkerde, dat Hans, daarin kijkende, dacht, dat hij zelf een klomp goud of zilver, een groote diamant of zoo iets heel kostelijks en heerlijks geworden was. De zoldering van het hutje leek zoo hoog on was zoo blauw, als de hemel zelf,

{==42==} {>>pagina-aanduiding<<}
en ook zag men er eenige heldere sterretjes aan blinken. In 't hutje was echter niets anders dan een kussen tot zitten en een oud, eenvoudig tafeltje te zien.
Nu sprak het oude manneke: ‘Dit is het tafeltje dek je. Breng het buiten voor de hut en probeer het, en als de ruil je berouwt, breng het tafeltje dan weer binnen, en ik geef je je erfdeel terug.’
Hans probeerde het tafeltje, zei: ‘Tafeltje, tafeltje dek je!’ en kijk, het tafeltje was gedekt en stond vol heerlijke gerechten en kostelijken geurigen wijn. Hans, die een goede maag en scherpe tanden had, at en dronk dan ook dapper en moest bekennen, dat hij nooit nog zoo veel heerlijkheden onder zijn neus had gehad.
‘Zoo waar als ik leef,’ zei hij, toen hij goed zat was, bij zichzelf, ‘dat oude manneke is toch een rechte domoor. Zoo'n tafeltje voor die gulden of wat van mijn erfdeel! Ei, ei, binnen twee weken wil ik er voor veel meer afeten, vooral als ik thuis eens een paar goede vrienden te gast nood.’
Toen de maaltijd verteerd was, pakte hij dus zijn tafeltje op, ging bij den oude in de hut, nam afscheid en zei: ‘'t Blijft bij onzen ruil.... gij mijn erfdeel - ik dit tafeltje,’ en zoo nam hij weer de terugreis aan. Het oude mannetje riep hem nog na: ‘Pas maar goed op, Hans, en laat je het tafeltje niet uit de handen praten!’
‘Heb daar geen zorg voor,’ antwoordde Hans en stapte op. - Waarom zou je nu nog langer in de wereld omzwerven? dacht hij bij zichzelf. Nu je hier dit ‘Tafeltje, dek je’ hebt, is 't veel beter, dat je weer naar huis gaat en ziet, wat verbaasde oogen ze daar opzetten zullen. - Hij ging dus weer op huis aan en vond aan den weg eene herberg, waar hij binnenstapte. De waard was vriendelijk en beleefd, maar vond het toch wel heel wat vreemd, dat iemand daar zoo met een oud houten tafeltje op zijn rug kwam aanstappen. Intusschen liet hij zijne verwondering niet merken, bleef even beleefd en zei: ‘Welkom, welkom, edele heer! 't Spijt me maar, dat ge u van avond met wat mageren kost zult moeten behelpen.’
‘Aan mageren kost ben ik niet gewoon,’ antwoordde Hans; ‘dus kun je de moeite van 't klaarmaken wel besparen en moet van avond maar met mij eten.’ - ‘Wat dan?’ vroeg de waard. ‘Dat zult ge wel zien,’ zei Hans, zette het tafeltje binnen in de kamer neer, en zoodra hij toen maar ‘Tafeltje, dek je!’ had geroepen, was dat ook gebeurd en het tafeltje met brood en wijn, visch, vleesch en allerhande pasteitjes bezet. Toen begon Hans te schudden van lachen, en de menschen uit de herberg moesten met hem eten en drinken, schoon ze eerst van verbazing haast geen beet over de lippen konden brengen.
Hans had den ganschen dag geloopen en 's avonds duchtig gesmuld; dus was hij dan nu terdeeg moe en viel dadelijk na den maaltijd in

{==43==} {>>pagina-aanduiding<<}
slaap. Terwijl hij zoo vast sliep, moest de waard echter maar al aan dat wondertafeltje denken. ‘Och, vrouw,’ zei hij, ‘zoo'n tafeltje moesten wij hebben. Zulke kostelijke gerechten kunnen wij niet klaarmaken, en dan die wijn! 'k Zeg je, zoo'n heerlijk wijntje heb ik nog in mijn leven niet gedronken.’
‘En dan,’ viel de vrouw hem in het woord, ‘dan konden wij 't vuur op den haard, en 't vet en de boter, en de keukenmeid konden wij besparen, en als gasten kwamen was alles in een ommezien en zonder moeite klaar. Ook zouden wij alles veel goedkooper kunnen geven, en zouden veel meer aanloop krijgen, en waren binnen kort schatrijke lui.’
‘Ja zeker,’ zei de man zuchtend; ‘maar wat helpt het, wij hebben nu toch zoo'n tafeltje niet!’
‘Ei, ben jij een man!’ riep de vrouw; ‘je hebt voor geen duit menschenverstand en heelemaal geen hart in je lijf! Ga heen, neem hem zijn tafeltje weg en zet er 't onze voor in plaats; hij merkt daar zeker niets van.’
De man schudde het hoofd en zei: ‘Oneerlijk goed gedijt niet en komt niet op den derden erfgenaam!’ Maar de vrouw, die een vlugge tong had en daarbij zoo geducht begeerig naar het tafeltje was, kreeg hem eindelijk toch zoo ver, dat hij naar de slaapkamer ging en luisterde, of Hans sliep. Deze lag te snurken als een os, en de beide tafeltjes waren schielijk omgeruild.
Den volgenden morgen had Hans voor het gelag niets te betalen, en ook voor 't nachtleger rekende de waard hem niets. Zoo ging Hans dan getroost op weg en kuierde met zijn tafeltje op den rug naar huis.
‘Wat?’ vroeg de vader; ‘ben jij dat, Hans, of ben je het niet? Kom je al op den tweeden dag terug? Ben je dan nu de wijde wereld al in geweest en hebt je fortuin gemaakt?’
‘Ja, vadertje, in ben 't zelf in eigen persoon, en ik ben ver weg geweest tot in een groot bosch, waar niets dan boomen stonden, en 't geluk heb ik zoo waar ook gevonden; dat is namelijk hier dit tafeltje, waarvoor ik mijn erfdeel heb gegeven aan een klein manneke met langen baard, die 't mij overliet.’
‘Domkop!’ zei de vader.
‘Neen, vader.... slimkop!’ zeide Hans. ‘Kijk mij maar niet zoo boos aan! Ge zult wel zien, wat mijn tafeltje doen kan, en er verbaasd over staan. Ik wil van avond je allen tracteeren op wijn, gebraad, taart en andere dingen, die je nog nooit geroken hebt. Laat maar alle neven en nichten, buren en goede vrienden ter maaltijd nooden, en je zult zien, wat mijn klein tafeltje kan.’
‘Er moet in dezen jongen toch wel wat bijzonders zitten,’ meende de vader, en daar hij bedacht, dat de domste Hansen wel vaak het meeste geluk hebben, vroeg hij wezenlijk alle vrienden en goede

{==44==} {>>pagina-aanduiding<<}
kennissen te gast, terwijl Hans met eene hooge borst door he [...] stapte en bij zichzelf zei: ‘Wat zullen ze oogen opzetten, a[ls ze] zien en proeven, wat ik mee naar huis heb gebracht!’
Toen nu tegen den avond allen verzameld waren en Hans zijn tafeltje neergezet had, sprak hij: ‘Kom nu allen eens aan mijn tafeltje staan en past goed op.’ En daarop riep hij: ‘Tafeltje, tafeltje, dek je!’ - Maar het tafeltje wou zich niet dekken.
Nu kwam Hans bitter in verlegenheid en schreeuwde wel honderdmaal: ‘Tafeltje, dek je! Lief tafeltje, dek je! Och toe, asjeblieft, dek je toch maar! - Deugniet, dek je!’ brulde hij ten laatste in razende drift en sloeg met zijne gebalde vuist een hoek van het vermolmde tafeltje af; maar zich dekken wou het niet - het was en 't bleef leeg.
De arme Hans begon nu jammerlijk te gillen en te huilen, want hij voelde de zware vuist van zijn vader achter de ooren en hoorde, hoe deze woedend riep: ‘Domkop! Stommerik! ben je daarom de wijde wereld ingegaan, om je ouden vader voor den gek te houden?’ En daar de oude man niet tot bedaren was te brengen, maar er al krachtiger op insloeg, maakten neven en nichten, buren en goede kennissen maar gauw, dat ze wegkwamen, en schimpten en scholden op Hans, die altijd dom en onnoozel was geweest, maar nu op eens dol en stapelgek was geworden.
Bij al zijne domheid had onze Hans nu evenwel toch eene verstandige gedachte, want toen zijn vader den volgenden morgen weer wat bedaard was, zeide hij tot hem: ‘Vader, in de wereld kom ik toch niet vooruit, dat merk ik wel al; maar ik wil uw knecht zijn en voor loon bij u dienen. Neem mij aan!’
‘Goed,’ zei de vader. ‘Niet iedereen kan in de wereld vooruit komen; zorg jij maar, dat je hier als knecht goed je plicht doet.’
Zoo hield hij dan Hans tegen een vast weekloon als knecht in huis.
Nu kwam Stoffel, Veltens tweede zoon, aan de beurt. Die dacht: ‘Die domme Hans is toch wezenlijk een beetje al te dom, ofschoon hij ook de oudste van ons allen is. Maar ik wil ook de wereld in en zal 't wel beter overleggen, om mijn fortuin te maken.’
Zoo kwam hij dan bij zijn vader, bad en bedelde zoo lang, tot ook hij zijn moederlijk erfdeeltje kreeg, en wou net doen, wat zijn oudste broeder had gedaan. De vader zocht hem dat wel af te raden, maar de zoon bleef stijfkoppig, ging de wijde en groote wereld in en kwam tegen den avond ook in het bosch. En het oude manneke stond daar weer en sprak: ‘Goênavond, Stoffeltje! Ei, ei, je gaat dus ook je fortuin in de wijde wereld zoeken? Van Hans weet ik alles al. Wil je mij echter je erfdeel geven, dan geef ik je daarvoor den “Ezel, strek je,” die mijn goudezel is, en als de ezel zich strekt, dan zul je zien, dat hij je enkel goud-
{==45==} {>>pagina-aanduiding<<}
sla[...]en.... niest, zoodat je ineens tienmaal zoo veel hebt, als je aan [...]el bedraagt.’
‘Wacht, die wil mij bij den neus nemen, evenals Hans!’ dacht Stoffel. Daarom zei hij tot het oude manneke: ‘Dien ruil wil ik wel aangaan; maar is het wel wezenlijk waar?’

{== afbeelding 
	
Zoo kwam hij met al de tooverstukken in zijn dorp aan.
==} {>>afbeelding<<}
    

‘Ei kom, zie zelf en probeer het,’ zei het kleine oude manneke, en bracht Stoffel een paar honderd passen ver het bosch in, waar een kleine, met stroo gedekte stal stond. In dien stal, waarin het goudezeltje stond, zag het er echter veel prachtiger uit, dan in het kostelijkste paleis. De ezel had wel eenvoudig wat distels en haksel

{==46==} {>>pagina-aanduiding<<}
in de krib en hooi in de ruif; maar de krib was van klinkklaar goud en met flonkerende edelgesteenten bezet, en de ruif was van klinkklaar zilver, ook al met prachtige diamanten en juweelen, en het goudezeltje lag op zachte zijden kussens gemakkelijk uitgestrekt.
‘Probeer 't nu maar,’ zeide het manneke, ‘en zeg: ‘Ezel, strek je!’ - En Stoffel zei: ‘Ezel strek je!’ En ja wel, daar strekte de ezel zich en liet 'k weet niet hoe veel goudstukken vallen. Daar echter Stoffel wijs was en zich niet wou laten foppen, liet hij het tooverstuk nog een paar malen doen, en beide keeren viel het goed uit. Dat was een kostelijk ding!
Zoo kon Stoffel natuurlijk gerust ruilen! Hij gaf zijn erfdeel en sjokte met den ezel naar huis.
Nu moest hij 's avonds echter in dezelfde herberg rusten, waar zijn broeder Hans overnacht had. Hij overlegde dat heel verstandig en zei tot den waard: ‘Zorg toch vooral goed voor mijn goudezeltje en geef hem een zacht bedje; ik zal je daar morgen goed voor betalen. Maar pas op, dat je niet “Ezeltje, strek je!” zegt; want daar kon misschien groot ongeluk van komen.’
Die woorden kwamen den waard terstond wat wonderlijk voor; hij vertelde aan zijne vrouw, wat Stoffel gezegd had, en zei, bang te wezen, dat de ezel misschien een recht wild, gevaarlijk beest was.
‘Man,’ zei de vrouw hierop, ‘met dien ezel is het zeker net als met ons “Tafeltje dek je!” Laat ons 't probeeren. Kijk, als je van nacht voor de staldeur gaat staan en daar door 't sleutelgat of door de reet: “Ezel, strek je!” roept, dan kan je daar toch onmogelijk kwaad van overkomen.’
De man begreep dat ook, en ging dus in het midden van den nacht, toen alles in huis in rust was, naar de staldeur. Bij het helder licht van de maan zag hij nu, dat het ezeltje stil en rustig op zijn zacht bedje lag en sliep, zoodat het niet op een verscheurend dier, maar veeleer op een gewoon molenaars-grauwtje leek.
‘'k Wil het toch eens wagen,’ dacht hij, en hij waagde het en riep om 't hoekje van de deur: ‘Goudezeltje, strek je!’ Daar strekt zich het ezeltje en niest, niest... altemaal blanke dukaten en goudstukken, of er geen einde aan komen wou.
Daar de ezel hierbij heel stil en rustig bleef, kreeg de waard moed, ging in den stal en raapte de goudstukken op, ja, was zelfs stout genoeg, om het ezeltje nog maar een keer of wat te laten niezen.
Toen hij nu al zijne zakken gevuld had, was hij overgelukkig; maar zijne vrouw vond dat nog lang niet genoeg en zei: ‘Man, zie je dan niet, dat het tafeltje en het ezeltje volstrekt bij mekaar behooren?’
Dit begreep de man dan nu ook, en een uur later was de goudezel in de schuur onder het hooi verborgen en stond voor hem een

{==47==} {>>pagina-aanduiding<<}
oud, afgejaagd grauwtje, dat echter veel op hem leek, in den stal. ‘Hoezee! Hoezee!’ zei de schelmachtige waard tot zijne vrouw. ‘Nu is alles gewonnen. Nu wil ik eene splinternieuwe herberg bouwen, een buitenplaats koopen, - nu zijn we voor altijd rijke en voorname lui!’
Stoffel had ondertusschen rustig op éen oor gelegen. Toen hij nu den volgenden morgen goed had uitgeslapen, ging hij, zonder iets van het bedrog te merken, tot zijn vader en tot Hans op weg en verheugde zich al, dat Hans nu beschaamd op zijn neus zou kijken. Thuis aangekomen, verlangde hij terstond, dat men tegen den avond weer alle buren en vrienden, alle neven en nichten bij elkaar zou roepen, en dit gebeurde ook, schoon de vader het hoofd schudde en zei, dat zeker de eene ezel den anderen had thuis gebracht.
‘Past nu eens goed op en kijkt scherp toe!’ zei Stoffel, toen alle gasten gekomen waren, met een heel wijs gezicht. ‘'t Is een groot wonder, dat ik hier van de reis heb meegebracht. Als ik zeg: “Ezel, strek je!” dan zal mijn ezel zich strekken en zal je enkel maar blanke dukaten.... niezen. Gaat allen dan maar aan het grabbelen en zorgt, dat je de zakken vol krijgt.’
‘Dat zou een kostelijk goed ding wezen,’ dachten de vrinden en buren; ‘als 't maar niet net zoo weer gaat als bij Hans.’
En ongelukkig ging het weer net zoo. De ezel zou zich strekken en zou dukaten niezen; maar hij verroerde zich niet. De buren en vrinden begonnen elkaar al benauwd aan te kijken. Toen gebruikte Stoffel zijne vuist, om den koppigen ezel manieren te leeren, stompte hem op den kop en op 't kruis en riep: ‘Ezel, strek je!’ - Nu strekte de ezel zich ook en sloeg een paar malen duchtig achteruit, waarbij hij een schrikbarend Yah! Yah! liet hooren. Daarbij kreeg Stoffel zoo'n schop tegen het lijf, dat hij achterover op den grond tuimelde; maar goudstukken kwamen er niet.
De vrienden en bekenden liepen spottend en schimpend weg en vertelden iedereen van den dommen Stoffel, dien zijn goudezel bont en blauw had getrapt. En Stoffel kon zich niet op straat vertoonen, of de kinderen uit het dorp liepen hem na en sliepten hem uit.
Toen nu ook Stoffel weer bij zijn vader knecht was geworden, kwam de jongste broeder, Maarten, bij zijn vader en wilde de wijde wereld in. Hij was altijd de verstandigste en gezeggelijkste geweest; maar ditmaal wou hij naar geen raad luisteren. ‘Laat mij ook trekken, lieve vader,’ zei hij; ‘misschien gaat het met mij wel beter, en als 't niet gaat, dan kom ik, evenals mijne broeders, als knecht bij u dienen en verdien zoo den kost.’
‘Nu, jongen, ga dan, maar wees voorzichtig en kijk vooral goed uit de oogen,’ zei de vader en gaf hem zijn erfdeel.
Zoo kwam Maarten dan ook in het bosch bij het oude manneke,

{==48==} {>>pagina-aanduiding<<}
evenals de beide andere broeders, en het manneke zei tot hem: ‘Maarten, ik weet, dat je een eerlijke, brave jongen bent, stil en bescheiden. Als je mij je erfdeel geeft, wil ik je een gave schenken, de laatste, die ik nog overheb. Hier is een zak met een stevigen knuppel erin, en als je dien in je zak steekt en zegt: ‘Knuppel uit den zak! dan slaat en ranselt hij alles bont en blauw, tot je zegt: “Knuppel in den zak!” Dan is de knuppel weer in den zak en doet niemand wat kwaad meer. Ik ben 'tzelfde manneke, dat aan Hans en Stoffel het “Tafeltje, dek je” en 't goudezeltje gaf, die de slimme waard in de herberg hun weer heeft afgestolen. Maar ge gelooft me misschien niet?’
‘Mijn vadertje, je hebt een door en door eerlijk gezicht, ik geloof je graag,’ antwoordde Maarten; ‘hier is mijn erfdeel, geef me daar dien knuppel uit en in den zak voor.’
Zoo was de ruil gesloten, en 't manneke vermaande Maarten nog, zich door dien listigen kastelein toch vooral niet te laten foppen.
Maarten kwam tegen den avond aan de herberg en eischte voor 't weinige geld, dat hij nog in zijn zak had, brood en bier. Toen hij daarop met zijn knuppel in den zak naar bed ging, zei hij:
‘Lieve menschen, laat toch vooral niemand in mijne kamer komen en bij ongeluk zeggen: Knuppel uit den zak! want dan kon het licht leelijk met hem afloopen.’
‘Man,’ zei daarop de vrouw, ‘heb je dat wel gehoord? Hier is zeker weer wat te halen, en alle goede dingen bestaan in drie.’
‘Ja ja, vrouw,’ zei de man; ‘als die knuppel maar niet gevaarlijk is!’
‘Ei wat!’ zei de vrouw, ‘wie weet, of die knuppel ons niet meer geld en goed aanbrengt dan het tafeltje en de goudezel, en of men er misschien niet jong, gezond en heel mooi door wordt.’
‘Ja, vrouw,’ zei de man; ‘'t is mogelijk, dat je gelijk hebt, en dus willen we 't maar weer probeeren.’
Toen zij dachten, dat hun gast vast in slaap lag, gingen dus beiden naar boven, en de waard zei: ‘Knuppel uit den zak!’ Daar kwam dan nu ook de knuppel voor den dag schieten en beukte den waard en de waardin op armen, schouders, rug en kuiten, kortom van 't hoofd tot de voeten, dat ze bont en blauw werden en het uitgilden van pijn. De slagen vielen zoo dicht als hagelsteenen, en Maarten, die zich eigenlijk maar gehouden had, alsof hij sliep, sprong vol blijdschap overeind en riep nog eens: ‘Knuppel uit den zak!’ Nu begon de knuppel zich noch duchtiger te weren, en Maarten stond te schudden van lachen, want waar de man en de vrouw ook heenliepen, de knuppel zat hun maar al op de hielen en ranselde er ongenadig op los. Eindelijk begonnen zij te bidden en te smeeken: ‘Och, meneertje, meneertje, laat dien knuppel nu toch rusten; want

{==49==} {>>pagina-aanduiding<<}
anders worden we tot pap gestampt en blijft geen griezeltje meer van ons over.’ Toen ontfermde Maarten zich dan ook en liet den knuppel weer in zijn zak komen.
‘Jij ondeugend volk!’ zei Maarten nu. ‘Geef me nu maar gauw het “Tafelje, dek je!” en 't “Ezeltje, strek je!” die je mijn broers afgestolen hebt, weerom, of je zult er nog erger van lusten.’
‘Ja, ja, met alle pleizier, beste, allerliefste meneertje,’ huilden de twee. ‘Je zult morgen alles weerom hebben.’
Toen het echter morgen geworden was, zochten zij uitvluchten en zeiden, dat zij dat gisteren alleen maar in hun angst beloofd en dat ze nooit zoo'n tafeltje en zoo'n ezeltje gezien hadden.
Nu wist Maarten wel terstond raad en riep: ‘Knuppel uit den....’
Maar de man en de vrouw hadden daar dien nacht al genoeg van gehad, en dus schreeuwden zij: ‘Hier heb je het “Tafeltje, dek je!” en hier “Ezeltje, strek je!” ook; maar laat dien knuppel dan maar in den zak blijven.’
Hierop nam Maarten het tafeltje en het ezeltje, om te probeeren, of alles nog goed ging; en ja wel, het tafeltje dekte zich en hij kreeg een heerlijk ontbijt. Ook 't ezeltje strekte zich, zoodat de dukaten maar zoo in 't rond stoven.
‘Hou jij dat goud,’ zei Maarten tot den waard; ‘dat is voor 't nachtlogies.’ Hierop klom hij op den ezel, nam het tafeltje op den rug en hield den knuppel in de hand. Zoo kwam hij met al de tooverstukken in zijn dorp aan.
‘Dag, vader!’ zei hij, toen hij voor huis afstapte. Maar de vader zette geen heel vriendelijk gezicht, omdat hij dacht: ‘Met den tweeden dag al weerom? Dan is 't hem zeker als Hans en Stoffel gegaan.’
De tijding van Maartens aankomst was al spoedig door het gansche dorp verbreid, en oud en jong kwamen toe en lachten en juichten en hoopten, ook nu weer eens pret te hebben. Ook eenigen van de lieve ooms en tantes en neven en nichten waren in huis gedrongen, om uit de eerste hand te hooren en te zien.
Zij dachten: De een is met de tafel, de ander met den ezel gekomen, en de derde komt nu met tafeltje en ezel tegelijk. Dan zal de klucht nu nog zoo veel te mooier wezen!
Maarten stoorde zich daar echter niet aan en dacht: Wie 't laatst lacht, lacht het best. Hij liet allen in de kamer komen, en toen riep Maarten: ‘Tafeltje, dek je!’ En terstond stond het tafeltje vol heerlijke spijzen en op iederen hoek een flesch met den kostelijksten wijn. Maarten verzocht echter de lieve bekenden volstrekt niet, om mee te eten; dàt werk kon hij met vader en broers alleen wel doen. - Vervolgens riep hij den ezel toe: ‘Ezeltje, strek je!’ En goudezeltje strekte zich en begon te niezen... dukaten, gouden rijders en allerlei goudstukken, dat het als hagelsteenen op den vloer kletterde.

{==50==} {>>pagina-aanduiding<<}

‘Raapt op maar! raapt op maar!’ zei Maarten tot al de vrienden, die eigenlijk maar gekomen waren, om hem wat uit te lachen. En die lieten zich dat ook geen tweemaal zeggen, maar gingen aan 't grabbelen, waarbij de een over den ander tuimelde en ze malkaar wel bijkans plat en dood hadden gedrukt.
Eindelijk zeide Maarten: ‘Nu moet ge toch ook eene kleine belooning hebben voor dat ge vader en broers zoo bespot en uitgelachen hebt.’ Hij riep: ‘Knuppel uit den zak!’ en daar danste de knuppel op schouders en ruggen van al de goede vrienden om en joeg vervolgens de wegloopenden het gansche dorp door. De een kreeg een slag hier, de ander een slag daar, en zoo kregen allen hunne behoorlijke betaling.
Zoo doende kreeg dan nu voortaan ieder een geweldig groot ontzag voor Maarten en zijn ezel en zijn knuppel, en men zei, dat hij een bijster wijs man was, en maakte hem tot schout van het dorp.


De waardigste.

Een koning, die zijn land zeer slecht geregeerd had, stierf en liet vier zoons achter, die na zijn dood twist kregen om de kroon. Toen kwamen de raden des konings en de oudsten overeen en zeiden: ‘Dan zal noch de eerste koning zijn, noch de tweede, noch de derde, noch de vierde, maar alleen de waardigste zal koning wezen!’ En zij spraken tot de prinsen. ‘Noemt de misdaden uws vaders op! Wie de meeste kent en opgeeft, zal ze vermijden, en die is de waardigste en moet koning worden.’
Toen begon de eerste en noemde honderd zonden en ongerechtigheden zijns vaders op. Zooveel wist niemand, dacht hij, en hij zou nu zeker de kroon krijgen. - De tweede echter noemde tweehonderd misdaden en zei de ergste dingen van zijn vader; die dacht nu stellig zeker, op den troon te komen. - Toen evenwel de derde aan de beurt kwam, vertelde die driehonderd schanddaden van zijn vader en geloofde nu zeker, koning te zullen worden. - De vierde daarentegen sprak: ‘Het bedroeft mij, te hooren, dat mijn broeders zoo zonder schaamte en schroom van mijn vader spreken; doch al wist ik drieduizend ongerechtigheden te noemen, dan zou mijn hart die wel betreuren, maar mijne lippen zouden ze verzwijgen, omdat de overleden koning mijn vader was.’
Toen stonden de raden en de oudsten des volks op, omarmden hem en riepen met gejuich: ‘Gij zijt de waardigste, gij moet onze koning zijn.’



{==51==} {>>pagina-aanduiding<<}


{== afbeelding 
	
==} {>>afbeelding<<}
    


Morgenrood.

Er was 'ereis een man, en die man was kleersnijder. Hij had een jongen, en die heette Morgenrood. Of hij dien naam in den doop of op eenige andere manier gekregen had, dat weet ik niet; genoeg, hij heette zoo.
Eens had Morgenrood de musschen op de kerseboomen bij haar werk geholpen en nog een handvol kersen mee naar de snijderstatel genomen, waarvan hij, zonder dat de vader het merkte, van tijd tot tijd eene opsmulde. Toen nog maar de laatste over was, hadden zich daarop eene menigte vliegen neergezet, die hem helpen wilden, zooals hij de musschen had geholpen. Haastig sloeg Morgenrood toe en had met een slag zeven vliegen neergeslagen. Over deze heldendaad was hij zoo voldaan, dat hij terstond besloot, de wereld in te

{==52==} {>>pagina-aanduiding<<}
gaan, om zijn geluk te zoeken. De vader had daar niets tegen. ‘Dan ben ik den deugniet meteen kwijt,’ dacht hij.
Morgenrood gooide nu naald en draad op zij en maakte zich klaar tot de reis. Hij naaide aan zijne grauwe lakensche muts een wit schildje vast, waarop hij met duidelijke letters de woorden schreef:

‘Ik ben de dappre Morgenrood, 
En zeven sla 'k op eenmaal dood.’ 


Hierop pakte hij zijn ranseltje, dat licht genoeg was, en trad zoo de wijde wereld in. Het weinigje reisgeld, dat zijn vader hem in een lederen buideltje had meegegeven, was spoedig gevlogen, en nu diende hij te arbeiden of honger te lijden; maar Morgenrood wist nog een derde middel, en dat was te schooien en hier en daar een aalmoes te vragen. Dat deed hij dan ook dapper, en zoo kuierde hij getroost voort, bergop, bergaf, tot in een ander land.
Op een dag brandde de zon gloeiend heet; daarom ging hij achter een struik zitten en verteerde zijn bedelbrood en dronk daar een slok wijn bij, dien hij in de herberg gekocht had. Na zijn maaltijd was hij te moe en te lui, om verder te gaan, waarom hij zich in de koele schaduw languit neerstrekte en spoedig vast in slaap lag. Een poosje daarna kwam de koning van het land voorbij rijden. Toen die daar den slaper aan den weg zag liggen, zeide hij tot een van zijn dienaren: ‘Stap eens af en kijk, wat daar voor een landlooper ligt.’ De dienaar gehoorzaamde, maar kwam verschrikt terug, om aan zijn heer te zeggen: ‘Dat is een gevaarlijk mensch; die slaat zeven in eens dood.’ - ‘Zoo een kunnen wij net gebruiken,’ sprak de koning; ‘ga heen en w[ek] hem.’ De dienaar had echter geen hart, en dus moest een tweede afstappen, om den slapende te wekken; maar die durfde ook niet, en toen ook de derde voor de boodschap bedankte, moest de koning zelf afstijgen. Niet zonder een weinig angst trad hij nader, schudde den slapende zachtjes wakker en sprak: ‘Is het waar, dat gij zulk een Simson en held zijt, als op dat schildje aan uwe muts geschreven staat?’ - ‘Ei, natuurlijk is dat waar,’ antwoordde Morgenrood; ‘maar wat wilt gij van mij?’ - ‘Ik ben de koning hier in het land,’ sprak deze, ‘en zou wel werk voor je hebben, als je bij mij dienst nemen woudt.’ - Morgenrood, wien dit zoo kwaad niet toeleek, vroeg nu verder: ‘Wat voor werk is dat dan?’ De koning sprak: ‘Ik heb in mijn land een groot bosch, waar monsters in omdwalen, die mij ontzettend veel schade toevoegen en den ganschen omtrek schrik en angst aanjagen. Het eerste is een geweldige eenhoorn, die zijn spitsen horen ieder mensch, dien hij te zien krijgt, door het lijf boort; het tweede is een schrikbarend wildzwijn, dat wijd en zijd alles vernielt; maar 
het derde en ergste zijn twee gruwelijke reuzen, die alle menschen, die het bosch naderen, doodslaan

{==53==} {>>pagina-aanduiding<<}
en opeten. Natuurlijk durft dus niemand, die met het gevaar bekend is, in het bosch komen, zoodat dit mij dan ook zoo goed als niets waard is. Daar de reuzen nu echter ook elk jaar eene jonkvrouw rooven en in het twaalfde jaar (dat nu is) zelfs mijne eigen dochter willen halen, zoo beloof ik aan hem, die mijn land van deze monsters bevrijdt, het hoogste, dat ik maar geven kan: mijn halve koningrijk en mijn eenige dochter tot gemalin. Al veel ridders en baronnen uit mijn rijk en vele prinsen uit vreemde landen hebben den kamp tegen die monsters gewaagd, maar ongelukkig allen er het leven bij gelaten.’ - ‘Heer koning,’ sprak het snijdertje op stouten toon, ‘dan zijt ge nu bij den rechten man gekomen, dat is net een werkje voor mij; want met die monsters zal ik 't wel gauw klaar spelen. Troost onderwijl uw dochtertje maar wat en zeg haar, dat ze zich tot de bruiloft klaar maakt.’ Morgenrood, die eigenlijk volstrekt niets te verliezen, maar veel te winnen had, kon dit alles natuurlijk van vrijer harte beloven. Hij stapte hierop bij den koning in de koets en reed met dezen naar het koninklijk paleis, waar hem eene prachtige woning ingeruimd en een kostelijk maal voorgezet werd.
Den volgenden morgen stond de zon al aan den hemel, toen onze held wakker werd en, na goed ontbeten te hebben, het bosch inging. In het voorste gedeelte daarvan speelde de vreeselijke eenhoorn den baas. Toen Morgenrood een poosje rondgekuierd en op kraaien geschoten, maar geen geraakt had, kreeg hij het dier op eens in het oog. Hij had wel 'k weet niet wat willen geven, dat een ander op zijne plaats geweest was; maar aan vluchten kon hij niet denken, want de eenhoorn had ook hem al gezien en kwam woedend op hem los. Vol schrik sprong hij achter een boom, juist toen het grimmig beest hem doorboren wou. De eenhoorn echter, die in den vollen loop was en zich niet ophouden kon, stiet met zoo veel geweld tegen den stam, dat zijn horen daar dwars door heen ging en aan de andere zijde een eind ver uitstak. Schielijk boorde Morgenrood nu een gat in den horen en stak daar een prik door, zoodat het monsterdier zat vastgenageld en niet voor- of achteruit kon. Het spartelde geweldig aan zijn horen, maar dat hielp niet, het kwam toch niet los en werd door Morgenrood met gemak gedood. Ons snijdertje ging nu eerst een beetje rusten (want eten, drinken en slapen was zijn liefste werk), en stond toen op, om den koning zijne heldendaad te berichten. Deze was, toen Morgenrood hem de tijding overbracht, geducht blij; maar de ridders en hovelingen des konings trokken zure gezichten, omdat zij het dapper snijdertje zijn geluk benijdden.
Den volgenden dag ging Morgenrood op weg, om het wilde everzwijn te vellen, dat het middelste gedeelte van het bosch onveilig maakte. De koning gaf hem nog eenigen van de beste jagers mee,

{==54==} {>>pagina-aanduiding<<}
om hem in geval van nood bij te staan. Die echter maakten al spoedig rechtsomkeert, daar zij met dat gevaarlijk beest maar liever niets te doen wilden hebben. Onderweg hadden zij den snijder al schrikbarende dingen van het monster verteld en hoe het al meer dan honderd jagers zoo leelijk had toegetakeld, dat zij het naar huis komen vergeten hadden. Morgenrood was tot midden in het bosch gekomen, zonder dat het wangedrocht zich ergens zien liet. 't Begon hem dus al wat ruimer om het hart te worden, want hij dacht, dat het dier misschien wel al gestorven kon zijn; maar kort daarna hoorde hij een geknor tusschen de struiken en zag hij meteen ook het zwijn, dat met schuimenden muil en scherp gepunte tanden op hem instoof. Het was een geluk voor hem, dat zich in de nabijheid eene oude kapel bevond. Met een sprong wipte hij door de open deur de kapel binnen en aan de andere zijde het venster weer uit. Het wilde zwijn was hem gevolgd en ook in de kapel gesprongen; maar dien luchtsprong door het venster had hij het snijdertje toch niet kunnen nadoen, en, daar Morgenrood gauw weer naar de andere zij was geloopen en de deur vast toegesloten had, liep het daar binnen nu als dol en razend rond en maakte een ontzettend spectakel. Nu ging Morgenrood naar zijne jagers terug, die niet weinig verwonderd waren, toen hij, dien zij al voor dood hadden gehouden, hun zei, dat hij het vreeselijk monster gevangen en in de kapel opgesloten had. Zij trokken met Morgenrood naar het kleine kerkje, maakten het woedend beest dood en sleepten het in triomf naar den koning. Die wist van blijdschap niet, wat hij doen zou, liet terstond de muzikanten komen, bestelde een kostelijken maaltijd en deed den snijder alle mogelijke eer aan. Tot in den laten nacht was het in het slot een gejubel en gejuich, dat men het uren ver in 't rond duidelijk hooren kon.
Den anderen morgen ging hij nu op zijn derde heldenstuk uit. De koning wou den snijder weer eenigen van zijn volk meegeven, maar ditmaal was daar niemand toe te krijgen, want voor die reuzen waren allen verschrikkelijk bang. Zoo ging Morgenrood dan alleen. Hij zocht het gansche bosch door en vond eindelijk beide reuzen onder een boom slapend en zoo hard snurkend, dat het een rumoer gaf, alsof er een storm door de lucht raasde. Daar zij zoo vast sliepen, durfde Morgenrood gerust nader komen, stopte zich de zakken met steenen vol en klom in den boom op, waaronder de reuzen op hun rug lagen. Boven zocht hij een stevigen tak uit, ging daar vast op zitten en begon nu den eenen reus met steenen op het voorhoofd te gooien, zoodat die wakker werd en overeind rees. Daar hij nu niemand zag, geloofde hij, dat zijn broeder hem geslagen had en riep dezen grimmig toe: ‘Hoe kom je er bij, mij zoo te slaan? Als je dat nog eens doet, wordt het je ongeluk!’ - ‘Wat maal je dan toch?’

{==55==} {>>pagina-aanduiding<<}


{== afbeelding 
	
Goeverneur, Sprookjes.


Nijmegen, AE. Timmerman.


Morgenrood.
==} {>>afbeelding<<}
    


{==56==} {>>pagina-aanduiding<<}
bromde de ander; ‘ik heb je niet geslagen, of 't moet in den slaap zijn geweest, en dan was het mijn schuld niet.’ Hiermee was het vooreerst goed, en beiden sliepen weer in. Nu evenwel gooide Morgenrood den anderen reus op zijn neus. Toen sprong deze op en snauwde den ander toe: ‘Sla me niet weer, of ik zal je die grappen afleeren.’ Die wilde natuurlijk ook nergens van weten (en hij wist immers ook nergens van), en na wat knorren en brommen sliepen beiden weer in. Nu raakte ons snijdertje den eersten reus weer op zijn neus, dat het van raak was. Woedend sprong deze op en brulde: ‘Nu maak je het dan toch wezenlijk al te bont!’ maar de oorvijg, die hij daarbij den ander toediende, wou deze niet op zich laten zitten, zoodat hij opsprong, haar weerom gaf en een erge vechtpartij ontstond. Om iets in de handen te hebben, rukten zij de boomen uit den grond, waarmee zij elkaar onbarmhartig om de ooren sloegen. - Hierbij begon het ons snijdertje vrij benauwd om het hart te worden, want hoe licht kon een nu ook den boom uitrukken, waarop hij zelf zat! Gelukkig lieten zij dien echter onaangeroerd, en kort daarop nam ook de ruzie een eind, want onder de onophoudelijke, geweldige slagen tuimelden beiden op eens tegelijk op den grond neer en - hadden de een den ander morsdood geslagen. Zoodra Morgenrood op zijn boom nu zag, dat zij geen lid meer roerden, dacht hij: ‘Ei, daar kom ik weer heel makkelijkjes af!’ kwam welgemoed naar beneden en kuierde naar de hoofdstad, om daar zijn overwinning bekend te maken. De koning had zich al vrij ongerust over hem gemaakt, omdat van de reuzen nog niemand was teruggekeerd, schoon al zoo veel dappere ridders tegen hen waren uitgetrokken. Zoo was hij dan ook zoo blij als wat, nu hij Morgenrood door de slotpoort zag aankomen; en toen deze nu van zijn moorddadig gevecht met de reuzen vertelde (waarbij hij natuurlijk niet verklapte, dat die elkaar hadden doodgeslagen), en toen de 
beide lijken op wagens naar de stad werden gebracht, toen schreeuwden de koning en al 't volk om 't hardst victorie en was 't overal groot feest. Uit alle straten en stegen klonk lustige muziek, des avonds was de gansche stad verlicht en in alle huizen werd vroolijk gedronken, gejubeld en gedanst. Maar nergens was grooter pret dan in 't koninklijk paleis. Daar werd de verloving van den dapperen held met de schoone prinses gevierd, en allen waren gelukkig, de koning, de koningsdochter en Morgenrood, en als 't niet anders geworden is, dan zijn zij dat op den dag van heden nog.




{==57==} {>>pagina-aanduiding<<}

Ella.

Voor lange, lange tijden was er eens een klein meisje, dat Ella heette en een booze zoogmoeder en drie ouder zoogzusters had. Dat was een hard ding voor het arme kind; het hoorde van den morgen tot den avond geen vriendelijk woord, want de luie en onhandige zusters beknorden en plaagden haar den ganschen dag, en de pleegmoeder mocht haar niet lijden en liet haar alleen het zware werk doen. Op een dag echter kwam een oud moedertje in huis, en dat sprak de kinderen vriendelijk toe, zoodat die vertrouwen op haar kregen en gerust bij haar kwamen, toen het hen riep. Het haalde nu een klein boekje uit den zak; daarin moesten zij lezen, en op een klein leitje, dat het had, moesten zij schrijven. Toen las en schreef de kleine Ella, dat het een lust was, en de booze moeder verwonderde zich zelf daarover en wist niet, waar de kleine dat geleerd had, want zij had haar nog geen boek en geen lei in handen gegeven. De andere drie meisjes echter waren onwetend en dom, konden niet lezen en niet schrijven en werden daarom door het moedertje beknord, terwijl Ella werd geprezen, omdat zij zoo leerzaam en vlijtig was. Het moedertje zei ook, dat Ella eens in de wereld een groot geluk zou hebben. Toen ging het moedertje weg, maar gaf eerst aan elk van de meisjes een boekje en een leitje. Ella gebruikte die beiden vlijtig en werd alle dag knapper en verstandiger; maar de zusters bleven lui en traag, en dus ook onwetend en dom; ook hadden ze spoedig hare leitjes verloren en hare boekjes verscheurd. Nu de zoogmoeder zag, hoe Ella hare eigen dochters in alle dingen vooruit was, kreeg ze nog meer afkeer van het kind; zij nam haar boek en leitje af en gooide die op het vuur. Voor hare dochters daarentegen kocht zij boeken met mooie prenten en zilveren leien met gouden griffels. Maar die bleven toch lui en traag, en dus ook dom en onwetend, terwijl Ella er nog iederen dag meer bij leerde, zoodat het een wonder was, waar het arme kind dat alles van daan haalde.
Op zekeren dag had de oudste zoogzuster haar boekje en de zilveren lei met de gouden griffel verloren. Ella moest zoeken van den morgen tot den avond, en toen zij de dingen toch niet vond, zei de pleegmoeder: ‘Als je mij vóor morgen boekje, lei en griffel niet bezorgt, dan is het je dood!’ Nu werd het meisje angstig, en toen allen te bed waren gegaan en vast sliepen, sloop zij in den donkeren nacht het huis uit en kwam in een groot bosch. Daarin ging zij verder en verder, tot zij moe was; toen ging zij zitten, leunde tegen een boom aan en sliep in. En 's morgens, bij haar wakker worden, had zij het boekje en de lei met de gouden griffel op haar

{==58==} {>>pagina-aanduiding<<}
schoot liggen en zag zij een kleinen wagen staan, die met drie uilen was bespannen. Ella stapte daarin, en terstond vlogen de uilen op en brachten haar naar huis, waar zij aankwam, voordat nog moeder of zusters opgestaan waren.
Korten tijd daarna kwam het moedertje weer. Ditmaal haalde zij eene breikous uit den zak en zei tot de vier meisjes: ‘Komt, helpt me eens een beetje aan mijn kous; ik wil zien, wat je kunt.’
Toen nam Ella de kous in de hand en ofschoon zij nog nooit gebreid had, toonde zij zich toch heel niet onhandig, maar maakte het al vrij goed, waarom het moedertje haar dan ook op den schouder klopte en haar zei: ‘Gij zult een groot geluk hebben!’ De drie zusters daarentegen namen de breikous heel niet in de hand, want ze waren daar te lui en te onhandig toe. Omdat na echter de moeder wenschte, dat hare dochters ook geprezen werden, vermaande zij die, om toch ook maar te leeren breien. Toen het oude moedertje wegging, gaf zij aan elk meisje eene breikous met naalden daarbij en vermaande ze, toch vooral vlijtig te zijn en de kousen af te maken, want dan zouden ze ook gelukkig worden. Ella gebruikte de naalden zoo vlug en flink, dat men deze onder haar breien haast niet zien kon, en binnen korten tijd breide ze zoo goed, dat iedereen er over verbaasd moest staan. De zusters evenwel voerden niets uit en beschouwden hare breikousen alleen maar als speelgoed, pasten er niet op en hadden ze dus al spoedig verloren. Daar de moeder echter graag wilde, dat hare dochters breien leerden en gelukkig werden, kocht zij die zijden breikousen met gouden naalden daarbij, terwijl zij zich op hare zoogdochter geducht boos maakte om hare handigheid, waarom ze die dan ook breiwerk en naalden afnam en deze in het vuur gooide. Toen maakte Ella zich houten breinaalden en breide daar zulke alleraardigste dingen mee, dat niemand begrijpen kon, hoe zij dat deed. De andere zusters daarentegen bleven koppig en lui, en ze voerden ook met de gouden breinaalden niets uit.
Op een dag nu had de tweede zuster uit haar kous haar gouden naald verloren. Toen moest Ella van den morgen tot den avond zoeken; maar de naald was nergens te vinden. Dit maakte, dat de moeder boos werd, en zij zeide tot Ella: ‘Breng je me vóor morgen vroeg de gouden naald niet, dan is het je dood!’ Nu werd het arme meisje angstig, en toen allen te bed waren en vast sliepen, stond het op en ging in de donkerheid heen, tot het op een groot weideveld kwam, dat heel geen einde wou nemen. Ella kon spoedig van moeheid niet meer voort; ze legde zich neer bij een beekje, dat daar ruischend voorbij stroomde, en viel in slaap. Daar droomde zij heel genoeglijk van hare lieve overleden moeder; die knikte haar vriendelijk toe en zei haar, dat zij gerust wezen en den moed maar niet opgeven moest. Toen Ella wakker werd, begon de dag al te licht

{==59==} {>>pagina-aanduiding<<}
en toen zij voor zich neerkeek, lag de gouden breinaald op haar schoot. En dichtbij stond een kleine, met zes witte zwanen bespannen wagen, waar Ella in moest stappen. Pas zat zij zoo, of de zwanen vlogen op en trokken het wagentje door de lucht voort, tot zij nog voor dat het helder dag was gelukkig in haar huis aankwam. De moeder en de zusters lagen nog te bed en verwonderden zich zeer, toen Ella haar bij haar opstaan de gouden breinaald terugbracht.
Het duurde niet heel lang, of het oude moedertje kwam voor de derde maal in huis. De meisjes kenden haar nu al en sprongen haar tegemoet. ‘Och, lieve kinderen,’ zeide het moedertje, ‘kookt mij

{== afbeelding 
	
... en terstond vlogen de uilen op en brachten haar naar huis.
==} {>>afbeelding<<}
    

toch gauw een warm haverdegortepapje tot verkwikking, want ik ben moe van de verre reis.’ Meteen haalde het moedertje voor elk meisje een steenen potje en een zakje met haverdegort voor den dag. De eerste zuster kon evenwel geen brij koken en had het water vergeten; de tweede ook niet, die had de brij laten overkoken; de derde ook niet, die had ze laten aanbranden. Hare moeder ergerde zich wel in stilte daarover, maar troostte zich toch met de geduchte, dat Ella het koken ook niet verstond. Ella evenwel nam gauw het potje, schudde daar de gort in, goot er water op en maakte zoo eene recht smakelijke brij. Daar verkwikte zich de oude nu mee en

{==60==} {>>pagina-aanduiding<<}
zei: ‘Mijn kind, wees altijd braaf en oppassend in je leven, en dan staat je nog eens een groot geluk te wachten.’ En ook de andere meisjes kregen een goede vermaning en ieder een steenen potje en een zakje met gort. Toen stapte het moedertje weer op.
Nu dacht de pleegmoeder: ‘Wat mag het wel voor een geluk zijn, dat dat gehate ding te wachten staat, en waarvan de oude nu al tweemaal gespoken heeft? Maar Ella mag dat geluk niet hebben; 'k wil zorgen, dat mijne eigen dochters het krijgen.’ En opdat bare dochters het koken nu goed leeren zouden, kocht zij voor die gouden potjes, want hare steenen hadden zij lang gebroken, zonder ze eens op het vuur te hebben gebracht. De zoogdochter echter, die haar steenen potje vlijtig en met nut gebruikt had, nam zij dat af en zij smeet het voor de deur op de steenen in stukken. Nu zocht Ella de scherven bij elkaar en kookte daarin heimelijk zulke kostelijke soepjes en brijtjes, dat niemand begrijpen kon, hoe dat mogelijk was. De vier zusters echter bleven lui en onhandig, en leerden ook met de gouden potjes niet koken. Toen de derde zuster nu haar gouden potje verloren had, moest Ella weer van den morgen tot den avond zoeken, maar vond toch het potje niet. Nu werd de pleegmoeder weer geducht boos, ging voor het arme meisje staan en zei: ‘Bezorg je mij tegen morgen ochtend dat gouden potje niet, dan is het je dood!’ Toen werd Ella zoo angstig, dat ze in huis niet langer blijven durfde. En toen allen te bed waren en vast sliepen, pakte zij haar boeltje op en liep in den donkeren nacht weg. Na lang, lang zwerven kwam zij in het gebergte, en daar ze van moeheid geen stap meer doen kon, ging zij onder een rots zitten en viel in slaap. Daar droomde zij weer van hare moeder, die al lang dood was. Zij zag de lieve moeder voor zich staan, en deze zag vriendelijk lachend op haar neer en troostte haar, dat zij nu spoedig verlost worden en gelukkig zijn zou. Toon verdween het droombeeld. Het meisje werd wakker en zag het gouden potje op haar schoot liggen. En in de morgenschemering kwam door de lucht een wagentje aanvliegen, dat met twaalf arenden bespannen was. In dit wagentje moest Ella gaan zitten en werd zij met zoo veel snelheid door de lucht 
voortgedragen, dat zij nog voor zonsopgang voor haar huis aankwam. De moeder en de zusters waren bij haar opstaan natuurlijk niet weinig verbaasd, dat Ella haar het gouden potje weer terugbracht.
Maar die verwondering ging bij de zoogmoeder al spoedig in woede en kwaadaardigheid over, en met heesche stem snauwde zij Ella toe: ‘Wacht, daar zul je voor boeten, goddeloos schepsel! Waar zou je griffel, naald en potje ooit 's nachts zoo gauw van daan gehaald hebben, als je die dingen niet aan mijne dochters ontstolen en hier of daar stilletjes weggestopt hadt?’ Ella echter zei: ‘O neen, lieve moeder, ik heb de griffel 's nachts uit het bosch gehaald, de naald van het weideland en het potje van de bergen.’

{==61==} {>>pagina-aanduiding<<}

Maar de moeder wou dat weer niet gelooven en zei: ‘Zwijg, diefegge, je zult er toch voor boeten. Trek dadelijk schoenen en kousen uit en ga mij buiten op het stoppelveld drie gouden korenaren zoeken, die ik mijne dochters in 't haar kan vlechten. Kom me echter niet weer onder de oogen, voordat je mij die gouden aren brengt.’ Zoo moest dan Ella door de stoppels gaan, tot het bloed haar bij de bloote voetjes neerliep en zij het wel haast moest uitschreeuwen van pijn. En daar zij met al haar zoeken geen gouden aren vond, begon zij te wenschen, dat zij toch maar liever dood mocht zijn. Dan echter dacht zij ook weer aan hare moeder, die zij in den droom gezien had, en dit troostte haar weer. Terwijl zij daar nu zoo omzwierf, kwam op eens eene koets met zes schimmels voorbij, waarin de koningin met twee hofdames zat, en toen de koningin daar dat kind op het stoppelveld zag loopen, liet zij stilhouden en riep het tot zich. Nu moest Ella vertellen, waarom zij zoo bedroefd was en schreide. En toen zij alles verteld had, zeide de koningin: ‘Wilt gij met mij meegaan? Maar ik kan je alleen gebruiken, als ge niet onhandig zijt en terdeeg vlijtig wilt wezen.’ Toen sprak Ella: ‘Ja, mevrouw koningin, ik wil heel graag met u gaan. Ik kan werken en zal dat heel gaarne doen.’ Daarop moest zij instappen en reed met de koningin naar het koninklijk paleis. Den volgenden dag gaf de koningin haar een lei en een griffel en wou zien, of zij wel lezen en schrijven kon. En toen Ella dat zoo goed deed, was zij recht met haar in haar schik. Een dag later gaf de koningin haar een breikous, om te zien, of Ella breien kon; en daar zij dat zoo knap verstond, werd zij geprezen. Ten laatste gaf de koningin haar een potje en zei: ‘Kook mij eens wat soep; maar zorg, dat ze goed smaakt.’ En toen Ella ook eene soep gekookt had, die de koningin heel goed smaakte, zei die tot haar: ‘Omdat ge een zoo goed en handig meisje zijt, zult ge bij 
mij blijven, zoolang dat je bevalt, en ik zal moeder voor je wezen.’ Nu woonde Ella in het koninklijk paleis bij de koningin zeven jaren, en ze had het daar zoo goed, dat ze het niet beter wenschen kon. Na zeven jaren echter, toen Ella tot eene groote juffer opgegroeid en heel mooi geworden was, kwam de koningszoon uit een ver land naar huis terug en kreeg het koningrijk. Toen deze de schoone Ella zag, kreeg hij haar terstond lief en verlangde haar van zijne moeder tot gemalin. En omdat het meisje zoo goed en braaf, zoo oppassend en handig was, had de koningin daar niets tegen te zeggen en werd de bruiloft met groote pracht gevierd.
Maar hoe ging het dan met de booze moeder en de zusters? Toen de zoogmoeder oud en zwak werd, moesten hare dochters haar onderhouden; maar die hadden niets geleerd, en zoo moest de moeder tot groote ellende vervallen. Indien Ella zich niet over haar ontfermd had, zouden allen nog van armoede zijn omgekomen.



{==62==} {>>pagina-aanduiding<<}

Het avontuur in het bosch.

Het regende, alsof het water met emmers uit den hemel werd gegoten. De denneboomen schudden het hoofd en zeiden tot elkaar: ‘Wie had van morgen gedacht, dat het zoo'n weertje zou worden!’ Het druppelde van de boomen op de struiken, van de struiken op het varenkruid en liep in ontelbare kleine beken tusschen het mos en de steenen. Met den middag was de regen begonnen, en nu werd het al donker, en de boomvorsch, die voor het slapengaan nog eventjes naar de lucht keek, zei tegen zijn nabuur: ‘Voor morgen vroeg houdt het niet op.’
Van diezelfde gedachte was ook eene mier, die bij dit weer het bosch door ging kuieren. Zij was dien voormiddag met eieren naar Dennenberg op de markt geweest en droeg nu 't geld, dat zij daarvoor gekregen had, in een klein blauw linnen zakje naar huis. Bij elken stap zuchtte en kreunde zij: ‘Mijn japon is weg,’ zei ze, ‘en mijn hoedje ook glad bedorven. Had ik mijn paraplu maar niet laten staan of althans mijn overschoenen aangetrokken! Maar met stoffen schoentjes is er in zulk weer haast geen doorkomen aan!’
Terwijl zij zoo sprak, zag zij recht voor haar uit in de schemering een grooten paddenstoel staan. Vroolijk ging zij daarop toe. ‘Dat komt net van pas,’ riep zij; ‘beter schutdak kon ik haast met geen mogelijkheid wenschen. Hier blijft ik, tot de regen ophoudt. Naar 't me toelijkt, woont hier niemand - des te beter. Ik kan me dan dadelijk naar mijn zin inrichten.’ Dat deed ze dan ook. Ze was juist bezig, het water uit hare schoenen te gieten, toen zij bemerkte, dat buiten een kleine krekel stond, die zijn viooltje op den rug droeg. ‘Zeg eens, miertje,’ sprak de krekel haar aan, ‘is 't met verlof, dat ik hier een ommezientje schuil?’ - ‘Kom maar gerust binnen,’ zei de mier; ‘ik ben blij, dat ik gezelschap krijg.’ - ‘Ik heb van daag in de heidekroeg tot den dans opgespeeld,’ zei de krekel. ‘'t Is een beetje laat geworden, en nu ben ik maar blij, dat ik hier van nacht blijven kan, want het weer is ellendig en alle andere herbergen zullen wel al gesloten zijn.’
Dus trad dan krekeltje binnen, hing zijn viooltje op en kwam bij de mier zitten. Ze zaten evenwel nog niet lang, toen ze in de verte een lichtje zagen schemeren. Toen dat nader kwam, bleek het een lantarentje te zijn, dat een Sint Janswormpje in de hand droeg. ‘Ik bid je,’ zei 't glimwormpje, beleefd groetend, ‘mag ik hier van nacht bij je blijven? Ik moest eigenlijk naar mijn neef aan de Mosbeek, maar ben in 't bosch aan het dwalen geraakt en weet nu den weg niet weer te vinden.’ - ‘Kom maar gerust binnen,’ zeide de beiden; ‘'t is heel goed voor ons, dat we nu ook verlichting krijgen.’ 't Sint

{==63==} {>>pagina-aanduiding<<}
Janswormpje nam de uitnoodiging met pleizier aan en zette zijn lantarentje op tafel. De schijn van dat lichtje lokte nu spoedig nog een wandelaar aan, die vrij onbeholpen over bladen en mos kwam aanstrompelen. Het was een kever van de grootste soort. Zonder eens fatsoenlijk goenavond te zeggen trad hij binnen. ‘Zie zoo,’ riep hij, ‘dus ben ik dan toch niet verkeerd en is hier de gezellenherberg.’ Met deze woorden ging hij zitten, haalde zijn knapzak voor den dag en begon zijn avondmaal te houden. ‘Ja, ja,’ zei hij, ‘als men den heelen dag hout geboord heeft, dan lust men 's avonds wel

{== afbeelding 
	
Dat was eene onverwachte stoornis.
==} {>>afbeelding<<}
    

wat.’ - Toen hij met eten gedaan had, stopte hij zijn pijpje, liet zich door 't glimwormpje wat vuur geven en begon heel smakelijk te dampen. Onderwijl was het buiten heelemaal donker geworden en 't weer nog erger dan te voren, toen tot ieders verwondering nog een later gast aankwam. Al een heelen tijd hoorde men uit de verte een wonderlijk geschuifel, dat langzaam nader en nader kwam, tot eindelijk onder den paddenstoel eene slak verscheen, die heel buiten adem was. ‘Dat noem ik loopen!’ riep zij; ‘nog van me leven heb ik me niet zoo gehaast. Je moet weten, dat ik naar 't naaste dorp een brief heb te bezorgen, waar haast mee is. Maar niemand

{==64==} {>>pagina-aanduiding<<}
kan boven zijne krachten gaan, vooral niet als hij zijn eigen huis heeft te dragen. Als de vrinden het toelaten, wil ik hier een paar uurtjes rusten; dan kan ik later weer des te vlugger over weg.’ Niemand had er wat tegen, dat de slak een gemakkelijk plaatsje opzocht. Daar zette zij zich voor haar eigen huisdeur neer, haalde haar breigoed voor den dag en begon te breien. Zoo waren ze dan nu met hun vijven, toen de mier het woord opnam en zei: ‘Waarom zitten we dan hier toch zoo zeurig en vervelen ons, daar we ons toch heel pleizierig den tijd konden korten? Ik heb er eerst aan gedacht, dat we mekaar wat historietjes moesten vertellen, en 'k zou graag zelf de eerste wezen, als ik maar een recht mooi historietje wist. Maar nu is me daar nog wat veel beters te binnen geschoten. Ik zie, dat vrind krekel zijn viool bij zich heeft. Als hij niet al te moe is, zou ik hem wel vriendelijk verzoeken, eens een lustig deuntje op te spelen, waarbij wij dansen kunnen.’ - Dit voorstel van de mier werd door iedereen goed gevonden. De krekel liet zich dan ook niet lang bidden, maar ging dadelijk met zijn viooltje in het midden staan en streek wakker op, terwijl de overigen om hem in 't rond dansten. Alleen de slak danste niet mee. ‘Ik ben dat vlugge ronddraaien niet gewend en word gauw duizelig,’ zei ze. ‘Danst gij echter maar gerust, want ik zit er hier met groot pleizier naar te kijken.’ - De anderen lieten zich dan ook in 't minst niet storen, maar maakten een rumoer, dat men het wel drie stappen ver hooren kon. Maar och, door welk vreeselijk, onverwacht ding werd dat prettig feestje daar op eens gestoord! De paddenstoel, waaronder het vroolijk gezelschap danste, kwam ongelukkig aan eene oude pad toe. Op mooie dagen zat die boven op het dak, zooals de padden doorgaans doen; maar bij slecht weer kroop zij daaronder en lachte er dan wat om, al regende 't ook van Pinkster tot Kerstmis toe.
Deze pad was nu dien namiddag naar 't naaste moeras bij haar nicht op visite geweest en had zich bij die onder de koffie zoo verlaat, dat het zoetjes aan donker geworden was. Nu met den avond kwam zij stilletjes naar huis gekropen; ze had haar breizak over den arm hangen en eene roode paraplu met geelkoperen knop in de hand. Toen ze in haar huis al dat leven hoorde, kroop zij nog zachter en zoo kwam het, dat het jolig volkje daar binnen haar niet eer merkte, voordat zij midden onder hen stond.
Dat was eene onverwachte stoornis. De kever viel van schrik op zijn rug en het duurde vijf minuten, eer hij weer op de been kon komen. Het Sint Janswormpje bedacht te laat, dat het zijn lantaartje had kunnen uitdoen, om in de donkerheid te ontsnappen. De krekel liet midden onder 't spel zijne viool vallen; de mier viel van de eene flauwte in de andere, en zelfs de slak, die anders nog al bedaard is, kreeg erge hartklopping. Ze wist evenwel al spoedig raad: ze

{==65==} {>>pagina-aanduiding<<}
kroop in haar huisje, grendelde de deur achter zich toe en dacht bij zichzelf: ‘Laat nu komen wie wil! Ik heb voor iedereen belet.’
Nu hadt ge echter eens moeten hooren, hoe de pad tegen de arme schepsels uitvoer! ‘Kijk me daar zoo'n leventje 'reis!’ snauwde ze en zwaaide met hare paraplu. ‘Heb je ooit zoo'n troep liederlijk volk bij mekaar gezien? Is 't hier een herberg voor landloopers en muzikanten? Ik zeg maar: men kan geen voet buiten huis zetten, of daar is 't lieve leventje gaande! Pakt nu terstond je boeltje op en maakt dat je wegkomt, of 'k zal je wel anders spreken.’ - Wat zouden ze doen? De arme luidjes dorsten niet eens tegenpruttelen, maar pakten hunne spullen stilletjes bij mekaar, riepen de slak door haar sleutelgat toe, dat ze meekomen moest, en toen ook deze zich klaar gemaakt had, gingen allen samen op het pad. Dat was een treurige uittocht! Voorop 't Sint Janswormpje, om op weg voor te lichten; dan de kever, dan de mier, dan de krekel en heel achteraan de slak. De kever, die eene goede long had, riep van tijd tot tijd: ‘Hei holla, ho, is hier niet ergens eene herberg?’ Maar alle roepen was vergeefs. Toen zij een eind ver waren, merkten zij, dat de slak niet meer bij hen was. Nu riepen allen gezamenlijk het bosch in: ‘Kom, slakje, slakje, haast je wat!’ maar ze kregen geen antwoord. De slak moest wel heel ver achteruit zijn gebleven, dat ze dat roepen niet meer hooren kon. De anderen trokken bedroefd verder en vonden na lang omdwalen onder een boomwortel een tamelijk droog plekje. Daar brachten zij den nacht door in groote onrust en zonder haast een oog toe te doen. Schoon ze er ook al het leven afgebracht hadden, bleef het toch altijd een leelijk avontuur, en allen, die er bij waren, zullen er zeker heel hun leven lang aan denken.


De verdwenen stad.

Vineta behoorde eens tot de grootste en fraaiste steden van geheel Europa. De stadspoorten waren van metaal; de menschen, die er woonden, waren heel, heel rijk, kookten hun eten in puur zilver en gebruikten vorken en lepels van 't zuiverst goud. Daar de inwoners van de stad echter overmoedig en goddeloos werden kwam het tot een treurig einde.
De zee kwam opzetten en de stad zonk weg in de diepte.
Daar in de Oostzee, niet ver van het eiland Wollin, is de stad verzonken. Als de zee rustig is, zien de schippers diep in het water nog de straten en de huizen van een deel van de stad. En op Zondagen, bij recht stille zee, hoort men boven Vineta nog den toon van de klokken, die in de diepte geluid worden.



{==66==} {>>pagina-aanduiding<<}


{== afbeelding 
	
==} {>>afbeelding<<}
    


Klein-Duimpje.

De lieve Heer heeft groote en kleine menschen, reuzen en dwergen geschapen, maar de kleinste van alle dwergen is zeker wel 't zevende zoontje van een mandenmaker geweest, die maar als een duim groot was en daarom door vader en moeder, door zijne zes broeders en alle menschen nooit anders dan Klein-Duimpje werd genoemd. Dat hij van verstand even klein als van lichaam was, kon evenwel geen mensch zeggen; hij had integendeel een heel vluggen en schranderen kop en was in overleg en slimheid al zijne broers verreweg de baas.
Ongelukkig waren zijne ouders heel, heel arm, want mandenmaken en stroovlechten is maar een sobere kostwinning, en toen daarbij nog eens een recht duur jaar kwam, raakten de arme mandenmaker en zijn vrouw in bittere zorg en benauwdheid en wisten niet, hoe ze hunne zeven stumpers, die allen met eene gezonde maag gezegend waren, nog langer wat te eten zouden geven. Eindelijk kwamen op een avond, toen de kinderen al te bed lagen, beide ouders overeen, dat zij de kleinen mee naar het bosch nemen en daar aan hun lot overlaten zouden. Dit was nu zeker wel 't beste middeltje geweest,

{==67==} {>>pagina-aanduiding<<}
om al die kleine slokoppen op eens kwijt te raken, als maar ons Klein-Duimpje, die slimmerd, niet zulke scherpe ooren aan zijn hoofdje had gehad. Die echter sliep niet, zooals zijne broertjes, maar had alles afgeluisterd, wat de ouders samen bespraken. ‘Halt,’ dacht hij, ‘nu moet ik dan mijn beetje verstand goed gebruiken, of die wandeling morgen bekomt ons slecht!’ En daarop lag hij den ganschen nacht te overleggen, wat hij doen moest, om zichzelf en zijne broeders uit den nood te helpen.
Toen de morgen kwam en de kinderen zich voor de deur bij de beek gingen wasschen, stak Klein-Duimpje niet eens de vingers in 't water, doch haastte zich maar, zijne kleine zakken met witte keisteentjes vol te stoppen. Aan zijne broers verklapte hij van wat hij had afgeluisterd geen enkel woord. Hierop gingen vader en moeder op weg naar het bosch, namen de kinderen mee, en nu liet Klein-Duimpje het eene keisteentje na het ander langs den weg vallen, wat niemand merkte, omdat hij, als de jongste, kleinste en zwakste, altijd de achterste van den troep bleef. Dit waren de ouders van vroeger wel al gewoon, zoodat zij nu ook volstrekt geen erg hadden. Nadat zij nu heel diep in het bosch gekomen waren, moesten de kinderen hout gaan rapen, en terwijl die daarmee bezig waren, maakten de ouders, dat ze stilletjes wegkwamen. De kinderen merkten dit eerst niet, doch toen zij eindelijk op al hun roepen geen antwoord kregen, begonnen zij om 't hardst te huilen en te jammeren, terwijl Klein-Duimpje alleen bedaard bleef en lachte en zei: ‘Komt, jongens, huilt maar niet zoo; we zullen den weg alleen wel vinden.’ En nu gingen ze samen op het pad. Ditmaal echter ging Klein-Duimpje voorop en niet achteraan; hij keek maar al naar de witte keisteentjes, en zoo vond hij zonder de minste moeite den weg.
Toen de mandenmaker en zijne vrouw zonder kinderen thuis kwamen, werden ze onverwachts uit den nood geholpen. Hun buurman betaalde eene oude schuld, waarop zij niet meer gerekend hadden, en daarvoor werd nu dadelijk eten en drinken gekocht. Nu echter kwam ook spoedig het berouw, dat ze de kinderen verstooten hadden, en de vrouw begon te jammeren: ‘Och lieve hemel, hadden we nu de kinderen toch maar niet in het bosch gelaten! Och, hadden we nu onze zeven arme schapen maar weerom!’ - ‘Wees maar gerust, moeder, hier zijn we al!’ riep Klein-Duimpje, die met zijne broertjes al om 't hoekje van de deur stond en moeders weeklacht gehoord had. ‘Daar zijn we al!’ riep hij en meteen kwamen de kleine mandenmakertjes de kamer binnenstormen, een, twee, drie, vier, vijf, zes..... alle zeven. Hunne hongerige magen hadden ze ook weer meegebracht, en dat ze de tafel rijkelijk bezet vonden, beviel hun heel niet slecht. De terugkomst der kinderen veroorzaakte groote blijdschap, en nu werd, zoo lang het geld reikte, een leven van vroolijk Fransje geleid.

{==68==} {>>pagina-aanduiding<<}

Dit kon echter niet lang zoo duren, en spoedig zag het er bij den mandenmaker in huis weer ellendig uit: in de keuken regeerde de armoede, in de broodkast de nood, in den kelder 't gebrek. Toen kwamen de ouders op nieuw overeen, de kinderen naar het bosch te brengen en hen daar aan hun lot over te laten. Daar dit plan 's avonds weer hardop tusschen vader en moeder besproken werd, zoo hoorde Klein-Duimpje ook weer alles, woord voor woord, en wist nu dadelijk, wat hij doen zou.
Den volgenden morgen werden de kinderen heel vroeg gewekt; maar ze mochten zich niet aan de beek wasschen, en toen Klein-Duimpje weg wou sluipen, om weer keisteentjes te zoeken, o wee! daar zat de deur op slot en ons manneke was veel te klein, om den grendel te kunnen wegschuiven. Hij dacht zich nu echter wel anders te helpen, stak brood in zijn zak, strooide daarvan kruimeltjes langs den weg en hoopte, dat die hem weer te recht zouden brengen.
Nu ging alles net als de eerste maal, alleen met het onderscheid, dat Klein-Duimpje den weg niet weervond, omdat de vogeltjes alle kruimeltjes hadden opgegeten. Zoo was goede raad duur, en de broertjes begonnen weer te huilen, alsof ze vermoord zouden worden. Zij dwaalden door het bosch rond, tot het donker werd, en hielden maar niet op, te jammeren en te kermen. Alleen ons Klein-Duimpje bleef bedaard en gaf den moed niet verloren. Dien nacht sliepen zij onder een boom op het zachte mos, en zoodra het dag werd, klauterde onze kleine man in dien boom op, om een ruim uitzicht te hebben. Eerst zag hij niets dan groen en gebladert, maar eindelijk ontdekte hij toch het dak van een klein huis, hield de richting daarvan goed in zijn hoofd, liet zich naar beneden glijden en stapte toen wakker voor zijne broertjes uit. Na veel gehaspel met dichte struiken, distels en doornheggen zagen allen het huisje door het groen heen kijken, gingen er getroost op aan en tikten bescheiden op de deur. Daar kwam eene vrouw buiten. Klein-Duimpje verzocht heel vriendelijk, hen toch binnen te laten; ze waren verdwaald geraakt en wisten niet, waarheen. De vrouw riep: ‘Och arme kindertjes!’ en liet alle zeven dadelijk binnen, maar zei hun tegelijk ook, dat zij in het huis van een wildeman waren, die bijzonder graag kleine kinderen at. De kinderen trilden van schrik, toen zij dit hoorden; ze hadden zoo dolgraag zelven wat te eten gehad, en nu te worden opgegeten - dat was een leelijk ding! De vrouw was evenwel goed en meelijdig, stopte de kleinen weg en gaf hun ook wat te eten. Kort daarna hoorde men voetstappen en werd hard op de deur gebonsd. Dat was natuurlijk geen mensch anders dan de wildeman. Deze zette zich aan tafel om te eten, liet wijn brengen en snoof en snuffelde, alsof hij wat bijzonders rook, tot hij eindelijk zijne vrouw toeriep: ‘Ik ruik menschenvleesch.’ De vrouw

{==69==} {>>pagina-aanduiding<<}
wou hem dat uit het hoofd praten, maar dat lukte haar niet, want hij stond op en begon rond te zoeken. Op eens liet hij een gruwelijk lachen hooren. Nu had hij de stumperds gevonden en haalde den een na den ander uit hun schuilhoek voor den dag. Arme

{== afbeelding 
	
Klein-Duimpje en zijn broertjes in het bosch en bij den menscheneter.
==} {>>afbeelding<<}
    

kinderen! Ze stonden stijf van schrik. De wildeman wou terstond zijn lang mes gaan slijpen en besloot eerst na lang bidden en smeeken van zijne vrouw, hen nog een tijd lang in 't leven te laten en terdeeg te voeren, omdat zij, en vooral Klein-Duimpje, toch nog zoo ontzettend mager waren. Zoo liet de booze man zich eindelijk bepra-
{==70==} {>>pagina-aanduiding<<}
ten. De kinderen werden dus te bed gebracht en wel in dezelfde kamer, waar op een groot bed ook de zeven dochtertjes van den wildeman sliepen, die even oud waren als de zeven zoontjes van den mandenmaker. Die leelijke dochtertjes hadden ieder een gouden kroontje op het hoofd. Zoodra nu de vrouw van den wildeman weggegaan was en al de anderen vast sliepen, stond Klein-Duimpje heel zachtjes op, nam Wildemans zeven dochtertjes stilletjes hare gouden kroontjes van het hoofd en zette die zich-zelf en zijne broertjes op, waarna hij de oude slaapmutsen, die hij en zijne broers gedragen hadden, weer op 't hoofd van de zeven wildemansdochtertjes zette. Ondertusschen zat de oude reus nog altijd aan zijn maaltijd en dronk daar veel wijn bij. Toen hij daar eindelijk mee klaar was, kwam de booze lust naar menschenvleesch weer bij hem op, zoodat hij zijn mes nam en naar de slaapkamer ging, om de vreemde kindertjes nu toch dadelijk maar te slachten. De wildeman tastte in de slaapkamer in het donker rond, tot hij tegen een bed aanstiet. Daar voelde hij naar de hoofden, en toen hij met zijne handen aan de kroontjes kwam, dacht hij: ‘Halt, halt, dat zijn mijne dochters! Daar had ik bij vergissing haast de verkeerden gepakt.’
Nu strompelde hij naar het ander bed, en toen hij daar de nachtmutsjes voelde, sneed hij zijne zeven dochtertjes den hals af. Hierop ging hij op zijn eigen bed liggen en was dadelijk in slaap. Zoodra hij hem hardop hoorde snurken, schudde Klein-Duimpje nu zijne broertjes wakker, sloop met die het huis uit en wou zich gauw verbergen in het bosch. Daar zij echter niets van den weg wisten, raakten zij spoedig aan het dwalen en wisten geen raad meer van angst en benauwdheid.
Al vroeg in den morgen werd de wildeman wakker en zei tot zijne vrouw: ‘Haast je, vrouw, en maak mij de jonge konijntjes van gisteren te recht.’ - ‘Wat meent gij daarmee?’ vroeg de vrouw. - ‘Wel, de zeven vreemde jongetjes, die ik gisteren avond geslacht heb,’ bromde de reuzeman. Toen ging de vrouw vol angst naar de slaapkamer, om de kleinen te wekken. Nu kunt ge begrijpen, hoe ze schrikte, toen zij daar hare eigen dochtertjes dood vond liggen. 't Was akelig, om aan te zien. Daar zij den wildeman te lang wegbleef, kwam deze eindelijk zelf eens kijken en zag toen, wat ongeluk hij had aangericht. Hij werd woedend en trok zijne zevenmijlslaarzen aan, waarmee hij met zeven stappen een paar uren gaans afleggen kon. Spoedig zagen de zeven broertjes hem van verre over berg en dal aankomen en waren doodsbenauwd; maar Klein-Duimpje verborg zich met hen in een hol in eene groote rots. Toen de wildeman bij die rots kwam, ging hij liggen, om een poosje uit te rusten. Spoedig sliep hij in en snurkte, alsof er een stormwind woei. Nu kwam Klein-Duimpje voor den dag kruipen, trok den wildeman de zevenmijls-
{==71==} {>>pagina-aanduiding<<}
laarzen van de voeten en trok die zelf aan. Gelukkig pasten die laarzen aan elken voet, groot of klein. Klein-Duimpje pakte met iedere hand een zijner broertjes, aan deze grepen zich de overigen vast, en zoo ging het in vliegende vaart, half door de lucht, voort. De ouders waren uiterst verbaasd, toen alle zeven daar weer behouden aankwamen. Klein-Duimpje hield zich echter niet lang bij hen

{== afbeelding 
	
Klein-Duimpje trekt den reus de zevenmijls-laarzen uit.
==} {>>afbeelding<<}
    

op, maar zei: ‘Hier zijn de zes; geeft hun nu wat beter den kost. Ik heb hier een paar flinke laarzen en zal voortaan wel voor mijn eigen onderhoud zorgen.’ Terwijl hij dit zei, deed hij weer een stap, stond heel in de verte op een hoogen berg en was een ommezien later voor goed verdwenen.
Later heeft Klein-Duimpje met zijne laarzen zijn fortuin gemaakt; hij heeft op zijne verre reizen veel heeren gediend en meer wonder-
{==72==} {>>pagina-aanduiding<<}
baarlijke avonturen beleefd, dan ik hier in tien avonden zou kunnen vertellen. Van den boozen wildeman heeft men in 't vervolg nooit iets weer gezien of gehoord, en tegenwoordig zijn er geen wildemans meer, daar geen koning of prins zulk volk langer in zijn land wil dulden.



De aster.

Een lief klein jongske sluimerde in den tuin, midden onder geurige bloemen. Daar had hij een wonderschoonen droom. Hij droomde, dat drie engelen in de gedaante van jonge knapen tot hem neerdaalden. En hij sprak met hen en liet hun al die mooie bloemen zien. Vervolgens gaf hij ieder een fraai ruikertje en zei tot hen: ‘Als gij morgen weer uit den hemel neerkomt, moet gij mij hiervoor een ander ruikertje van daar boven meebrengen. O, in den hemel moet gij toch wel veel schooner bloemen hebben, dan wij hier op aarde.’ - ‘Die hebben wij ook,’ antwoordde een engel; ‘maar we kunnen ze niet naar beneden brengen. Ziet gij de sterren aan den hemel blinken? Dat zijn de bloemen des hemels. Ze zijn niet in aarde, maar in het oneindig luchtruim geplant, en ze voeden zich niet van zonnestralen maar van Gods oogenlicht. Daarom bloeien en lichten zij ook zoo heerlijk, dat bij hare pracht en haar glans geen bloem en niets op aarde te vergelijken is. Kan ik ook geen ster in den hemelhof voor u afplukken, toch wil ik morgen een klein, klein korreltje van zulk een bloem meebrengen. Dat willen we in de aarde zaaien en dan zien, wat er uit wordt.’ De engelen verdwenen hierop.
En den volgenden morgen kwamen zij terug en brachten een helder blinkend korreltje. Dat plantten zij in de aarde en begoten zij iederen morgen en avond met frisch water. En ons jongske vertelde aan alle kinderen in het dorp, dat hij in zijn tuintje eene ster had gezaaid. En de kinderen kwamen alledag, om te zien, of de ster nog niet opkomen wou. - En zie, daar vertoonde zich in den herfst eene mooie, bonte bloem van ronde gedaante, en die had rondom veel smalle blaadjes en leek net als eene fraaie ster. De kinderen kwamen dagelijks toe, om naar de bloem te zien, en zij gaven haar den hemelschen naam van aster; want aster beteekent in onze taal eene ‘ster.’
Zoo heeft het kleine jongske gedroomd, en vindt ge niet, dat dat wel een liefelijke droom was?

{==t.o. 72==} {>>pagina-aanduiding<<}




{==t.o. 73==} {>>pagina-aanduiding<<}


{== afbeelding 
	
Goeverneur, Sprookjes.


Nijmegen, AE. Timmerman.


De wilde Zwanen.
==} {>>afbeelding<<}
    



{==73==} {>>pagina-aanduiding<<}

De wilde zwanen.

Ver van hier, daar, waar de zwaluwen heenvliegen, als wij winter hebben, woonde een koning, die elf zoons en éene dochter had. Die elf prinsen gingen met de ster op de borst en de sabel op zij naar school; ze schreven met diamanten griffels op gouden leien en leerden even goed van buiten, als zij lazen. Hunne zuster Lisa zat op een klein bankje van spiegelglas en had een prentenboek, dat zoo duur was, dat men er eene gansche stad voor had kunnen koopen. - Ja, die kinderen hadden het opperbest; maar dat zou niet blijven zoo.
Hun vader, die nog heel niet oud was, nam ongelukkig een booze koningin in huis, die de arme kinderen geen zier lief had. Op den eersten dag al konden deze dat merken. Ze speelden namelijk: We krijgen visite; maar in plaats van dat ze, als vroeger, gebak en gebraden appels kregen, gaf de stiefmoeder hun zand in een kommetje en zei hun, dat ze nu maar net doen moesten, alsof er wat te happen was.
Eenige dagen later bracht zij de kleine Lisa op het land bij een boer; ook duurde het niet lang, of ze maakte den koning zoo veel kwaad van de arme prinsen wijs, dat hij zich haast heelemaal niet langer om die bekommerde.
‘Vliegt de wijde wereld in en zoekt je zelven den kost!’ zei de ondeugende koningin; ‘vliegt als groote vogels, zonder stem!’ Maar zij kon het toch niet zoo erg maken, als zij zelf graag wou; de prinsen werden in elf heerlijke zwanen veranderd. Met een wonderlijken kreet vlogen zij door het raam van 't paleis naar buiten en trokken over park en bosch voort.
Het was nog vroeg in den morgen, toen zij dáar voorbij kwamen, waar zuster Lisa in de kamer van den landman lag en sliep. Hier zweefden zij boven het dak, rekten hunne lange halzen en sloegen met de vleugels, maar niemand hoorde of zag dat; zij moesten weer verder, hoog naar de wolken op, de wijde, wijde wereld in, en zoo vlogen zij heen naar een donker bosch, dat zich tot aan een groot water uitstrekte.
De arme, kleine Lisa daar bij den landman in huis dacht vaak aan hare elf broeders, doch kon toch maar niet tot hen komen. De eene dag ging net als de andere voorbij. Als de wind door de groote rozestruiken, die voor het huis stonden, streek, fluisterde die de rozen toe: ‘Wie kan schooner zijn dan gij?’ maar de rozen schudden het hoofd en zeiden: ‘Lisa is dat!’ En als de oude boerenvrouw op Zondag voor de deur zat en in haar gezangboek las, dan sloeg de wind de bladen om en zei tot het boek: ‘Wie kan vromer zijn dan gij?’ - ‘Lisa is dat!’ zei het gezangboek, en wat de rozen en het gezangboek zeiden was waar ook.

{==74==} {>>pagina-aanduiding<<}

Toen Lisa vijftien jaren telde, werd zij naar huis gehaald. De koningin zag echter pas, hoe schoon het kind was, of zij werd in haar hart nijdig en venijnig boos, en zij had haar graag in een wilden zwaan veranderd, zoo als de broeders ook, maar dat durfde zij niet, daar de koning toch zijne dochter zien wou.
Den volgenden morgen ging de koningin in het bad, nam drie padden, kuste die en zeide tot de eene: ‘Ga op Lisa's hoofd zitten, als ze in 't bad komt, opdat zij zoo dom worde, als jij bent.’ Tot de andere zeide zij: ‘Kruip op haar voorhoofd, dat zij leelijk worde als jij!’ en tot de derde: ‘Rust op haar hart, dat zij boos van gemoed worde en daarvoor pijn lijde.’ Hierop zette zij de padden in het helder water, dat dadelijk eene groene kleur kreeg. Toen nu Lisa in het bad stapte en onderdook, kroop de eene pad boven op haar hoofd, de tweede op haar voorhoofd en de derde op hare borst; maar Lisa scheen dat heel niet te merken; toen zij zich oprichtte, dreven drie roode maankopbloemen op het water. Als de dieren niet venijnig en betooverd waren geweest, dan waren zij rozen geworden; maar bloemen werden ze toch, omdat ze op Lisa's hoofd en hart gerust hadden; want deze was zoo vroom en onschuldig, dat de tooveres geen macht over haar had.
Toen wreef de booze koningin haar met walnotensap in, om haar heelemaal bruin te maken, bestreek haar 't gansche gezicht met stinkende zalf en borstelde haar het heerlijke haar in de war, zoodat de schoone Lisa niet meer te herkennen was. Zoo herkende haar dan ook niemand, zelfs de vader niet, die haar uit de kamer wegjoeg; alleen de kettinghond en de zwaluwen herkenden haar; maar dat waren dan ook maar stomme beesten, die niets verklappen konden.
Nu schreide de arme Lisa en verlangde naar hare broeders. Zij ging in groote bedruktheid heimelijk uit het paleis weg en liep een vollen dag en een vollen nacht, tot diep in het groote bosch. Waarheen zij ging, wist zij zelve niet; ze wou alleen maar hare broeders zoeken en vinden. Daar zij zoo vermoeid en in het bosch verdwaald was - want het werd weer nacht - legde zij zich op het zachte mos neer, deed haar avondgebed en sliep in. Zij droomde van hare broeders, hoe zij als kinderen blij en gelukkig met elkaar geleefd, hoe zij gespeeld, in prentenboeken gekeken en op de gouden lei geschreven hadden; en zij lazen en schreven weer en waren weer gelukkig. - Toen zij wakker werd, stond de zon al hoog; zij kon die wel niet zien, want de hooge boomen breidden hunne takken uit; maar boven in de toppen speelden de zonnestralen als een wapperend gouden weefsel. Er was een verwonderlijke geur in het bosch en de vogels kwamen vertrouwelijk op Lisa's schouders zitten. Zij hoorde het water ruischen en ging er heen. 't Waren veel kleine beekjes, die in een meer uitliepen, dat zoo effen en helder was, dat men

{==75==} {>>pagina-aanduiding<<}
zich er in kon spiegelen. Zoodra zij haar eigen aangezicht in den waterspiegel zag, schrikte zij, zoo bruin, vuil en leelijk was dat; maar toen zij zich wiesch, kwam de blanke huid weer voor den dag. Nu baadde zij zich heelemaal, en een schooner koningskind dan zij werd in deze wereld niet gevonden. - Nadat zij zich weer aangekleed en haar lang haar gevlochten had, ging zij naar de heldere beek, dronk uit de holle hand en wou dieper het bosch in, zonder zelf te weten waarheen. Zij dacht aan hare broeders en aan den lieven Heer, die haar zeker niet zou verlaten. Zij at van de wilde boschappels, waar zij die aan een boom vond, en steunde de zwaar beladen takken; vervolgens dwaalde zij naar het donkerste deel van het bosch af.

{== afbeelding 
	
Lisa aan het strand.
==} {>>afbeelding<<}
    

Daar, was het zoo stil, dat zij haar eigen voetstappen hoorde; niet éen vogel was daar te zien, niet éen zonnestraal kon door de zware, dichte boomtakken dringen. Zij wandelde hier in eene eenzaamheid, gelijk zij vroeger nooit had gekend.
De nacht was donker, geen sterretje keek tusschen de bladeren door, geen glimwormpje lichtte in het mos. Bedroefd legde zij zich neer, om te slapen. Daar op eens verbeeldde zij zich echter, dat in de boomtakken eene opening kwam, en dat de goede God met vriendelijke oogen op haar neerzag; en kleine engelen zagen over zijn hoofd heen en onder zijne armen door. Toen het morgen werd

{==76==} {>>pagina-aanduiding<<}
en Lisa ontwaakte, wist zij niet, of zij dat alles had gedroomd dan of het werkelijkheid geweest was.
Zij was slechts eenige passen ver gegaan, toen haar een oud vrouwtje met bessen in haar mandje tegenkwam; dat gaf haar daar een handvol van. Lisa vroeg, of zij niet elf prinsen door het bosch had zien rijden.
‘Neen,’ zeide de oude; ‘maar ik zag gisteren elf zwanen met gouden kroontjes op den kop de rivier afzwemmen.’ En zij bracht Lisa een stuk verder, tot zij aan een kronkelend beekje kwamen. Hier nam Lisa afscheid van de oude en volgde den loop van het beekje, tot dit zich in een groot open water uitstortte.
De volle heerlijke zee lag voor het jonge meisje; maar niet éen zeil was daarop te zien, niet éene boot vertoonde zich; hoe zou zij dus verder voortkomen? Op het aangespoelde zeegras lagen elf witte zwaneveeren en op ieder een waterdroppel; was dat dauw of waren dat tranen? Dit wist zij niet. Zij raapte die zwaneveeren zorgvuldig op. Ofschoon het zoo eenzaam aan het strand was, bood toch de zee eene eeuwige afwisseling aan, ja in eenige weinige seconden meer, dan men op de zoete meren in een jaar zien zal. Kwam eene groote, zwarte wolk, dan was het, alsof de zee zeggen wou: Ik kan ook donker zien; en dan blies de wind en de golven keerden het witte naar buiten; doch waren de wolken rood en sliepen de winden, dan was de zee een rozeblad gelijk; maar zelfs als zij scheen te rusten, was zij in zachte beweging.
Toen de zon onderging, zag Lisa elf wilde zwanen met gouden kroontjes op den kop naar het land toevliegen. Zij zeilden de een achter den ander, zoodat het als een lang wit lint leek. Nu klom Lisa bij de hoogte op en verborg zich achter een struik. De zwanen vielen dicht bij haar neer en klapwiekten met hunne groote witte vlerken. - Zoodra de zon echter geheel in het water was weggezonken, vielen de zwaneveeren plotseling af en stonden elf schoone prinsen, Lisa's broeders, voor haar. Lisa gaf een luiden gil, want ofschoon zij zeer veranderd waren, wist en voelde zij toch, dat zij het moesten zijn; - zij sloot hen in hare armen en noemde hen bij hunne namen. Ook de broeders gevoelden zich gelukkig, toen zij hunne kleine zuster zagen, en spoedig hadden zij nu begrepen, hoe boos hunne stiefmoeder tegen hen allen geweest was.
‘Wij broeders,’ zeide de oudste, ‘vliegen als wilde zwanen zoo lang de zon aan den hemel staat; zoodra die onder is, krijgen wij onze menschelijke gedaante terug, en daarom moeten wij altijd oppassen, dat wij tegen zonsondergang eene rustplaats voor de voeten vinden; want vliegen wij om dien tijd hoog in de lucht, dan moeten wij als menschen in de diepte neerstorten. Wij wonen in een schoon land ginder ver over het water; maar de weg daarheen is ver en er is nergens een eiland, waarop wij overnachten kunnen. Alleen

{==77==} {>>pagina-aanduiding<<}
eene eenzame klip steekt midden uit zee op, maar is pas zoo groot, dat wij er dicht op elkander uitrusten kunnen. Bij sterk bewogen zee spat het schuim hoog over ons heen maar toch danken wij God, dat wij deze toevlucht hebben, want zonder dit eilandje konden wij nooit ons lieve vaderland bezoeken. Tot onze vlucht hebben wij telkens twee van de langste dagen van het jaar noodig. Slechts eens in het jaar is 't ons vergund, ons vaderland te begroeten; elf dagen kunnen wij dan hier blijven en over het groote bosch heen vliegen tot wij het geboorteslot zien, waarin onze vader woont, en den grooten kerktoren, waarnaast onze echte moeder begraven ligt. Dan komt het ons voor, alsof boomen en struiken met ons verwant waren, want wij zien de wilde paarden over de steppe loopen, gelijk wij dat in onze kindsheid hebben gezien; en de kolenbrander zingt nog de oude liedjes, waarnaar wij als kinderen dansten. Ja, hier is ons vaderland, hier voelen wij ons heengetrokken, en hier hebben we u, lieve zuster, gevonden. Twee dagen kunnen wij nog hier blijven; dan moeten wij weg over de zee naar een heerlijk land, dat echter niet ons vaderderland is. Hoe nemen wij u mee? Wij hebben noch schip noch boot.’
En de broeders hielden lang raad en spraken daar den ganschen nacht over; slechts weinig uren brachten zij in slaap door. Tegen den morgen, toen de zwanenvleugels der broeders bij 't opkomen der zon boven haar ruischten, werd Lisa wakker. De broeders vlogen in groote kringen in de hoogte en verdwenen in de verte; maar de jongste bleef achter, legde zijn kop op haar schoot, en zij streelde zijne vlerken. Met den avond kwamen de anderen terug, en toen de zon was ondergegaan, stonden die in hunne natuurlijke gestalte voor haar.
Zij spraken: ‘Morgen vliegen wij van hier weg en kunnen voor den afloop van een jaar niet terugkeeren; maar u kunnen we niet zoo verlaten. Hebt ge moed, om mee te komen? Onze vleugels zullen sterk genoeg zijn, om met u over zee te vliegen.’
‘Ja, neemt mij mee!’ zeide Lisa.
Den geheelen nacht besteedden zij, om uit leningen wilgebast en taai riet een groot, sterk net te vlechten. Hier legden zij Lisa in, en toen de zon opging en de broeders in wilde zwanen veranderden, grepen zij dat met met hunne snavels en vlogen met hunne lieve zuster, die nog sliep, hoog naar de wolken op. De zonnestralen vielen haar recht op het gezicht, en daarom vloog een der zwanen boven haar hoofd, opdat zijne breede vleugels haar tegen het steken der zon beschutten zouden.
Toen Lisa wakker werd, waren zij al ver van het land verwijderd; zij meende te droomen, zoo wonderlijk kwam het haar voor, hoog door de lucht over de zee te worden gedragen. Aan hare zijde lag een tak met heerlijke bessen en een bos smakelijke wortels, welke haar jongste broeder voor haar opgezocht en daar

{==78==} {>>pagina-aanduiding<<}
neergelegd had. Zij lachte hem dankbaar toe, want zij herkende hem; hij was het, die boven haar hoofd vloog en haar beschutte met zijne vlerken. - Spoedig waren zij zoo hoog, dat het grootste schip, dat onder hen heen zeilde, een witte meeuw scheen te zijn, die op het water lag. Een groote wolk stond achter hen; dat was een hooge berg, en op dezen zag Lisa hare eigen schaduw en die der elf zwanen, zoo reusachtig groot vlogen zij daar. Den geheelen dag stoven zij zoo als een suizende pijl door de lucht; maar 't ging toch langzamer dan gewoonlijk, daar zij nu hunne zuster hadden te dragen. Een onweder kwam op; de avond naderde; angstig zag Lisa de zon dalen, en nog was de eenzame klip in zee niet te zien; het kwam haar voor, dat de zwanen sterker slagen met de vleugels deden. Och, 't was hare schuld, dat zij niet snel genoeg vooruit kwamen! Als de zon ondergegaan was, moesten hare broeders in menschen veranderen, in zee neerstorten en verdrinken. Nu zond zij uit het diepste van haar hart een gebed tot God op; maar nog was geen klip te zien. De zwarte wolk kwam nader, de windrukken kondigden een storm aan, bliksem volgde op bliksem.
Nu was de zon aan de rand van de zee, Lisa's hart beefde - daar schoten de zwanen neer, zoo snel, dat zij meende te vallen - maar nu zweefden zij weer. De zon was onder het water; nu zag zij eerst de kleine klip onder zich; die leek niet grooter, dan of zij een zeehond was, die den kop boven water stak. De zon zonk snel, nu leek die nog maar een ster - daar raakte haar voet den grond. De zon ging uit als de laatste vonk in brandend papier. Arm in arm zag zij de broeders om haar staan; doch meer plaats, dan juist voor die en voor haar was er ook niet. De zee sloeg tegen de klip en spatte er als schuim over heen; de hemel stond al voortdurend in vuur, en slag op slag rolde de donder; maar zuster en broeders hielden elkaar stevig bij de handen vast en zongen psalmen, waaruit zij troost en moed putten.
In de morgenschemering was de lucht helder en stil. Zoodra de zon opging, vlogen de zwanen met Lisa van het eiland weg. De zee stond nog hol. Toen zij hoog in de lucht waren, leek het, alsof het witte schuim op de donkergroene zee millioenen zwanen waren, die op het water zwommen. O, wat kreeg Lisa op deze reis niet al te zien! En wat angst had zij uit te staan! Eindelijk echter ontdekte zij het wezenlijke land. Daar verhieven zich de heerlijke blauwe bergen met cederbosschen, steden, dorpen en sloten. En gelukkig kwamen zij aan. Lang, voordat de zon onderging, zat Lisa op eene rots voor een groot hol, dat met fijne groene slingerplanten begroeid was, die het als eene fluweelen behangsel bekleedden.
‘Nu willen wij zien, wat gij dezen nacht hier droomt,’ zeide de jongste broeder en wees haar de slaapkamer.

{==79==} {>>pagina-aanduiding<<}

‘De hemel geve, dat ik droom, hoe ik u verlossen kan!’ zeide zij. En vurig bad zij God om hulp, ja zelfs in den slaap ging zij voort met bidden. Toen verbeeldde zij zich, hoog door de lucht te vliegen, en daar kwam haar eene fee tegemoet, schoon en blinkend, en toch leek zij sprekend op de oude vrouw, die haar in het bosch bessen gegeven, en die haar van de zwanen met gouden kronen op het hoofd gezegd en haar den naasten weg naar het water gewezen had.
‘Uwe broeders kunnen verlost worden,’ zeide zij; ‘maar hebt gij moed en volharding? Zult gij schrik, angst en pijn willen verduren? Ziet gij de brandnetels, die ik in mijne hand houd? Van diezelfde soort groeien vele rondom het hol, waarin gij slaapt; maar alleen die en dan die op de graven op het kerkhof groeien zijn dienstig, onthoudt dat, en die moet gij plukken, ofschoon ze u de hand vol blaren branden. Trap de netels met uwe voeten, dan krijgt gij vlas. Daarmee moet ge elf pantserhemden met lange mouwen vlechten; als ge deze over de elf zwanen werpt, zal de betoovering wijken. Maar bedenk wel, dat ge van het oogenblik, waarop gij dat werk begint, tot dat het volbracht is, al mochten er ook jaren over verloopen, niet spreken moogt. Het eerste woord, dat ge spreekt, dringt uw broeders als doodende dolken in het hart. Aan uwe tong hangt hun leven. Onthoud dit alles goed!’ En tegelijk raakte zij hare hand met de netels aan; dat brandde als gloeiend vuur. Lisa werd wakker. Het was helder dag en dicht bij haar lag een brandnetel, als die, welke zij in den droom gezien had. Toen viel zij op haar knieën, dankte den goeden God en ging het hol uit, om terstond haar zwaar werk te beginnen.
Zij tastte wakker in de leelijke brandnetels, die haar groote blaren aan handen en armen brandden; doch dat wilde zij gaarne lijden, als zij haar lieve broeders maar verlossen kon. Zij stampte iedere netel met hare bloote voeten en vlocht toen het groene vlas. Toen de broeders met zonsondergang kwamen en de zuster zoo stom vonden, schrikten ze niet weinig en geloofden al, dat dit eene nieuwe betoovering van de booze stiefmoeder was; doch toen zij Lisa's handen zagen, begrepen ze, wat die voor hen deed, en de jongste broeder schreide, en waar zijne tranen vielen, daar voelde zij geen pijn meer en gingen de heete blaren weg.
Nu trof het, dat de koning van dat land op een dag in deze streek jaagde en Lisa in haar hol ontdekte. Hij werd door haar gezicht geheel betooverd, want nooit had hij een zoo schoon meisje gezien. Daarom sprak hij: ‘Hoe zijt gij hierheen gekomen, gij heerlijk kind?’ Lisa schudde het hoofd en verborg hare roode handen, die geheel vol blaren waren, onder haar schort. ‘Kom met mij,’ zeide de koning, ‘hier moogt gij niet blijven; zijt ge zoo goed, als ge schoon zijt, dan wil ik u kleeden in zijde en fluweel, u eene gouden kroon

{==80==} {>>pagina-aanduiding<<}
op het hoofd zetten en ge zult wonen in mijn rijkste slot.’ En meteen tilde hij haar op zijn paard. Zij weende en wrong de handen; maar de koning zeide: ‘Ik wil enkel uw geluk; ge zult me daar eens voor danken,’ en toen jaagde hij met haar heen door het gebergte, en de jagers, die bij hem waren, jaagden achter hem aan.
Toen de zon onderging, lag de schoone koningsstad met kerken en koepels voor hen, en de koning bracht haar in het slot, dat met groote pracht versierd was; doch zij had geen oogen daarvoor, maar treurde en weende. Geduldig liet zij zich koninklijke kleederen aanleggen, parels in hare lokken vlechten en handschoenen over de verbrande vingers trekken.
Nu zag zij er zoo betooverend schoon uit, dat allen zich diep voor haar neerbogen. De koning noemde haar zijne bruid, alhoewel de aartsbisschop het hoofd schudde en fluisterde, dat het schoone boschmeisje, dat des konings oogen verblindde en zijn hart aantrok, zeker eene heks moest zijn. De koning echter luisterde daar niet naar, liet de muziek opspelen en deed alles, om haar op te vroolijken; maar geen lachje kwam op hare lippen, ze bleef zwijgend en stom. De koning wees haar ook de kamer, waarin zij wonen zou; die was met kostelijke groene behangsels versierd en geleek in alles de grot, waarin zij gedroomd had. Op den vloer lag de bundel vlas, dien zij uit de netels gesponnen had, en aan den zolder hing het pantserhemd, dat al klaar gevlochten was; dit alles had een jager op bevel des konings mee naar het slot genomen. ‘Hier kunt ge u in uwe vroegere woning terug droomen,’ zeide de koning; ‘nu, te midden van al deze pracht, zal 't u genoegen doen, aan dien tijd terug te denken.’
Toen Lisa dit zag, was zij in den grond van haar hart dankbaar; een lachje speelde om haar mond en zij kuste den koning de hand. Hij echter drukte haar aan zijne borst en liet door 't luiden van alle kerkklokken de aanstaande bruiloft aankondigen. Nu fluisterde de aartsbisschop booze woorden in 's konings oor; doch die drongen niet in zijn hart; de bruiloft moest gevierd worden. En zoo werd het schoone stomme meisje uit het bosch de koningin des lands. De aartsbisschop zelf moest haar de kroon op het hoofd zetten, en hij drukte uit nijdigheid haar den nauwen ring zoo vast op het voorhoofd neer, dat het pijn deed; maar zij gaf om geen lichamelijke pijn, daar de bezorgheid over hare broeders haar te zwaar op het hart lag. Haar mond bleef stom; een enkel woord zou haren broeders het leven hebben gekost; maar in hare oogen stond innige liefde voor den goeden jongen koning te lezen, die alles deed, om haar op te beuren. Zij kreeg hem dan ook van dag tot dag meer lief; en ach, hoe gaarne zou hij hem haar leed geklaagd en hem alles toevertrouwd hebben! Dat mocht zij evenwel niet doen; stom moest zij haar werk volbrengen. Daarom bleef zij 's nachts in hare kamer en vlocht het

{==81==} {>>pagina-aanduiding<<}
eene pantserhemd na het ander; maar toen zij het zevende begon, had zij geen vlas meer. Wat moest zij nu aanvangen? Zij moest zelf naar het kerkhof gaan, om nieuwe brandnetels te halen.
‘Ach, wat is de pijn in mijne vingers tegen het lijden, dat mijn hart verduurt!’ dacht zij. ‘De hemel zal zijne hand niet van mij aftrekken.’ Met een angst, alsof zij eene booze daad voorhad, sloop zij in een helderen nacht den tuin door en ging door de lange lanen en langs de eenzame straten naar het kerkhof. Daar zag zij op een der breedste lijksteenen een troep leelijke heksen zitten, die er schrikbarend uitzagen en gruwelijke dingen volbrachten. Lisa moest dicht bij die langs en zij keken haar met grimmige oogen aan; doch zij bad in stilte, plukte van de brandende netels en sloop daarmee naar het paleis terug.
Eén mensch echter had haar gezien: de aartsbisschop, die wakker bleef, als anderen sliepen. Nu meende hij toch zeker te weten, dat het met de koningin niet pluis en dat zij eene booze heks was, die den koning en al het volk bedrogen had. Toen nu de koning biechtte, vertelde hij hem al, wat hij met eigen oogen gezien had, en dat de koningin toch wel eene heks moest zijn. Hierop begon de koning dan ook zelf te twijfelen, en twee zware tranen rolden hem langs de wangen neer. Toen hij naar huis kwam, hield hij zich 's nachts, alsof hij sliep; maar er kwam geen rustige slaap in zijne oogen. Hij merkte, hoe Lisa opstond, en iederen nacht gebeurde ditzelfde weer, en telkens volgde hij haar zachtjes na en zag, hoe zij in hare kamer verdween. - Zijn gezicht werd van dag tot dag donkerder, en Lisa wist niet, waarom. Zij leed onuitsprekelijk en weende dag en nacht, want dubbele bezorgdheid kwelde haar, wegens de lieve broeders en wegens den goeden, braven koning. Intusschen was zij met haar werk bijna klaar gekomen; slechts een eenig pantserhemd ontbrak nog. Maar vlas had zij ook niet meer, en in den tuin van het paleis was geen enkele brandnetel te vinden. Eens, en dit nu voor de laatste maal, moest zij dus naar het kerkhof en eenige handen vol plukken. Zij dacht met angst aan de eenzame wandeling en aan die akelige heksen; maar haar wil stond vast.
Midden in den nacht ging Lisa op weg; de koning en de aartsbisschop volgden haar heimelijk. Zij zagen haar het kerkhof opgaan, deden ook zelven het hek open en traden voorzichtig binnen. Toen zij echter die leelijke heksen zagen zitten, wendde de koning zich af, omdat hij stellig meende, dat hij de schoone koningin, die hij toch zoo oprecht liefhad, ook onder die gruwelijke, afgrijselijke tooverkollen zag.
Het kon nu niet anders: de schoone koningin werd als heks aangeklaagd, en het volk veroordeelde haar, om in de roode vlammen verbrand te worden. - Dit de prachtige koningszalen werd zij in

{==82==} {>>pagina-aanduiding<<}
eene donkere vochtige gevangenis gebracht; in plaats van fluweel en zijde gaf men haar den bundel brandnetels, die zij verzameld had, om daar haar hoofd op neer te leggen; de harde pantserhemden, die zij gevlochten had, moesten haar deken zijn. Men kon haar evenwel niets lievers meegeven; zij vatte haar werk weer op en zocht troost en kracht in het gebed. Buiten werden door de straatjongens schimpliedjes op haar gezongen, en niemand had een goed woord voor haar over.
Op eens kwam tegen den avond een zwanevlerk langs haar tralievenster strijken. Dat was haar jongste broeder, die de zuster gevonden had. Zij snikte luid van blijdschap, ofschoon zij wist, dat de komende nacht de laatste zou zijn, dien zij te leven had; maar nu was toch het werk bijna volbracht en hare broeders waren hier.
De aartsbisschop kwam nu, om in het laatste uur bij haar te zijn, dat had hij den koning beloofd; maar zij schudde het hoofd en verzocht door wenken en teekens, dat hij gaan mocht. In dezen nacht moest zij immers haar werk voltooien; want anders hadden alle pijn, alle tranen en al de slapelooze nachten tot niets gediend. De aartsbisschop ging met booze woorden heen; maar de arme Lisa wist, dat ze onschuldig was, en ging met haar arbeid voort. De kleine muizen kwamen toe en sleepten haar de netels voor de voeten, om toch ook wat mee te helpen, en de lijster kwam voor haar tralievenster zitten en zong den ganschen nacht lustig door, om haar moed te doen houden.
In de morgenschemering, nog een uur vóor zonsopgang, stonden al de elf broeders aan de poort van het slot en verlangden, voor den koning geleid te worden; maar zij werden afgewezen, omdat het nog zoo vroeg was en men den koning niet durfde wekken. Zij baden, zij dreigden; de wacht kwam, ja zelfs de koning trad buiten en vroeg, wat dat leven te beduiden had. Daar ging juist de zon op; - er waren geen broeders meer te zien, maar boven het paleis vlogen elf wilde zwanen rond.
In dichte hoopen stroomde het volk de poort uit, om de heks te zien verbranden. Een oud paard trok de kar, waarop die zat. Men had haar eene pij van grof zaklinnen aangetrokken; haar heerlijk haar hing los om het hoofd, hare wangen waren doodsbleek, hare lippen bewogen zich zachtjes, terwijl de vingers het groene vlas vlochten. Zelfs op den weg tot haren dood liet zij het begonnen werk niet rusten; de tien pantserhemden lagen aan hare voeten, met het elfde was zij nog bezig. Het volk jouwde haar uit. ‘Kijkt daar die heks eens! Wat ze toch mompelt? Ze heeft geen gezangboek in de hand, maar zit daar met hare ellendige goochelarij. Scheurt haar toch in duizend stukken!’ En zij drongen met geweld op haar in en wilden haar verscheuren. Toen kwamen elf witte zwanen aanvliegen, zetten

{==83==} {>>pagina-aanduiding<<}
zich rondom haar op de kar en sloegen met hunne sterke vleugels, zoodat het volk verschrikt achteruit week.
‘Dat is een teeken des hemels! Zij is zeker onschuldig!’ fluisterden velen, maar durfden dat niet hardop zeggen.
Nu greep de scherprechter haar bij de hand. - Meteen wierp zij haastig de elf pantserhemden over de zwanen, en terstond stonden elf schoone prinsen om haar toe; maar de jongste had een zwanevleugel in plaats van den eenen arm, want aan zijn pantserhemd ontbrak de eene mouw, die zij niet klaar had kunnen krijgen. - ‘Nu mag ik spreken,’ riep zij. ‘Ik ben onschuldig!’
Toen boog al het volk voor haar als voor eene heilige; maar zij zonk als levenloos in de armen der broeders neer.
‘Ja, onschuldig is zij,’ zeide de oudste broeder, en nu vertelde hij al, wat gebeurd was, en terwijl hij sprak, verbreidde zich een geur als van millioenen rozen, want elk blok brandhout aan den brandstapel had wortel geschoten en droeg takken, bladeren en knoppen. Zoo stond daar eene groene heg, hoog, dicht, met roode rozen. Heel boven echter zat eene heerlijke witte roos, die schitterde als een ster, en de koning plukte die en stak haar aan Lisa's boezem. Toen ontwaakte zij met vrede en gelukzaligheid in het hart.
En alle kerkklokken begonnen van zelve te luiden en de vogels kwamen in groote scharen en vervulden de lucht met liefelijk gezang. En toen werd een optocht naar het slot terug gehouden, zooals nog geen koning met oogen had gezien.



De gevonden ezel.

In een dorpje aan den rand van het Reuzengebergte woonde eene oude vrouw, die twee door en door brave kinderen had. Hans en Marie, zoo heetten de kinderen, waren in dienst bij een boer, die in dezelfde plaats woonde. Zij hadden hunne moeder hartelijk lief en verzorgden en bezochten die, zoo goed zij konden en zoo vaak hun maar wat vrije tijd overbleef. Toen zij al een aardig sommetje bespaard hadden, kwamen zij tot het besluit, om het kleine huisje van de moeder te vergrooten en op te knappen en, als 't kon, ook een stukje land en eene koe voor hare huishouding aan te schaffen. De koe zou het allereerste wezen. Tegen dat het in 't naaste stadje jaarmarkt zou zijn, gingen zij dus op weg, om daar naar een koetje om te zien. Onderweg kwamen zij een boschje voorbij. Daar zij al een goed eind geloopen hadden en de zon heette brandde, gingen zij achter een struik zitten, en maakten allerlei mooie plannen.

{==84==} {>>pagina-aanduiding<<}

‘Kijk, zus, hier heb ik zestig blanke guldens,’ zei Hans, die zijn geldbuidel uit den zak had gehaald en de blanke zilverstukken nog eens overtelde; ‘daarvoor kunnen wij toch licht wel eene heel mooie koe krijgen.’ - ‘Zeker, Hans, en dan kan onze moeke iederen dag voor 'k weet niet hoeveel geld melk verkoopen.’ - ‘Dan zullen we ons al in 't naaste jaar een tweede koetje kunnen aanschaffen; dan hebben wij dubbele winst, en over twee jaar koopen wij land, om koren te verbouwen; over drie of vier jaar worden paarden noodig en zijn wij er heelemaal boven op. Hei, Marie, dan wil ik naar de stad rijden, en de menschen zullen mij nakijken en niet weten, of 't Hans is, die daar zoo hoog te paard zit, of een rijke boer hier ergens uit de buurt.’ - ‘Ei, Hans, word maar niet trotsch,’ riep Marie; ‘want hoogmoed komt voor den val. We willen tevreden zijn, als we maar eerst een koetje hebben. Maar nu kom en laat ons weer opstappen.’
Beiden stonden op, om hun weg voort te zetten. Op eens kwam daar uit de dichte struiken een kloeke ezel voor den dag springen en op Hans toe, net of deze zijn meester was en hem opvangen moest. Hans greep dadelijk toe, pakte den strik, die het beest om den hals was geslagen, en hield het daaraan vast. ‘Kijk, zus,’ riep hij; ‘dat begin is al goed genoeg.’ - ‘Maar hoe kom je er bij, Hans?’ antwoordde Marie; ‘die ezel is ons eigendom niet; je zult hem toch niet naar de markt willen drijven en daar verkoopen?’ - ‘Neen, neen, zus, dat niet, zoo is 't niet gemeend. Al had ik ook graag zoo'n ezeltje, 'k wil daarom toch geen schelm en gauwdief worden. Loop jij van dezen kant het boschje in, ik wil ginder gaan, en zoo willen wij zoeken, of wij den heer van den ezel ook vinden.’
Zoo doorzochten zij het boschje naar alle richtingen, maar vonden niemand. Toen wachtten zij nog een poosje op den weg, maar nergens was een mensch te hooren of te zien. Eindelijk, toen zij wel een uur rondgekeken en gewacht hadden, besloten zij, verder te gaan en den ezel mee te nemen; want zij moesten zich nu haasten, om nog bijtijds op de markt en tegen den avond weer thuis te komen. Daarbij hoopten zij, den eigenaar van den ezel misschien nog wel onderweg te zullen ontmoeten of door navragen uit te vinden. Toen Hans het kloeke grauwtje een eind ver had voortgedreven, dacht hij: ‘Ei, waarom zou ik er niet wat mijn gemak van nemen?’ en ging op den rug van den ezel zitten. Terwijl de broer nu zoo reed, ging de zuster daarbij aan en leidde het dier bij den strik.
In den beginne ging alles goed en kwamen zij nog al vrij vlug over weg. Toen op eens echter begon meester grauwrok al spelend met zijne lange ooren te flappen, en maakte een krommen rug met een paar bokkesprongen er bij, zoodat de arme ruiter jammerlijk heen en weer werd geschud en niet wist, waar hem het hoofd stond.

{==85==} {>>pagina-aanduiding<<}
Het dier werd al darteler en wilder; op 't laatst trok het den strik in stukken, zoodat het meisje het eene eind daarvan in de hand hield, sprong toen over de breede greppel op zijde van den weg en slingerde Hans als een zandzak op den grond, waarna 't op een hollen ging en spoedig in de verte verdween.
‘Zie je wel, Hans, heb ik 't niet gezeid: Hoogmoed komt voor den val!’ zei de zuster en hielp haar armen broeder weer op de been. Deze keek nu beschaamd op zijn neus en ging zwijgend naast zijne zuster. Eindelijk kwamen zij op de markt. Daar troffen zij het goed, omdat er veel vee en niet veel koopers waren, zoodat zij voor weinig geld een heel aardig jong koetje kregen. Maar wie

{== afbeelding 
	
..en slingerde Hans als een zandzak op den grond.
==} {>>afbeelding<<}
    

beschrijft nu den schrik, dien broer en zus opeens op het lijf kregen! Toen Hans in den zak tastte en betalen wou, was het geldbuideltje verdwenen; zeker was hem dit bij den dollen rit of bij zijn over den kop tuimelen uit den zak gevallen. Nu was al hunne hoop op eens verdwenen en koeien, akkers, paarden, boerderij, dat alles was als een zeepbel uiteengespat. Ze moesten nog blij wezen, dat ze er heelhuids afkwamen, want de verkooper begon een ontzettend spectakel te maken, schold hen voor bedriegers en gauwdieven uit, en dreigde, de politie te roepen en beiden achter slot te zullen laten zetten. Er ontstond een oploop midden op de markt, de straatjongens

{==86==} {>>pagina-aanduiding<<}
schimpten en scholden, en Hans en Marie durfden de oogen haast niet opslaan, voordat zij het stadje een eind achter den rug hadden. Met wat blijde verwachtingen hadden zij de heenreis gedaan, en hoe bedroefd en neerslachtig waren zij nu op de weeromreis! Overal, waar zij het geldzakje met mogelijkheid konden verloren hebben, zochten zij, langs den weg, in de greppel en tusschen de struiken; maar nergens was er een spoor van te ontdekken.
‘Dat kan geen ander ons aangedaan hebben dan Rubezahl!’ riep Hans grimmig. ‘Kon ik mij maar wreken, zooals ik wou, 'k zou hem aan mijn voeten laten kruipen. Maar ongelukkig ben ik machteloos. Wat zal ons arme moeke zeggen, als wij zoo met leege handen weer thuis komen?’ Marie antwoordde: ‘Kijk, lieve broer, we waren te overmoedig en te begeerig; dat we voor onze lieve moeder een koetje konden koopen, was ons nog geen geluk genoeg. Daarvoor heeft de berggeest ons nu gestraft en ons een harde les gegeven, om een andermaal wat bescheidener en gauwer tevreden te zijn. Laat nu toch vooral den moed niet zakken, Hans; we willen voortaan dubbel arbeiden, om nog weer wat op te sparen, en dan zal alles wel goed worden.’ - ‘Ja, goed worden,’ bromde Hans verdrietig en schudde ongeloovig het hoofd.
Toen zij naar huis kwamen, durfden zij zich niet voor de moeder laten zien. Ze konden den heelen nacht niet slapen, en den volgenden morgen wou 't werk maar niet vlotten. Marie was in den stal gegaan, om de koeien te voeren, en Hans stond in de schuur voor de hakselbank; maar de handen stonden hem tot alles verkeerd, nu brak hier, dan brak daar iets stuk. Eindelijk riep hij: ‘Marie, breng me toch een eindje touw; ik heb hier wat vast te binden.’ De zuster had juist nog een stuk van den strik, waaraan zij gisteren den ezel geleid had. Zij had dat in gedachten bij zich gestoken en bracht het nu aan Hans. Toen Hans echter daarmee binden wou, merkte hij, dat het zwaar en zoo hard als ijzer was. Hij bekeek het wat nader - en zie daar! al de draden waren zuiver klinkklaar goud.
Zoo waren de beiden dus op eens rijk. Nu werd het huisje van de lieve moeder vergroot en deze zelve met alle kinderlijke liefde verzorgd en opgepast; ze kochten ook een stuk land en twee of drie flinke koeien; zelfs een paar paarden kwamen later aan de beurt; uit het huisje werd een klein boerderijtje en uit dat boerderijtje ten laatste een aanzienlijk boerengoed. Niettegenstaande dit bleef Hans nederig en bescheiden; hij ging te voet naar de stad en hield zijne paarden niet tot pronk of staatsie. De leer van den berggeest vergat hij zijn gansche leven niet; want ‘hoogmoed komt voor den val’ placht hij altijd te zeggen.



{==87==} {>>pagina-aanduiding<<}

De getrouwe Paul.

De koning van Spanje ging op een dag op de jacht, maar er was nergens in het rond wild te zien. Daar hoorde hij in het bosch iets jammeren, en toen hij toekwam, was dat een schreiend jongske. Hij nam het kind in zijn mantel, droeg het mee naar zijn paleis en liet het met zijn eigen zoon opvoeden. De prins heette Ferdinand en het knaapje noemde men Paul. Toen die beiden achttien jaar oud en kloeke jongelingen geworden waren, wilden zij toch ook wat van de wereld zien en gingen scheep. Ze waren echter nog niet ver op zee, toen zij in de handen van zeeroovers vielen, die hen gevangen namen en als slaven aan den sultan verkochten, in wiens tuinen zij nu het hardste werk moesten doen.
De sultan had eene zeer schoone dochter, die alle dagen ging wandelen in den tuin, waarin de beide jongelingen arbeidden en die onder hare vensters lag. Toen zij de edele, fiere houding van beiden, vooral van Ferdinand, zag, begreep zij wel, dat zij met van geringe afkomst konden zijn, en vroeg hun dan ook op een dag, uit welk land zij waren. Nu vertelde Ferdinand haar alles, en dat roerde haar zoo zeer, dat zij de jongelingen liefkreeg en zich vaak met hen onderhield. Die moesten haar nu iederen dag vertellen, en hoe meer zij vertelden, des te liever werden zij haar, vooral Ferdinand, tot zij eindelijk voelde, dat die haar liever dan vader en moeder, ja, dan alles in de wereld was. Ook Ferdinand had haar van ganscher harte lief en begon nu met Paul te overleggen, hoe hij met haar vluchten kon. Toen gaf Paul hem een kostelijken raad, die ook terstond gevolgd werd. De prinses ging te bed liggen en zeide, dat zij heel ziek was. Alle geneesmeesters uit de hoofdstad kwamen toe, maar niemand kon zeggen, wat haar scheelde. Eindelijk sprak zij: ‘Breng mij naar ons lustslot aan zee; misschien word ik daar beter.’ Haar vader vond dat dan ook goed en liet haar terstond daarheen brengen. Nadat zij er echter eenige dagen geweest was, zeide zij: ‘De tuinen hier bevallen mij niet; want de tuiniers weten niets van de edele bloemen, die hier groeien. Ik wil andere hoveniers.’ Toen zond de vader anderen, maar die bevielen haar ook niet, tot hij eindelijk de beide jongelingen zond en zij zeide: ‘Nu ben ik tevreden.’
Nu wachtten de drie verlangend op een schip, dat hen naar hun vaderland kon brengen; maar wat er kwam, er kwam maar geen schip. Ten laatste echter verscheen een, toen het al tegen den avond liep, en Paul bemerkte, dat daarop de vlag van Spanje woei. Haastig ging hij dit daarop aan Ferdinand en deze het aan de prinses zeggen, en nu stapten alle drie in eene boot en roeiden op het schip aan. Toen zij dichtbij genoeg gekomen waren, riep Paul den scheeps-
{==88==} {>>pagina-aanduiding<<}
heer toe, dat prins Ferdinand in de boot was, waarop de kapitein dadelijk toekwam, hen alle drie in zijn schip opnam en den prins groote eer bewees. Vervolgens beval hij, terstond alle zeilen bij te zetten, en daar de wind gunstig bleef, was het schip spoedig zoo ver, dat het niet ingehaald kon worden. De beide jongelingen maakten echter afspraak, dat ieder een nacht in den mastkorf zitten en wacht houden zou, opdat de sultan hen niet in 't eind nog verraste.
Toen op een avond Paul de wacht had, kwamen tegen middernacht twee witte duiven aangevlogen en zetten zich op den mast neer. Nu hoorde Paul, hoe de eene zei: ‘Roe-koe-koe! als die daar onder nog twee dagen varen, zijn zij thuis; nu al kan de sultan hen niet inhalen.’ Hierop zei de andere: ‘Roe-koe-koe! maar te land kan hij hun kwaad doen.’ - ‘Roe-koe-koe! hoe kan hij dat?’ - ‘Roe-koe-koe! door een wonderpaard, dat hij door tooverkunsten in de hoofdstad heeft gebracht. Ziet de prins het, dan wil die het hebben; maar rijdt hij erop, dan vliegt het met hem naar Turkenland terug.’ - ‘Roe-koe-koe! wat is daartegen te doen?’ - ‘Roe-koe-koe! iemand moet het paard doodsteken, maar mag niet zeggen waarom, want anders wordt hij tot aan de borst tot zoutsteen.’ - ‘Roe-koe-koe! ei, wat je zegt!’ En toen zij zoo gesproken hadden, spanden zij de vleugels weer uit en vlogen verder. Paul had echter alles verstaan; want daar hij in het bosch geboren was, had hij ook de spraak van de vogels geleerd.
Den avond daarna wilde Ferdinand in den mastkorf klimmen; maar Paul zei: ‘Laat mij gaan; 't is beter zoo.’ Toen gaf Ferdinand toe en Paul hield ook dien nacht weer de wacht. Tegen middernacht kwamen die twee witte duiven andermaal aangevlogen, gingen op den mast zitten en praatten samen. De eene zei: ‘Roe-koe-koe! nog éen dag, dan zijn die daar onder thuis.’ En toen zei de andere: ‘Roe-koe-koe! de prins moet zich thuis in acht nemen.’ - ‘Roe-koe-koe! hoe meen je dat?’ - ‘Roe-koe-koe! de sultan zond eene groote kruisspin uit; die kruipt langs den zolder boven de bruiloftstafel en laat haar vergift in Ferdinands beker vallen. Als die daaruit drinkt, dan sterft hij terstond.’ - ‘Roe-koe-koe! wat is daartegen te doen?’ - ‘Roe-koe-koe! wie 't weet, gooit den beker om; dan barst de kruispin; maar zeit hij, waarom hij dat gedaan heeft, dan wordt hij heelendal tot zoutsteen.’ - ‘Roe-koe-koe! ei, wat je zegt!’ Toen spanden de twee duiven weer hare vleugels uit en vlogen weg
Den volgenden dag landde het schip. Zoodra in de hoofdstad bekend werd, dat de prins weer was aangekomen, kwam al het volk op de been en verwelkomde hem met groote blijdschap, zoodat de geheele stad vol gejuich en gejubel was. Toen hij nu zijn plechtigen intocht hield, moest de sultansdochter aan zijne rechter zijde rijden

{==89==} {>>pagina-aanduiding<<}
en Paul aan zijne linker; want hij zeide: ‘Aan deze beiden heb ik mijn leven en mijne vrijheid te danken; en ik wil hen in hooge eer houden, tot mijn dood toe.’ De oude koningin echter, zijne moeder, reed in eene staatsiekoets achteraan. Terwijl zij over de markt kwamen, stond daar een man met een wonderschoon paard, dat den prins zoo goed beviel, dat hij het kocht en er dadelijk op wou springen. Maar nu sprong Paul toe, trok zijn zwaard en stak het paard zoo, dat het dood neerviel. Toen keek Ferdinand hem verbaasd aan en sprak: ‘Wat doet gij en waarom bederft gij mij mijne vreugde zoo?’ De oude koningin echter, die Paul niet goed lijden kon, zeide: ‘Dat is uit afgunst en nijd, mijn zoon.’ En toen Ferdinand hem vroeg,

{== afbeelding 
	
.... en nu stapten alle drie in eene boot.
==} {>>afbeelding<<}
    

antwoordde Paul: ‘Dat moest zoo zijn; vraag mij niet verder.’ Nu ging de optocht verder naar het paleis, en den volgenden dag was al de bruiloft. Toen men zich aan tafel zette, waren allen vroolijk, behalve Paul, die niet at en niet dronk, en alleen naar de zoldering keek. ‘Ziet gij, mijn zoon, hoe hij zich ergert? Dat is afgunst en nijd,’ zeide de oude koningin. Paul echter bemerkte, hoe nu de kruisspin boven langs de zoldering aan kwam kruipen en met haar zwart, giftig lijf vlak boven 's prinsen beker hing, alsook hoe zij haar venijn, eerst een en toen weer een droppel, daarin liet vallen. Op datzelfde oogenblik wou de prins den beker aan de lippen zetten;

{==90==} {>>pagina-aanduiding<<}
maar Paul was vlugger, schoot toe en stiet den beker omver, dat de kostelijke roode wijn over de tafel stroomde. Nu was de oude koningin uiterst vergramd en sprak tot den verbaasden prins: ‘Nu ziet gij duidelijk, dat hij van nijd niet weet, wat hij doet. Ik in uwe plaats zou hem terstond in de gevangenis werpen.’
Na de tafel ging de prins met Paul in den tuin en sprak tot hem: ‘Nu zeg mij, Paul, waarom hebt gij dan toch dat mooie paard doodgestoken, en mijn beker omvergeworpen?’ Paul antwoordde: ‘Dat mag ik niet zeggen en dwing mij dus daar niet toe; want het zou mijn ongeluk zijn en u toch geen geluk aanbrengen.’ De prins evenwel drong hem, het maar te zeggen, opdat zijne moeder geen kwaad meer van hem zou denken. Nu kon Paul ten laatste niet weerstaan en zeide hem, waarom hij het paard had doodgestoken; maar pas had hij dat verraden, of hij werd tot aan de borst toe zoutsteen. ‘Ben ik tot zoo ver steen, dan wil ik het ook heelemaal worden,’ sprak Paul hierop en vertelde ook, waarom hij den beker omgestooten had. Terstond werd hij nu roerloos en was een zoutsteen.
Nu was Ferdinand zeer bedroefd en jammerde luid, dat hij eene zoo groote trouw zoo slecht beloond had. Hij liet den zoutsteen in het paleis dragen, ging er iederen dag naar toe en bekeek hem met een bedroefd en bedrukt hart. Nog voordat een jaar om was, werd hem een kind geboren. Nu droomde hij eens 's nacht, dat de steen den mond open deed en sprak: ‘Gij kunt mij verlossen, als gij uw kind slacht en mij met zijn bloed bestrijkt.’ Dit was evenwel toch te hard voor een vaderhart. Hij wist zichzelf dus licht wijs te maken, dat die droom ook niets anders geweest was dan een droom en niets te beduiden had. Den volgenden nacht droomde hij echter datzelfde, en nu werd hij bitter treurig en bedroefd. In den derden nacht kwam de droom nog eens terug en de zoutsteen zei er nog bij: ‘Indien gij mij ditmaal niet verlost, moet ik eeuwig een zoutsteen blijven.’ Nu meende de prins, dat hij niet langer wachten mocht, maar trouw met trouw moest beloonen. Hij stond met het aanbreken van den dag op, nam het kind uit de wieg en den hartsvanger van den wand en ging in de zaal, waar de zoutsteen stond. Daar kuste hij het arme kind nog eens voor het laatst, toen greep hij het zwaard, om het kind te slachten; maar.... daar werd de steen op eens levend en hield Paul hem den arm tegen, voordat het kind nog schade had geleden. Nu was de blijdschap eerst recht groot. In het geheele paleis kwam een ander leven, want ieder had den getrouwen Paul even lief. De prins echter schonk hem een graafschap niet ver van de hoofdstad, er er ging sinds geen dag voorbij, dat de beide vrienden elkander niet te zien kregen.



{==91==} {>>pagina-aanduiding<<}


{== afbeelding 
	
==} {>>afbeelding<<}
    


Van de zeven Zwaben.

Daar waren eens lange, lange jaren geleden zeven Zwaben, die al heel wonderlijke dingen hebben uitgevoerd. Die Zwaben zijn namelijk de wijde wereld ingegaan, om eens een avontuur te beleven en een groot heldenstuk te volbrengen. En ze hebben dat avontuur beleefd en dat heldenstuk volbracht; en daarom moet men de namen van die dappere mannen in gedachtenis houden en hun roem van kind tot kindskind verteld worden, zoo lang de wereld maar bestaat.
Eerst zijn die zeven Zwaben samen naar de van ouds beroemde stad Augsburg getrokken, om zich aldaar van weer en wapens te voorzien. Zij gingen bij den knapsten wapensmid, en de eerste van hen, die uit den Allgau was, nam het woord en begon aldus: ‘Meester, u is niet onbekend, dat zich ginder den kant van het Boden-
{==92==} {>>pagina-aanduiding<<}
meer uit een gruwelijk en schrikbarend monster ophoudt. Wij met ons zevenen zijn nu echter uitgetrokken, om dat monster te vellen en daar ons vaderland van te bevrijden. Wat wapens raadt gij ons aan, dat wij nemen zullen?’ - De wapensmid sprak: ‘Dan zal ik je wel goed helpen, dappere mannen!’ en hij gaf hun een spiets van wel ruim manslengte. De Allgauër riep: ‘Gommes nog toe! wat zullen we met zoo'n tandenstoker?’ - ‘Goed,’ zei de wapensmid en hield hun een spiets van twee manslengten voor. - ‘Mij ook nog te kort!’ riep de Allgauër. Toen kwam de wapensmid met nog langer voor den dag; maar de allerlangste, die hij had, waren voor de dappere Zwaben nog niet lang genoeg. ‘Potz-tausend!’ riep nu de tweede Zwaab; ‘nu merk ik eerst, hoe 't wezen moet. Ge denkt: Alle zeven voor éen; daarom ook maar éen voor alle zeven!’ En zoo werd dan ook besloten; de wapensmid maakte voor alle zeven éen groote spiets, die goed zeven manslengten had, en die namen zij en hielden ze alle zeven vast, en zoo liepen zij alle zeven in eene rij achter elkander aan de spiets, zoodat zij net lijsters aan 't braadspit leken.
Voorop stapte de Allgauër, heer Scholte met name; die was een kerel als een eikeboom, en die van hem een slag kreeg, had voor altijd genoeg; dan kwam Jackli, de Meerhaas bijgenaamd, omdat hij aan het Bodenmeer thuis hoorde; de derde was Marten Zonderknoop, aldus geheeten, omdat hij nooit knoopen aan zijn broek had, maar die altijd met touwtjes vastmaakte. Maar zelfs deze waren dikwijls afgescheurd, waarom hij het edel kleedingstuk bijna altijd met de hand vasthouden moest, om 't afzakken te beletten. Na hem kwam Jergli, de Potzer genoemd; die had dien bijnaam, omdat hij, als hij wat te zeggen had, om 't ander woord ‘Potz-Tausend!’ placht te roepen. De vijfde was Michel, de Spiegelman bijgenaamd, omdat hij de gewoonte had, zijn neus altijd aan zijn roksmouw af te vegen, die daardoor zoo glad en blinkend als een spiegel geworden was. Nommer zes was Hans Oliekoek. Dien bijnaam had hij van zijne bijzondere knapheid, om oliekoeken te bakken en... te eten ook. Achteraan kwam de zevende, en dat was Veitli uit Bopfingen, bij oud en jong als de Geelvoet bekend. De Bopfingers moesten eens aan hunnen hertog een wagen vol eieren tot schatting brengen en, om niet gierig te lijken, wilden zij zoo veel eieren geven, al zij maar opladen konden. En dus traden zij die met de voeten vast, zooals men hooi vaststampt, waardoor ze op den wagen een eierpap kregen, die de voeten der goede Bopfingers heelemaal geelverfde. Vandaar werden de Bopfingers geelvoeten genoemd, ofschoon ze dat maar liever niet hooren wilden.
De zeven Zwaben gingen dus nu vol moed op het pad en namen tegen het vallen van den avond, toen het al wat schemerdonker

{==93==} {>>pagina-aanduiding<<}
begon te worden, hun weg over een groen weideland. Daar vloog niet ver van hen eene hommel of bromvlieg van eene bloem in de lucht op en bromde - zooals hommels dat doen - in diepe bastonen haar avondlied. Toen de zeven helden nu dat gegons en gebrom vernamen, kregen zij een geduchten schrik op het lijf en brak heer Scholte het angstzweet zoo van alle kanten uit, dat hij al zijn best schreeuwde: ‘Gommes, Hoort! De vijand trommelt al!’ - ‘Ja, ik krijg de kruitlucht al in mijn neus!’ riep Jackli, de Meerhaas. En heer Scholte liet de spiets glippen, ging op den loop en sprong met een wip over de heg, die langs den weg liep. Aan de andere zij lag echter toevallig een hooihark, met de tanden naar boven, en toen heer Scholte daarop trapte, wipte de steel in de hoogte en gaf hem een slag in zijn aangezicht, dat hooren en zien hem bijkans verging. De Zwaab dacht niet anders, dan dat de vijand op hem inhakte, en schreeuwde: ‘Genade, genade, ik wil mij overgeven!’ De andere zes echter hadden gedacht: ‘Waar onze voorman blijft, daar blijven wij ook,’ en waren hem nagesprongen. Zij schreeuwden nu ook om 't hardst om genade en pardon; maar de vijand gaf hun daar geen bescheid op, en toch nam hij hen ook niet gevangen. Nu kregen zij weer wat moed en kwamen zoo half tot bezinning; maar toen zij merkten, dat er heel geen vijand was, schaamden zij zich niet weinig en gaven er mekaar de hand op, dat ze deze hunne eerste heldendaad aan geen mensch op de wereld vertellen zouden.
Toen nu de zeven Zwaben verder trokken, en er maar al dapper op los marcheerden, kwamen zij door een hollen weg, waar zij met hunne ontzettende spiets tegen een dooden beer aanliepen. Zij kregen allen een geweldigen schrik, toen zij dat wreede dier in den weg zagen liggen, en vielen dadelijk plat op den grond neer. Daar echter de beer volstrekt geen beweging maakte, om op te staan en hen aan te vallen en te verslinden, viel hun de tijd toch eindelijk wat lang, zoodat zij voorzichtig opstonden en tot hunne groote blijdschap ontdekten, waarom het beest zoo doodmak en goedaardig was. Zij oefenden zich hierop met hunne machtige spiets manmoedig in het houwen en steken, trokken den beer vervolgens het vel af en namen dat als zegeteeken mee; maar het rottend aas lieten zij liggen. ‘Laten de schapen nu den beer eten, zooals de beer vroeger de schapen vrat,’ zei een onder hen. Daarop kuierden zij met hun berevel en de spiets verder. Nu kwamen zij echter door een bosch, dat al dichter en dichter werd, en ten laatste stonden boomen en struiken zoo op elkaar gedrongen, dat aan een doorkomen haast niet te denken was. Nu bleef de voorman, heer Scholte, op eens voor een dikken boom staan en brulde met zijne stem als een leeuw: ‘Gommes nog toe! er door wil ik en er door zal ik!’ En meteen stiet hij de spiets met groot geweld tegen den boom, maar stiet op zij langs, zoodat de

{==94==} {>>pagina-aanduiding<<}
spiets naast den boom diep in den grond drong. ‘Au, au! wat komt me daar over? Mijn buik! Mijn buik!’ jammerde nu de Oliekoek, die tusschen boom en spiets ingeraakt was en hand noch vinger verroeren kon; maar de anderen, die volgden, konden ook niet voor of achteruit, en zoo zat de heele troep vast. ‘Hans, wat scheelt je?’ vroeg de Allgauër, en Hans antwoordde: ‘Broeder, ik bid je, maak, dat mijn buik weer los komt!’ Toen begonnen de anderen te sjorren en te trekken, te duwen, te stooten en te schuiven; maar dat hielp niemendal, de Oliekoek zat vast. ‘Gommes nog toe!’ zei nu de Allgauër, sputterde eens in de handen en riep: ‘Trek, trek maar!’ En terstond pakte hij den boom met zijn geweldige vuisten en rukte hem met wortel en al uit den grond, waarop de troep verder ging. De anderen echter zetten groote oogen op en kregen bijzonder veel ontzag voor hem; want nu eerst wisten zij, wat baas van een kerel zij in hem hadden.
Terwijl zij nu verder huns weegs gingen en het bosch en het doorgestane gevaar achter den rug hadden, kwam hun een welgedane bierbrouwer uit de stad Munchen tegen, die eene kudde varkens, die hij zeker thuis vetmesten wou, voor zich uit dreef. Toen die de zeven Zwaben aan hunne spiets zag aankomen, bleef hij midden op den weg staan, bekeek hen van onder tot boven en begon daarop hardop te lachen. Terstond sprong de Potzer, die dat kwalijk opnam, vooruit en vroeg: ‘Nu, wat heb je ons zoo aan te kijken? Potz-tausend! heb je dan nooit meer Zwaben gezien?’ - ‘Ja wel, ik heb er eens een paar van aan de galg zien hangen,’ spotte de dikke brouwer; maar daar had hij er ook al een achter 't oor beet, dat het hem groen en geel voor de oogen werd; want de Potzer was iemand, die zich wel eens terdeeg boos kon maken en dan geen gekscheren verstond. Maar de brouwer, niet lui, wou nu een lap van 't zelfde laken weerom geven. Was die slag goed te land gekomen, dan had de Potzer er zeker zijn leven lang genoeg aan gehad. Toen echter de brouwer wijd genoeg uitgehaald had en eindelijk toesloeg, was de Zwaab, die vlug ter been was, lang ver genoeg van de plaats weg, zoodat de brouwer met de vuist in de blauwe lucht sloeg, als een tol in 't rond draaide, strompelde en als een gekolde os neertuimelde op den grond.
O wee, dat was een ongelukkige val voor hem, want nu vielen de dappere Zwaben op hem aan en rosten en ranselden hem ongenadig af. En toch was de stevige brouwer misschien nog wel baas gebleven; maar toen nu ook heer Scholte er met zijne vuist op los trommelde, zat er voor hem niet anders op, dan genade en pardon te vragen en met zijne varkens beschaamd af te trekken.
Na 't zoo gelukkig met den brouwer te hebben klaar gespeeld, zette ons dapper gezelschap de reis voort. Het was echter al vrij

{==95==} {>>pagina-aanduiding<<}
laat op den dag geworden en 't schemerde al, toen zij aan een diepen afgrond kwamen en een breed blauw golvend water meenden voor zich te zien. Daar stonden dan nu de drie helden uit het Zwabenland en wisten volstrekt niet, hoe zij daar over moesten komen. Het was echter heel geen water, dat daar voor hen lag, maar een groot vlasveld, dat in vollen bloei stond en welks blauwe bloesems door den wind in golvende beweging werden gebracht. ‘Potz-tausend!’ riep meester Jergli; ‘wat nu aangevangen? Over dat wilde water moeten wij toch.’ - ‘Wist ik maar, dat het mij niet hooger dan

{== afbeelding 
	
....en drukte haar zoo krachtig in zijne armen, dat haar hooren en zien verging.
==} {>>afbeelding<<}
    

tot den hals ging, dan zou ik voor een nat pak zoo bang niet wezen,’ zei heer Scholte, de Allgauër. Vriend Zonderknoop tastte met de eene hand naar zijn broek, dat zij hem niet af zou zakken, want de andere hand moest hij tot zwemmen gebruiken, en dan kon het edel kleedingstuk licht voor goed afscheid van hem nemen. Hans Oliekoek stond met de handen in 't haar, want hij had wel eens van walvisschen, haaien en krokodillen gehoord en was ontzettend bang voor zulk gedierte. En zoo stonden al de anderen en keken bedrukt op het blauwe water neer of dachten aan een middel, om er behouden over heen te komen. Ten laatste kreeg de Potzer, die zich altijd

{==96==} {>>pagina-aanduiding<<}
in het achterste gelid had gehouden, op eens moed en riep, terwijl hij een paar van de voorsten onvoorziens naar beneden stiet: ‘Toe maar; kloek gewaagd, is half gewonnen!’ Toen de Geelvoeter zag, dat deze niet onderzonken, nam hij een sprong als een kikvorsch en kwam ook achterna. Met koenen moed volgde hem hierop de Zonderknoop, die zijn broeksband daarbij met beide handen vast hield; en de Potzer, die niet de laatste wou wezen, riep: ‘Potz-tausend!’ en deed ook een sprong. Hierbij was echter altijd de een op den ander gesprongen - wat in de donkerheid ook niet anders kon; en toen ten slotte nu nog de Allgauër kwam, kraakten wel eenige ribben, maar dat was toch nog beter dan verdrinken, waarom men er dan ook maar niet veel praat van maakte. Zij kwamen voor en na weer op de been, zochten en vonden hunne spiets en gingen toen welgemoed weer op het pad.
Tot hiertoe was alles goed gegaan; geen wolkje, geen donkere schaduw had de broederlijke eendracht der wakkere helden verstoord. Dit zou nu evenwel den langsten tijd geduurd hebben. Toen de zeven dapperen de goede stad Memmingen naderden, was het nacht en stond de maan aan den hemel. Toevallig keek de Spiegelman op, en daar hij een natuurkundige en sterrenkijker was, kreeg hij 't op eens in de neusgaten, zoodat hij vroolijk uitriep: ‘Victorie! Victorie! Memmingen is niet ver meer.’ - ‘En hoe zou jij dat weten?’ vroeg de Potzer verwonderd. ‘Ei, meen je dan, dat ik de Memminger maan niet ken?’ vroeg Spiegelman met veel wijsheid. ‘Potz-tausend!’ riep de Potzer en begon te lachen, dat de geheele spiets er van schudde. ‘Potz-tausend, kameraad, wat ben je toch een domkop!’ - ‘Wat? ik een domkop?’ schreeuwde Spiegelman. ‘Ik een domkop? Ik laat me alle mogelijke dingen zeggen; maar voor een domkop laat ik mij niet uitschelden!’ En terwijl hij dat zei, had de Potzer ook al een duchtige veeg beet, waarmee nu de poppen aan het dansen raakten; want de beiden bleven elkaar niets schuldig en 't regende stompen en stooten, tot de Allgauër daartusschen kwam en vrede stichtte. Daarbij maakte hij weinig omslag, maar pakte den Potzer bij zijn broeksband en schudde en zwaaide hem een paar maal in de lucht heen en weer, terwijl hij Michel bij de keel greep, zoodat hij bont en blauw in zijn gezicht werd en niet kon kikken. Toen moesten de beide zondaars wel kleine broodjes bakken en elkaar beloven, dat zij goed vriend zouden blijven tot hun dood toe, welke belofte zij dan ook getrouwelijk gehouden hebben.
De Spiegelman was echter lang niet zoo dom geweest, als de Potzer had gemeend, want een eindje verder zagen ze wezenlijk Memmingen in 't verschiet liggen. ‘Och, lieve vrienden,’ riep Michel Spiegelman nu, ‘laat ons toch niet door het stadje gaan!’ En toen zij hem naar de reden hadden gevraagd, maar hij enkel met het

{==97==} {>>pagina-aanduiding<<}
hoofd geschud en gezegd had, dat hij dat maar liever niet vertellen wou, vroegen zij hem niet verder, maar kuierden om den stadsmuur heen, tot zij aan 't ander eind weer op den grooten weg uitkwamen. Toen ze nu echter door de hooge hoppevelden bezijden den stadsmuur slopen, kwam daar een wild, woest wijf, een echte helleveeg, op Michel Spiegelman los en schreeuwde hem met gillende stem toe: ‘Jij deugniet! jij leelijkerd! jij galgestrop! ben je daar nu toch weer? Waar heb je al dien tijd wel gezeten? Nu wacht maar; dat zal ik je betaald zetten!’ Onze arme Michel wist zich van schrik en angst niet te bergen, toen hij daar zijne lieve huisvrouw voor zich zag staan, die hij maar stilletjes had laten zitten, om met de andere goede kameraden op avontuur uit te gaan. Hier was geen tijd tot bedenken, dat begreep hij terstond, en daarom was hij met een wip over de heg in den naasten hoppetuin. De anderen stonden daarbij bijkans te barsten van lachen. Maar 't grimmig wijf kwam hem als een grijpvogel achterna, en wie weet, wat er nog gebeurd zou zijn, was Michel niet op eens op een kostelijken inval gekomen. Daar hij niets anders te dragen had, hadden zijne makkers hem met het berevel heladen. Hij wierp dat nu schielijk over zijn hoofd, stak zijne handen in de klauwen, kwam zoo op handen en voeten, als een echte beer, met vreeselijk gebrul op de vrouw toeloopen, en drukte haar zoo krachtig in zijne armen, dat haar hooren en zien verging. Dit joeg haar natuurlijk een geweldigen schrik op het lijf en zij was blij, dat zij het monster ontkomen was. De dappere Spiegelman kon hierop met de andere zes helden rustig verder trekken.
Op regen volgt zonneschijn, zegt het spreekwoord; maar veel liefelijker nog dan de zon blonk ons zevental een uithangbord in de oogen, waarop geschreven stond: ‘Hier wordt Maartsch bier geschonken.’ - ‘Geschonken? Ei, dat is zoo'n kwaad ding niet!’ dachten allen, liepen op een drafje op het huis aan, zetten hunne spiets tegen den muur, stormden de gelagkamer binnen en gingen daar om de tafel zitten. ‘Kastelein,’ riep de Allgauër, ‘we komen eens proeven, wat soort van bier je hier aan de gasten schenkt; loop gauw en tap ons een kan vol.’ De hospes kwam nu in de verbeelding, dat die zeven met hunne spiets door de regeering aangestelde bierkeurmeesters waren, waarom hij dan ook een paar diepe buigingen en strijkages maakte en toen naar den kelder liep, om eene kan van 't beste te tappen, dat hij anders alleen voor zichzelf en den burgemeester had gebrouwen. Die eerste kan werd nu echter door de zeven dorstige helden in een ommezien doodgeslagen, en met de tweede, derde, vierde, vijfde en zesde ging dat bijkans nog vlugger in zijn werk. Terwijl zij zoo dapper dronken stond de hospes daar vergenoegd bij te kijken en zei maar gedurig: ‘Het doet me pleizier, dat het de heeren zoo goed smaakt.’ Zoo liet hij hen dan ook zonder betaling

{==98==} {>>pagina-aanduiding<<}
trekken en is zijn leven lang in het geloof gebleven, dat die zeven helden aan de spiets de bierkeurmeesters van de regeering waren geweest.
Als op regen zonneschijn volgt, dan spreekt het als een boek, dat na zonneschijn ook weer eens regen moet komen, en dus duurde het dan ook niet lang, of onze dappere helden geraakten allerdeerlijkst in de klem, want zij werden door den slotvoogd van den jonker te Kroonburg als landloopers opgepakt en op bevel van den genadigen heer achter slot en tralies gezet. De Meerhaas, die het woord voerde, verzekerde wel, dat zij allen door en door eerlijke mannen en uitgetrokken waren, om het vaderland van het gruwelijk monster, dat daar ginder aan het Bodenmeer spookte, te verlossen; maar dat geloofde de gestrenge heer jonker niet, waarom hij hen gezamenlijk in den gevangentoren liet opsluiten.
Maar gelijk de Spiegelman al eens blijk van groot verstand gegeven en de maan van Memmingen herkend had, zoo kende hij nu ook den jonker en wist, dat die een erge duitendief en gierigaard was. Nu was het maar goed, dat zij Hans Oliekoek bij zich hadden, want het was op dezen, dat de Spiegelman zijn plan bouwde, dat door al de anderen werd goedgekeurd. Toen het namelijk middag werd en de slotvoogd met een grooten schotel vol dikke ongerezen pannekoeken kwam aandragen, zei Spiegelman tot Hans Oliekoek: ‘Daar, die portie is zeker voor jou.’ - ‘Neen, dat is voor jelui allemaal,’ riep de slotvoogd. Maar Oliekoek zei heel bedaard: ‘'k Wil kijken, of ik er mee toe kan.’ Hierop ging hij zitten en verteerde heel alleen den ganschen maaltijd, zoodat geen sikkepitje overschoot. Toen de slotvoogd dat zag, kreeg hij er een schrik van en ging gauw aan den jonker vertellen, dat de zeven zulke geweldige schrokkers waren, dat een heele waschtobbe vol pannekoeken voor hen allen nog amper genoeg zou zijn. Toen bracht de jonker den volgenden dag de pannekoeken zelf binnen, en toen hij zag, hoe de Oliekoek daarmee omging, werd hij erg boos en riep: ‘Jij vlegels zoudt mij doodarm maken; als ik je liet begaan, at je mij de ooren van het hoofd.’ En om hen maar kwijt te wezen, liet hij hen dadelijk uit de gevangenis los, maar gaf hun een steekbrief op weg mee, waarin hij de overheid van andere plaatsen met de ontzettende vraatzucht vooral van dien Oliekoek bekend maakte.
Toen nu de zeven Zwaben verder trokken, beleefden zij nog allerlei lief en leed, en van hunne ontmoetingen en avonturen zou men nog menig stukje kunnen vertellen; maar dat besparen wij tot een ander maal. Ten laatste kwamen zij aan een groot meer. ‘Dat is het Bodenmeer!’ riep de Meerhaas, die het dadelijk herkende. ‘Makkers! Broeders!’ schreeuwde hij verder, ‘hier huist het schrikbarend monster; past wel op, dat het ons niet verrast.’ Nu zakte het hart allen

{==99==} {>>pagina-aanduiding<<}
dieper en dieper en zonk eindelijk door het edel kleedingstuk, dat Zonderknoop altijd met de handen vasthield, tot laag in de schoenen weg. ‘Gommes nog toe, als ik maar eerst wist, wat voor een beest het is: een lintworm, een draak of wat ander soort van serpent, dat men zich met den aanval daarnaar richten kon!’ zei de Algauër en stiet de spiets in de aarde. Dat was het teeken tot uitrusten. Broeder Hans legde hierop een vuur aan, om voor 't laatst nog eens oliekoeken of meelkluiten klaar te maken; want met een hongerige maag kijkt men den dood niet zoo moedig in de oogen. Nu haalde de Allgauër tot driemaal toe een heel diepen zucht op en zei: ‘Gommes nog toe, 't is toch wat te zeggen, zoo misschien voor de laatste maal van zijn leven aan den maaltijd te gaan!’ Toen zuchtte hij nog eens: ‘Gommes nog toe!’ en terwijl hij zoo zuchtte, schreide de Oliekoek heldere, dikke tranen, maar vergat daarbij het eten toch niet. Nu echter de Allgauër voor de derde maal zuchtte: ‘Gommes nog toe!’ huilden en jankten allen zoo bedroefd, dat men er wel naar en akelig van worden moest. Alleen Zonderknoop bleef eerst welgemoed, omdat zijne moeder hem gezegd had, dat zijn laatste uurtje wel nooit komen zou; maar daar hij zoo'n meelijdig hart had, deed hij het ten pleiziere van de anderen en huilebalkte ten laatste ook mee. Toen zij zich moe gehuild en vervolgens hunne meelklonten achter de knoopen hadden, braken zij allen weer op en stelden zich man aan man in slagorde. ‘Maar nu ben ik lang genoeg voorman geweest,’ zei de Allgauër; ‘Potzer, marcheer jij nu 'reis voorop.’ De Potzer bedankte evenwel voor die eer en verontschuldigde zich met dat hij den rechten weg niet wist te vinden; dat kon heer Scholte veel beter. Michel de Spiegelman spiegelde zichzelf eens in zijn roksmouw en riep toen, dat het toch veel beter was, aan 't wachtwoord: 
‘Een voor allen!’ trouw te blijven, en dat de Oliekoek hun wel 't pleizier kon doen van voor hen allen te sterven. Die echter begon nu moord en brand te schreeuwen, alsof 't monster hem al bij de kladden had, en liep, wat hij loopen kon. Nu namen de anderen hunne beenen ook in de hand en galoppeerden achter hem aan, tot zij niet meer konden en stilstaan en een weinigje uitblazen moesten. Waar zij echter halt hielden, was juist een droge greppel, niet ver van 't bosch, en daar zat een haas in, die mannetjes maakte en de lange ooren in de hoogte stak. Brr, dat was vreeselijk om aan te zien! De dappere Zwaben wisten niet, of zij vooruit of achteruit zouden gaan. Zij hielden terstond raad en overlegden welwijselijk, wat hun in dit geval te doen stond. De Geelvoeter stond heel achter aan de spiets en was dus de eerste, die weer wat courage kreeg. Hij riep:

‘Ei, Zwaben, Zwaben, houdt je goed, 
Gaat los op 't beest en toont je moed!’ 



{==100==} {>>pagina-aanduiding<<}

Daarop antwoordde Hans Oliekoek, die zijn voorman was:

‘Dat kun je makklijk zeggen, man, 
Want jij staat veilig achteran.’ 


Michel Spiegelman, die heel niet bang was, drukte de oogen toe, keerde zich half om, veegde zijn neus aan zijn roksmouw af en schreeuwde:

‘Ik hou voor zeker en gewis, 
Dat dat wild beest de duivel is.’ 


De Potzer, die in het midden ging, was geheel van hetzelfde gevoelen en fluisterde angstig:

‘Potz-tausend, 'k wou wat geven, dat 
Ik maar stil thuis bij vrouwlief zat.’ 


Ook Zonderknoop scheen zijne plaats aan de spiets niet te bevallen, want hij was ook al zoo wat onder de voorsten en liep dus mee het grootste gevaar. Daar hij bitter weinig lust had, om het monster en den dood in het aangezicht te zien, keerde hij zich om en riep Veitlî Geelvoet toe:

‘Kom, Veitlî, stap jij maar vooraan; 
Ik wil dan achter voor je staan.’ 


Maar Geelvoet liet gauw voor een oogenblik de spiets los, hield zich met beide handen de ooren dicht en zei:

‘Neen, Meerhaas, blijf jij maar vooran, 
Want jij draagt dikke stevels, man, 
Waarin je 't beest niet bijten kan.’ 


Toen hij dit gezeid had, greep hij zich met zijne beide handen weer aan de spiets vast. Jackli, de Meerhaas, stelde nu echter al zijne hoop op den Allgauër en riep:

‘Heer Scholte met zijn knappen kop 
Ging tot hier toe altijd voorop; 
Hij moet nu de eerste wezen weer, 
Aan hem alleen komt toe die eer.’ 


Op dat zeggen keerde de Allgauër zich om, keek allen stout in het gezicht en riep:

‘Komt, helden, neemt dan maar een loop 
En steekt dat monster overhoop!’ 


En nu ging het eindelijk dapper en in stormpas op het monsterdier los. Daarbij lieten zij een zoo vreeslijk krijgsgebrul hooren, dat de grond er van trilde en men 't uren ver in het rond vernemen moest. Nu schrikte de haas, sprong op, zette 't op een loopen en was in een ommezien uit het gezicht verdwenen. De zeven helden stonden heelemaal stom en verbaasd en keken hem met groote oogen achterna.

{==101==} {>>pagina-aanduiding<<}

Op eens slingerde nu de Allgauër zijn hoed in de lucht en riep vol blijdschap:

‘Wel, Gommes, het was maar een haas! 
En wij zijn nu het monster baas.’ 


‘Heb je 't gezien? Heb je 't gezien?’ schreeuwden de overige zes elkaar in de ooren. - ‘Potz-tausend! een beest als een kalf!’ riep de Potzer. - ‘Wat blief je, als een kalf?’ riep Zonderknoop; ‘als een vette mestos!’ - ‘Wat praat je?’ riep de Oliekoek. ‘Een olifant is maar een kat tegen zoo'n monstergedrocht.’ - ‘Gommes nog toe,’ antwoordde de Allgauër; ‘als dat geen haas geweest is, dan weet ik het niet.’ - ‘Ei wat!’ bromde de Meerhaas. ‘Zoo'n meerhaas is grimmiger dan al de hazen in 't heele rijk.’ - ‘Jammer, dat we 't monster niet hebben doodgestoken!’ klaagde heer Scholte. - ‘Maar we hebben het toch verjaagd en over de grens gedreven; daardoor is 't vaderland een net zoo groote dienst gedaan,’ troostte Oliekoek.
Hierop werd besloten, dat zij nu na hunne volbrachte heldendaad wat uitrusten zouden, maar eerst een zegeteeken oprichten, dat den naam der zeven Zwaben ten eeuwigen dage in roemrijk aandenken moest houden. Zij bouwden eene kleine kapel, waartoe zij nog al vrij wat tijd noodig hadden, en in die kapel hingen zij het berevel en de lange spiets op. De spiets hangt er misschien nog wel; maar het berevel is door de motten opgegeten en de haren zijn door de musschen in hare nesten gesleept.



De zevenslapers.

Er waren 'reis drie zevenslapers, die sliepen zeven jaren zonder wakker te worden; daarom noemde men hen de zevenslapers. Toen nu de zeven jaar om waren, werd een van hen wakker, wreef zich de oogen eens uit, gaapte en zei: ‘Daar brult een os!’ Toen strekte hij zich weer uit en sliep met de beide anderen andermaal zeven jaar. Toen nu weer zeven jaar om waren, werd de tweede wakker, wreef zich de oogen, gaapte en zei: ‘'t Was eene koe.’ Toen strekte hij zich weer uit en sliep met de beide anderen nog eens zeven jaar.
Na nog weer zeven jaar werd de derde wakker, wreef zich de oogen, gaapte en zei:

‘Wat os, wat koe! 
Dat doet er niet toe, 
Laat ons maar rustig slapen.’ 


Dat waren de zevenslapers. Als ze later niet weer wakker zijn geworden, dan slapen ze nu zeker nog.



{==102==} {>>pagina-aanduiding<<}

Rubezahl en de rijke bakker.

Als Rubezahl iemand een oorvijg had toegedacht, dan kwam die oorvijg doorgaans niet heel zacht neer. Hij was vooral op vrekken, gierigaards en woekeraars gebeten en heeft die daarom ook altijd het ergst beetgenomen.
Zoo woonde op een dorp van 't Reuzengebergte een rijke bakker, die om zijn groot vermogen in hoog aanzien stond en niet alleen in de herberg op de bierbank het hoogste woord voerde, maar zich ook in de raadsvergadering deed gelden en daar niet zelden zijn wil doordreef. Hij was uiterst hardvochtig en schraapziek tegenover zijne arbeiders en tegen alle menschen, die met hem te doen hadden. Als hij hout noodig had, kocht hij dat altijd van de armste boeren, aan wie hij vooraf een gulden of wat ter leen had voorgeschoten. Vorderde hij nu dat geld terug, dan konden zij doorgaans niet betalen, en hij stelde dan den prijs van het hout, dat zij hem leveren moesten, geheel naar zijn eigen welgevallen; natuurlijk nooit te hoog, want waarvoor was hij dan een vrek en een woekeraar geweest!
Eens had hij ook weer met een arm boertje zulk een koop gesloten. Toen echter de arme man de kleine som, die hij nog te vorderen had, wenschte te ontvangen, trok de bakker hem daar nogmaals eenige stuivers van af. De boer was hier heelemaal door verslagen en bad en smeekte op de aandoenlijkste manier. ‘Och lieve meneer,’ klaagde hij, ‘ieder duit, die gij mij aftrekt, is voor mij een verlies, waardoor ik groote schade lijd, en dat zult gij toch onmogelijk willen?’ Maar de bakker wilde dat toch, want hij antwoordde: ‘Is 't geld, dat ik je hier neergeteld heb, je niet genoeg, laad dan je hout maar stilletjes weer op en rijd er mee naar huis.’ Dit waren harde woorden uit den mond van den vrek en het ergste daarbij was, dat de boer zich alles rustig moest laten welgevallen, als hij niet met paard en wagen een vollen dag vergeefs wou gearbeid hebben. Ook had hij het weinigje geld voor zijn hout dringend van den, om zaaikoren te koopen en de noodigste uitgaven voor zijn huisgezin te bestrijden. Er zat dus niets anders voor hem op, dan geduldig toe te geven, en zich de korting te laten welgevallen. Daar de koop vooraf behoorlijk gesloten was, had hij misschien eene aanklacht kunnen doen; maar hij vreesde, toch geen recht te zullen krijgen, want de bakker had geld en hij geloofde, dat de gerechtigheid alleen voor de rijken en niet ook voor de armen was. Hij verwenschte in zijn hart natuurlijk den rijken gierigaard; maar dat was ook alles, wat hij doen kon, en hielp hem geen sikkepitje.
Hiep bedrukt reed hij dus weer naar huis, toen hem onderweg een voetganger tegenkwam, die hem verzocht, een eindje met hem mee te mogen rijden. Hie vreemde nu was geen mensch anders dan

{==103==} {>>pagina-aanduiding<<}
Rubezahl. Hij stapte op en vroeg den boer, waarom hij zoo bedroefd keek. Deze vertelde hem nu zijn heele geschiedenis, hoe hij doodarm was en hoe de bakker hem zoo onbarmhartig had behandeld. Daar maakte Rubezahl zich nu in zijn binnenste boos over en hij besloot, den rijken vrek zijne onmeedoogendheid duur betaald te zetten.
‘Als hij mij maar eens in den weg kwam, zou ik den kerel ongenadig onder handen nemen,’ dacht hij bij zichzelf; maar 't kwam den bakker niet in het hoofd, een tochtje naar het hooggebergte te doen, want daar was hij veel te gierig toe. ‘Nu, komt hij niet bij mij,’ dacht Rubezahl verder, ‘dan moet ik hem eens gaan opzoeken.’
Op een morgen zit de bakker dood op zijn gemak in zijn grootvadersstoel; hij heeft nog slaapjapon en pantoffels aan, rookt zijn

{== afbeelding 
	
‘In 's hemels naam, houd op!’
==} {>>afbeelding<<}
    

pijpje en drinkt zijn kopje koffie daarbij. Haar wordt op eens op de deur getikt. De bakker roept: ‘Binnen!’ Nu komt een man in de kamer, die zegt, gehoord te hebben, dat de meester een houthakker zoekt, om hout te laten kloven; tot dat werk biedt hij zich aan: hij kan er vlug mee terecht en zal 't goedkooper doen dan iemand anders. Ofschoon de man er nu niet als een houthakker uitzag, zoo dacht de bakker toch: hoe hij klaar komt, dat is zijn zaak, als ik het maar goedkoop gedaan krijg. Hij stond dus op, schoof zijn slaapmuts terecht, bracht den man op de achterplaats en

{==104==} {>>pagina-aanduiding<<}
wees hem de hoopen hout. ‘Hier is je werk; hoeveel wil je daar nu voor hebben?’ vroeg hij den vreemde. ‘Hm! 'k zal 't goedkoop doen,’ antwoordde deze. ‘Ik ben een burger uit Schweidnitz en 't is me om 't geld zoo zeer niet te doen; ik arbeid eigenlijk meer voor mijn pleizier en om beweging te hebben, want mijne lever deugt niet. Als dat je niet te veel is, geef mij dan, als 't werk gedaan is, zoo veel hout, als ik in één keer op mijn rug wegdragen kan.’ - ‘Dat is je graag toegestaan,’ zei de vrek en moest in zijn hart lachen over den onnoozelen hals, die zoo bijna voor niet arbeidde.
Den volgenden dag lag de bakker nog gerust op éen oor, toen hij 't op de plaats al duchtig hoorde kletteren en kraken. Hij sprong dus haastig uit zijn bed, schoot zijn slaapjapon aan en ging naar de plaats, om te zien, of de man zijn werk wel goed deed. En kijk, wat verbaasde oogen zette hij op, toen hij de helft van al het hout al gekloofd vond en zag, dat de houthakker zijn linker been uit de heup had getrokken en daarmee zoo geweldig op het hout losbeukte, dat het in duizend stukken sprong! Op dat gezicht sloeg de angst hem om het hart en schreeuwde hij: ‘In 's hemels naam, houd op en maak, dat je hier van de plaats wegkomt!’ De houthakker luisterde daar echter heel niet naar, maar bleef er op inhouwen, tot al het hout gekloofd was, en dat duurde maar pas een kwartier. Hierop stak hij zijn linker been weer in de heup en begon uit de gekloofde blokken een bundel te maken, die zoo groot was, dat al het hout daar inging en zelfs geen splintertje op de plaats bleef liggen. Hij nam toen die vracht op zijne schouders en stapte na een spotachtigen groet de achterpoort uit, terwijl de bakker och en wee schreeuwde en hem onder vruchtelooze verwenschingen achterna keek. Ongelukkig kon hij er niets tegen doen en ook bij 't gerecht geen hulp vragen, daar hij immers zoo veel hout, als de ander in éen keer dragen kon, vrijwillig als loon had toegestaan. De bakker was en bleef de gefopte; dat begreep hij nu zelf wel. Daar hij echter met zijne eigene munt betaald was, had de les geholpen; want hij was van dien dag als omgekeerd. Hij leerde redelijker denken en handelen; althans bekortte hij arbeiders en werklui niet langer in hun eerlijk verdiende loon. Kreeg hij eens weer lust, om aan zijne schraapzucht toe te geven, dan moest hij aan dien wonderbaarlijken houthakker, die zijn been als bijl gebruikte, denken en schaamde hij zich.
Rubezahl echter had het hout, dat hij van den bakker had weggedragen, bij den armen boer, met wien hij gereden had, vlak voor de deur neergelegd, zoodat deze zich niet weinig verwonderde en maar niet begrijpen kon, wie hem daar zoo rijk bedacht had. Den onbekenden gever in zijn hart dankend, verbruikte hij het, en ook aan zijn armen buurman stond hij er een deel van af.

{==t.o. 104==} {>>pagina-aanduiding<<}




{==t.o. 105==} {>>pagina-aanduiding<<}


{== afbeelding 
	
Goeverneur, Sprookjes.


Nijmegen, AE. Timmerman.


De gelaarsde Kat.
==} {>>afbeelding<<}
    



{==105==} {>>pagina-aanduiding<<}

De gelaarsde kat.

Een oude, brave molenaar liet na zijn dood aan zijne drie zoons drie erfstukken achter, te weten den molen, een ezel en een kater. De oudste zoon was een goed rekenaar, en toen de vader de oogen toegedaan had, rekende hij gauw uit, hoe die drie dingen te verdeelen waren. Voor zichzelf behield hij den molen, de middelste broeder kreeg den ezel, en de jongste den kater. Dat vonden de broeders dan ook goed; zij namen ieder zijn erfdeel en de advocaten verdienden er geen geld bij.
Den jongsten broeder leek zijn deel echter wel wat heel pover en gering toe. ‘Eene kat!’ riep hij uit; ‘een kat! wat doe ik met een kat? Als ik den kater geslacht heb, krijg ik zijn vel wel en kan mij daar eene ruige muts van laten maken; maar wat helpt zoo'n muts mij, als ik met bloote voeten en eene hongerige maag de wijde wereld in moet gaan?’ Deze ontevreden woorden hoorde de kater; ze deden hem wel wat zeer, maar hij maakte zich er toch niet boos over. Dus zei hij dan met een ernstig gezicht: ‘Heb maar geen zorg, beste jonge heer! Geef mij eenvoudig een zak en laat mij een paar flinke laarzen maken, dat ik er mee door dik en dun kan loopen, en gij zult ondervinden, dat uw erfdeel nog niet het allerslechtste is.’
De molenaarszoon trok ongeloovig de schouders op; maar toch wist hij, dat zijn kater een recht sluw en schrander dier en een baas in het rattenvangen was, en dus dacht hij: ‘Men kan nooit weten!’ en zoodoende gaf hij den kater, wat die van hem verlangd had.
Nu trok de kater de laarzen aan, hing zich den zak, waarin hij vooraf koolbladen en zemelen gestopt had, om den hals, en stapte op naar eene streek, waar het wemelde van konijntjes. Daar aangekomen, strekte hij zich als dood op het gras uit en wachtte, of niet een jong, onervaren, met de listen en streken der wereld nog onbekend konijntje verschijnen zou, om van de snoeperijen, die hij in zijn zak had, eens te proeven.
Hij lag nog maar pas, of ja wel, daar kwam ook al een konijntje en sloop in den zak. Meester kater haalde dadelijk de koordjes toe, pakte het konijntje en beet het zonder genade en barmhartigheid dood.
Trotsch op zijn buit, stapte hij nu regelrecht naar het koninklijk paleis en verzocht, dat men hem voor den koning mocht brengen. Men leidde hem dan ook in de zaal van zijne Majesteit, voor wien hij eene diepe buiging maakte, waarna hij sprak: ‘Sire de koning! Mijn heer en meester, de baron van Niemendal, zendt door mij, zijn lijfjager, dit malsch en lekker konijntje en verzoekt uwe Majesteit, het als een blijk van zijne groote trouw en onderdanigheid

{==106==} {>>pagina-aanduiding<<}
aan te nemen.’ Daarop antwoordde de koning: ‘Zeg aan uw meester, dat ik hem dank.’
Eenige dagen daarna legde zich de kater in een korenveld en ving met zijn zak twee patrijzen in éen trek. Terstond liep hij weer naar den koning en bood hem die, als de eerste maal dat konijntje, in naam van zijn meester aan. De koning dankte weer en liet hem een drinkgeld geven. Zoo deed de kater verscheidene maanden lang en bracht den koning gedurig wildbraad uit de bosschen van zijn heer, en dat altijd als ‘een blijk van groote trouw en onderdanigheid.
Op een dag nu, toen hij vernomen had, dat de koning met zijne dochter, eene schoone prinses, een wandelritje langs den oever der rivier wilde doen, zeide de gelaarsde kater tot zijnen meester: ‘Zoo gij vandaag mijn raad wilt volgen, dan is uw fortuin gemaakt. Ga heen en baad u in de rivier op de plaats, die ik u wijzen zal, en laat mij dan maar verder begaan.’
De baron van Niemendal (eigenlijk de molenaarszoon) deed naar den raad van zijn kater, zonder zelf te weten, waarom. Terwijl hij baadde, kwam de koning voorbij. Nu schreeuwde de kater met vreeselijk geweld: ‘Hulp! Hulp! De baron van Niemendal verdrinkt!’
De koning, die dat geschreeuw vernam, stak nu zijn hoofd buiten de koets en herkende den kater, die hem al zoo vele geschenken gebracht had. Hij liet dadelijk stilhouden en beval zijne dienaren, den baron van Niemendal te hulp te snellen. Terwijl men nu den baron uit de rivier haalde, trad de kater toe en sprak tot den koning: ‘Uwe Majesteit! Gauwdieven hebben van den nood van mijn meester gebruik gemaakt en al zijne kostelijke kleeren weggestolen, ofschoon ik met alle geweld: Hei! Holla! Houdt den dief! heb geschreeuwd.’ Dit was natuurlijk een leugen, want de sluwe kater had de armoedige kleeren van zijn heer zelf tusschen de struiken weggestopt.
De koning beval nu zijn kamerdienaar, dadelijk het prachtigste kleed uit zijn kleerkoffer voor den baron van Niemendal te gaan halen. Ondertusschen overstelpte de koning dezen met alle mogelijke beleefdheden en gunstbetooningen, en daar de fraaie kleederen, die men hem al spoedig gebracht had, hem zoo goed stonden - want hij was van natuur knap en welgebouwd - vond ook de prinses veel smaak in hem en hoe langer zij hem aankeek, des te beter beviel hij haar.
De koning bood hem nu eene plaats in zijne staatsiekoets aan en verzocht hem, aan het pleizierritje deel te nemen. Nu was de kater recht in zijn schik en dacht: ‘Zie zoo, nu zal alles wel lukken.’ - Hij liep zoo hard, als hij maar loopen kon, voor 's konings koets uit, tot hij aan een groot weideveld kwam, dat juist door de boeren gemaaid werd. Tot deze zeide hij: ‘Lieve menschen, let goed op wat ik je zeg. Als gij den koning niet zegt, dat dit weiland hier

{==107==} {>>pagina-aanduiding<<}
aan mijnheer den baron van Niemendal toebehoort, dan laat ik je allen tot frikkadellen hakken. Begrepen?’ Hierop liep hij verder.
Toen nu de koning kwam, vroeg die aan de maaiers, aan wie dat weiland toebehoorde. En allen antwoordden eenstemmig: ‘Dit land komt onzen heer, den baron van Niemendal, toe.’
‘Gij hebt daar eene fraaie bezitting, heer baron!’ zeide de koning.
‘Och ja, uwe Majesteit, een heel aardig kampje land,’ antwoordde de baron op bescheiden toon.
De gelaarsde kater, die maar al voor de koets uit bleef loopen,

{== afbeelding 
	
‘Uwe Majesteit! Gauwdieven hebben van den nood van mijn meester gebruik gemaakt!’
==} {>>afbeelding<<}
    

ontmoette weer landlieden, die op een veld aan het oogsten waren. Deze sprak hij ook deftig toe en ten slotte dreigde hij: ‘Als gij den koning, die hier voorbij komt rijden, niet zegt, dat al deze korenvelden aan mijnheer den baron van Niemendal toebehooren, dan laat ik je allen tot frikkadellen hakken. Begrepen?’ En nu liep hij weer verder.
Kort daarna reed de koning voorbij en vroeg volgens zijne gewoonte, wien al dat rijke korenland toebehoorde. Daarop riepen al de maaiers om 't hardst: ‘Deze velden behooren en hebben altijd toebehoord aan onzen hoogedelen meester, den baron van Niemendal.’

{==108==} {>>pagina-aanduiding<<}

Toen zeide de koning den baron weer veel moois over de uitgestrektheid en den rijkdom zijner bezittingen, waarop deze met eene buiging bescheiden ‘Ja’ zei. De kater liep echter nog maar altijd voor de koets uit en zei 'tzelfde aan allen, die hem tegenkwamen, zoodat de koning zich over de uitgestrekte en rijke landerijen van den baron van Niemendal maar niet genoeg verwonderen kon.
Eindelijk kwam de vooruitloopende kater aan een groot kasteel, dat aan een boozen toovenaar toebehoorde, die schrikbarend rijk was, want al de goederen, die de koning onderweg zoo bewonderd had, kwamen hem toe. De kater vernam zorgvuldig, wie deze toovenaar was en waarin zijne krachten bestonden, en toen eerst verzocht hij, tot hem te worden toegelaten. De toovenaar ontving den kater nog al heel vriendelijk en wenkte hem, te gaan zitten. ‘De menschen vertellen,’ nam nu de kater het woord, ‘dat uwe genade de kunst verstaat, om de gedaante van alle mogelijke dieren aan te nemen, en zich zoo, bij voorbeeld, in een leeuw te veranderen. Is dat waarheid?’
‘Ja, zeker is dat waarheid,’ riep de toovenaar driftig. ‘Kijk maar, ge kunt het zelf zien.’ En oogenblikkelijk veranderde hij zich in een leeuw.
De kater kreeg zulk een schrik, dat hij het venster uitsprong, om over de dakgoot te vluchten. Daar hij echter laarzen aan had, kon hij langs dien weg niet voort en had dus haast den nek gebroken. Zoodra de toovenaar zijne oude gedaante weer had aangenomen, kwam de kater weer in de kamer en verzekerde, dat hij doodsangst had uitgestaan. En verder zei hij: ‘Men zegt, dat uwe genade zich ook in een heel klein dier, als bij voorbeeld een rat of muis, kan veranderen. Ik moet echter bekennen, dat ik dit voor onmogelijk houd.’
‘Onmogelijk?’ riep de toovenaar. ‘Voor mij is geen ding onmogelijk.’ Op 'tzelfde oogenblik was hij eene muis en liep over den vloer. Nu nam de kater een sprong, en... hap! daar had hij den toovenaar en de muis tegelijk doodgebeten.
Ondertusschen reed de koning over de ophaalbrug in het kasteel, welks pracht en schoonheid hem reeds van verre in het oog waren gevallen. Toen de kater de koets hoorde aankomen, liep hij den koning te gemoet en heette zijne Majesteit welkom in het slot van zijn meester, den heer baron van Niemendal.
‘Wat, heer baron, ook dit slot behoort u toe?’ riep de koning verbaasd. ‘Men kan niets kostelijkers zien, dan deze poort, die torens, dat bordes, die trappen! Ik kan hier onmogelijk voorbijgaan, zonder een paar uren uw gast te zijn geweest.’
Hierop bood de baron van Niemendal de prinses den arm aan en volgde den koning, die de trappen opklom, in eene zaal, waarin de toovenaar voor zijne vrienden, dien hij op dezen dag verwachtte, een groot gastmaal had aangericht. Toen deze de staatsiekoets van

{==109==} {>>pagina-aanduiding<<}
den koning zagen staan, durfden zij echter niet in het kasteel komen, maar keerden dadelijk weerom. De koning, die in den persoon van den baron van Niemendal en in diens vermeende rijkdommen groot behagen vond, zag niet ongaarne, dat zijne dochter dezen met vriendelijke oogen aanzag. Toen dus de maaltijd ten einde liep, stond hij op, nam zijn vollen beker in de hand en sprak: ‘Heer baron, als gij mijn schoonzoon wilt worden, heb ik van mijn kant daar in het minst geen bezwaar tegen.’ - De baron van Niemendal maakte eene diepe buiging, nam het aanbod dankbaar aan en werd nog denzelfden dag met de prinses getrouwd.
De gelaarsde kater werd nu eerste minister en ging nog maar alleen voor zijn pleizier op de muizenjacht.



Falada.

Er was eens eene oude koningin, die heel wijs en in vele dingen kundig en ervaren was; zij kende allerlei geheimenissen en wist, wat in steenen en kruiden voor verborgen krachten zitten. - Zij had eene eenige dochter en die was als kind al aan een koningszoon tot vrouw beloofd. Toen deze dochter nu groot en volwassen was, zoodat zij trouwen kon, zeide de oude koningin tot haar:
‘Dochter, vaarwel! Om met u mee te gaan, ben ik te oud; ik zal nooit meer op den rug van een paard zitten. Maar ik wil u van het mijne meegeven en bestendig bij u zijn, om u te beschermen. Zie hier, op dit linnen lapje zijn drie droppels van mijn bloed; mijn bloed is 't, dat u eens gevoed heeft en in mijn hart voor u klopt. Bewaar dit lapje goed! Zoo lang gij het draagt, ben ik bij u en kan u beschermen tegen alle vijandigheid, die u mocht aangedaan worden.’
De koningsdochter verborg het lapje met de broeddroppels der moeder aan hare borst en maakte zich met een zwaar hart klaar, om afscheid te nemen.
De oude koningin had een goed paard van bijzonder edel ras, dat heette Falada en kon als een mensch spreken. Dat paard nu liet zij prachtig optuigen en een scharlaken dek over den zadel hangen, waarop de prinses rijden moest. Ook liet zij een schimmel optuigen voor de kamerjuffer, die met de koningsdochter op reis zou gaan.
De koningsdochter legde haar juweelen halsband om en wierp zich den reismantel over de schouders. Toen zij zoo te paard zat, zeide de moeder tot haar: ‘Pas goed op wat ik u gegeven heb;’ en de dochter zeide: ‘Dat wil ik, moeder.’
Tot de kamerjuffer zeide de oude koningin: ‘Ga heen en draag

{==110==} {>>pagina-aanduiding<<}
trouw zorg voor mijne dochter, uwe meesteres.’ En ook de kamerjuffer zeide: ‘Dat wil ik;’ maar in haar hart was zij vol boosheid en arglistigheid.
Zoo reden de koningsdochter en de kamerjuffer weg, de eerste op den wakkeren Falada, de andere op den schimmel.
Toen het tegen den middag liep en de zon recht heet brandde, trokken de beiden over eene heide, en de koningsdochter kreeg erg dorst en snakte naar een verfrisschenden teug. Eindelijk kwamen zij tegen den avond aan een water, en toen zeide de prinses tot hare kamerjuffer: ‘Zit af en schep mij een beker vol.’ De juffer was echter onwillig en zei: ‘Ik heb geen beker om te scheppen; hebt ge zoo'n dorst, stap dan zelf af en drink aan de beek.’
De koningsdochter was deemoedig van aard en stapte af; maar toen zij zich over de beek neerboog, om te drinken, viel haar het lapje met de bloeddroppels uit den boezem, en voordat zij er naar grijpen kon, had de snelle stroom dat meegevoerd. Nu weende en klaagde de koningsdochter; doch de kamerjuffer lachte grimmig en zei, toen zij weer op wou stijgen: ‘Op Falada wil ik nu eens rijden; gij kunt op mijn schimmel gaan zitten.’ Dat deed de koningsdochter gewillig, want haar hart was bitter bedroefd, nu zij de gave en de bescherming van hare moeder had verloren.
Nu reden zij weer eene poos, tot zij in een bosch kwamen. Daar sprak de booze kamerjuffer tot de koningsdochter: ‘Als je leven je lief is, stap dan af en trek je kostelijke kleeren uit; geef mij je halssnoer, ringen en armbanden, want ik wil voortaan koningin zijn en gij zult mij als meid dienen.’
De koningsdochter wilde dit eerst niet doen; maar daar zij het geschenk van hare moeder had verloren, kon zij niets tegen de kamerjuffer uitrichten, en die sloeg haar en dwong haar, te zweren, dat ze aan geen mensch zeggen zou, wat gebeurd was, want anders zou het haar dood zijn.
Nu zwoer de koningsdochter, dat zij het aan geen mensch ontdekken zou, en zwoer bij kruid en gras, bij water en wind, bij hemel en aarde. Hierop moest zij de kleeren van de kamerjuffer aantrekken en op den schimmel achter haar aan draven tot aan des konings paleis.
Toen nu de oude koning de kamerjuffer met een hermelijnen mantel op Falada zag zitten, dacht hij, dat die de koningsdochter was, en zag de andere heel niet aan, nam zijn zoon bij de hand en bracht hem bij de ondeugende kamerjuffer. Vervolgens liet hij een grooten maaltijd aanleggen en werd de verloving openlijk bekend gemaakt.
De booze kamerjuffer vreesde nu echter, dat het goede paard Falada spreken en hare schandelijke ondeugendheid verraden zou, en daarom zeide zij tot den ouden koning: ‘Dat paard deugt nergens

{==111==} {>>pagina-aanduiding<<}


{== afbeelding 
	
Goeverneur Sprookjes.


Nijmegen, AE. Timmerman.


Falada.
==} {>>afbeelding<<}
    


{==112==} {>>pagina-aanduiding<<}
meer toe; 't is in het bosch gestruikeld en hinkt; wat doet zoo'n onnutte havervreter op stal? 't Is veel beter, dat men hem dood slaat.’
Toen werd het trouwe paard doodgestoken en zijn kop boven de staldeur vastgespijkerd. Verder zei de bedriegster:
‘De meid, die ik uit mijn moeders huis heb meegenomen, is een gemeen schepsel; ik wil niets meer met haar te doen hebben. Ik zal hier in het paleis wel andere kamerjuffers vinden, en dan kan zij de ganzen hoeden, wat net een werk voor haar is.’
Zoo werd de arme koningsdochter naar den stal gezonden en moest alle morgen met de ganzen naar de weide trekken, blootsvoets en met een stok in de hand. Met haar ging dan de ganzenjongen, die Koertje heette en een wilde, woeste bengel was.
Toen zij nu 's morgens hare kudde den stal uit wou drijven, zag de koningsdochter, die nu ganzenhoedster geworden was, daar den kop van haar trouw paard boven de deur gespijkerd en zuchtte diep:

‘Och, Falada, dat men zoo wreed je deed bloeden!’ 


Daarop deed de paardekop den mond open en sprak:

‘Prinses, och, dat jij hier de ganzen moet hoeden! 
Vernam je moeder van je nood, 
Ze treurde zich zoo zeker dood.’ 


Zoo trok de koningsdochter voorbij en dreef hare kudde naar de heide. Op de heide lag eene groote steen; daar ging zij op zitten en maakte haar glanzig gouden haar los, dat zij kamde en vlechtte.
Koertje zag, hoe dat haar in de zon flonkerde en glinsterde, alsof 't gesponnen goud was, en kreeg lust, om haar een lok uit te trekken. Zoo greep hij dan naar dat haar; doch de koningsdochter gaf hem een tik op de vingers, en toen hij niet losliet, zong zij met luider stem:

‘Komt, windekens, windekens, roert je, 
Neemt 't hoedeken mee van stout Koertje 
En laat hem loopen achteraan, 
Terwijl ik 't haar vlecht tot een kroon, 
Als zou ik met des koningszoon 
Als jonge bruid voor 't altaar staan.’ 


Daar kwam op haar wensch een frisch windje over de heide opzetten, nam Koertje den hoed van het hoofd en dreef dien als spelend voor zich uit, tot de prinses hare haren gevlochten en de vlechten als eene koningskroon om het voorhoofd gelegd had. Toen nu Koertje eindelijk na lang jagen zijn hoed weer had opgevangen, was de koningsdochter klaar en zat haar geen enkel haartje meer los.
Den volgenden morgen was het weer even zoo; weer sprak de

{==113==} {>>pagina-aanduiding<<}
koningsdochter met Falada en weer noemde deze haar ‘prinses.’ En weer maakte zij op de heide haar gouden haar los en liet Koertje zijn hoedje naloopen, tot zij klaar was.
En zoo ging het ook den derden en vierden dag. Eindelijk op den vijfden dag trad Koertje voor den koning en sprak: ‘Heer koning, met die ganzenmeid wil ik niet meer hoeden; dat bevalt mij niet.’ - Toen vroeg de koning: ‘Wat heeft ze je dan voor kwaad gedaan?’ En Koertje vertelde nu alles, hoe zij en de doode paardenkop met elkander gesproken hadden, en wat toen verder gebeurd was op de heide, waar zij haar haar gevlochten en de wind haar gehoorzaamd had.
Daar hoorde de koning wondervreemd van op, en den volgenden morgen stond hij vroeg op, ging bij de staldeur staan luisteren en hoorde daar de ganzenmeid zuchten:

‘Och, Falada, dat men zoo wreed je deed bloeden!’ 


En de kop antwoordde:

‘Prinses, och, dat jij hier de ganzen moet hoeden! 
Vernam je moeder van je nood, 
Ze treurde zich zoo zeker dood.’ 


Vervolgens ging de koning naar de heide en verborg zich achter een hazelaarsstruik, en net als Koertje verteld had, zoo gebeurde het ook. En de koning verwonderde zich nog het meest over haar gouden haar en over hare groote schoonheid en dacht bij zichzelf, dat zij niet als dienstmaagd kon geboren zijn.
Toen nu 's avonds de ganzenhoedster naar huis keerde, sprak hij haar aan en zeide, dat zij hem openhartig vertellen moest, van welke geboorte zij was en wat haar was overgekomen. Hierop zeide de koningsdochter, dat zij een zwaren eed had moeten doen en beloven bij kruid en gras, bij water en wind, bij hemel en aarde, dat zij aan geen mensch zou openbaren, wie zij was en wat haar weervaren was.
De oude koning vroeg nu: ‘Maar hebt gij ook gezworen bij het vuur?’
Zij zeide: ‘Neen, bij het vuur heb ik niets bezworen.’
Toen sprak de koning: ‘Dan wil ik je zeggen, wat je doet. Een gedwongen eed bindt, en daar je je aan geen mensch moogt ontdekken en bij kruid en gras, bij water en wind, bij hemel en aarde hebt gezworen, zeg het dan aan het vuur, en dàt zal je hooren.’
De koning echter had zich al voorgenomen, zich achter den vuurhaard te verbergen en daar aan te hooren, wat haar weervaren was.
De koningsdochter deed nu, wat de koning haar geraden had. Ze knielde neder bij den haard, vertelde aan het vuur al, wat de booze kamerjuffer haar gedaan had, beklaagde den dood van haar trouw

{==114==} {>>pagina-aanduiding<<}
paard en haar eigen nood, en stortte haar geheele hart tot den bodem toe uit.
Dit alles hoorde het vuur; maar ook de oude koning hoorde het, en hij wist nu, wie de rechte bruid was.
Den volgenden dag, toen zij aan tafel zaten, vroeg de oude koning aan de valsche verloofde van zijn zoon:
‘Wat zal den knecht geschieden, die zijns meesters naam en kleeren steelt en zich zelf op zijns meesters plaats zet?’
Hierop antwoordde de valsche: ‘Ei, dien geschiede naar recht; waar men hem vindt, moet men hem aan wilde paarden binden en zoo over steenen en heide laten doodslepen.’
De oude koning zeide: ‘Gij hebt recht gesproken; maar gij hebt recht gesproken over uzelf, en daarnaar zal u geschieden.’
Toen werd de valsche kamerjuffer bleek en wilde er iets tegen zeggen; maar de oude koning trad aan de deur en leidde de ganzenhoedster aan zijne hand binnen.
‘Valsche, ontrouwe dienstmaagd!’ sprak hij; ‘zie, dit is uwe gebiedster en meesteres; gij hebt haar bedrogen en bestolen, gij hebt haar tot ganzenmeid gemaakt, ge hebt haar trouw paard doen dooden - u zal geschieden naar uw woord.’
En zoo geschiedde het: de bedriegster werd door wilde paarden doodgesleept, maar de koningsdochter vierde met den jongen koning eene vroolijke bruiloft.
Falada heeft na dien dag niet meer gesproken; maar de koningsdochter hield zijn verbleekten schedel in eere en liet dien plaatsen voor den ingang van haar koninklijk paleis.


De schatgravers.

‘Hoort, kinderen!’ sprak een ziek man, die door den wijnbouw veel geld had gewonnen; ‘in onzen berg ligt een schat; graaft daar maar naar.’ - Op welke plaats?’ vroegen allen. ‘Zeg ons de plaats!’ - ‘Graaft! Graaft!’ en met deze woorden stierf hij.
Pas was de grijsaard naar 't kerkhof gebracht, of daar werd gegraven dag en nacht. De wijnberg werd met spaden, schoppen en houweelen geheel omgewoeld; geen steen, geen blok hout bleef op zijne plaats liggen. Er werd echter geen schat gevonden, en dus dachten ze, dat zij bedrogen waren.
Toen nu echter de volgende herfst kwam, zag men met verbazing, dat ieder wijnstok driedubbel vrucht droeg. Nu werden de zoons eerst wijs en groeven van jaar tot jaar meer schatten uit den grond.



{==115==} {>>pagina-aanduiding<<}


{== afbeelding 
	
==} {>>afbeelding<<}
    


De Schildburgers.

Niet ver van hier lag eertijds een aardig boerenstadje, dat Schilda heette en waar schrikbarend verstandige lui woonden, van wie tegenwoordig nog duizenderlei domme en dwaze stukken verteld worden. Die goede menschen legden zich namelijk met opzet op onverstand toe, omdat, zoo lang zij door hunne wijsheid beroemd waren, van alle kanten koningen en prinsen toestroomden, om bij hen terechtwijzing en goeden raad te halen, zoodat zich de Schildburgers daarbij heelemaal niet met hunne eigen zaken konden bemoeien en hun eigen belang jammerlijk verwaarloozen moesten. Daarom sprak eens, toen zij raadsvergadering hielden, de schranderste onder hen: ‘We willen ons dom en onnoozel aanstellen; dan zullen we ons al die vreemden van den hals houden en rust hebben en voortaan in vrede en eendracht ons eigen gedoente kunnen beredderen.’ De goede Schildburgers waren veel te verstandig, om dezen raad met dadelijk goed te keuren en op te volgen. Hoe langer zij zich nu echter op dwaasheid en onver-
{==116==} {>>pagina-aanduiding<<}
stand toelegden, des te dieper drongen die hun in vleesch en bloed, zoodat het daar ten laatste geen gekheid, maar volle waarheid mee werd. De domheid werd hun tot tweede natuur; wat zij maar dachten, begonnen en uitvoerden, 't was alles even gek, onnoozel en onverstandig. Daarvan zijn dan ook eene menigte historietjes in omloop gekomen, die stichtelijk om te lezen zijn en vermakelijk om aan te hooren.

Eens wilden de Schildburgers een nieuw raadhuis bouwen, omdat het oude hun niet langer mooi en deftig genoeg was, en daarom gingen zij dan ook als rechtschapen burgers met ijver aan het werk. Er was nu kennelijk nog een klein portietje wijsheid bij hen overgebleven, want zij begrepen, dat men timmerhout en nog veel andere dingen hebben moet, voordat men met bouwen kan beginnen, terwijl echte en rechte gekken dat zeker ook wel zonder hout, steenen en kalk zouden hebben ondernomen. Zij reden dus gezamenlijk naar het bosch, velden boomen en bevrachtten hunne wagens daarmee. Wel hadden zij graag een armboog gehad, om de dikke stammen over den berg heen tot in het stadje te schieten, maar zulk een boog was ongelukkig in den heelen omtrek nergens te vinden. Met veel moeite en getob brachten zij dus de wagens den berg op en met nog meer moeite op den anderen kant weer naar beneden. Toen echter de laatste wagen van den berg naar beneden werd gemend, braken de leizels en toomen stuk; de stammen vielen van den wagen en rolden lustig holderdebolder bij den berg neer, tot zij omlaag bij de overige houtvrachten aankwamen. Daarover stonden de goede Schildburgers nu bijster verwonderd en zij zeiden: ‘Wat zijn we toch onnoozel geweest, dat we ons met dat stomme hout zoo veel moeite gaven!’ - ‘Ei, dat is wel te verhelpen,’ zei een ander; ‘laat ons de boomen maar flink weer bij de hoogte opbrengen, dan kunnen alle nog eens op hun eigen houtje naar beneden komen springen. Zoo hebben wij het pleizier van toe te kijken en worden voor onze moeite beloond.’ Dit vonden al de Schildburgers een heel goeden en verstandigen raad. Zij schaamden zich, dat zij al lang niet zoo loos geweest waren, en gingen dadelijk aan het werk. En ofschoon dit nu ook driemaal zoo zwaar was en driemaal zoo veel zweet kostte, toch hadden zij dol pret, toen zij boven stonden en de boomstammen bij den berg neer zagen huppelen. Hierop trokken zij gezamenlijk naar huis en 
hadden in de herberg een vroolijken avond.

Het raadhuis werd spoedig gebouwd, en dat wel driehoekig, zooals dat voor een nieuw raadhuis in hunne oogen het deftigst stond. Toen het klaar was en nu moest ingewijd worden, trokken allen er heen, om eens te kijken, hoe parmantig de heeren van den raad er zitting

{==117==} {>>pagina-aanduiding<<}
zouden nemen. Pas echter waren zij binnen, of zij kregen een schrik op het lijf, want in 't raadhuis was het pikdonker. Zoo liepen en stieten zij dan met de hoofden tegen elkaar aan en begonnen druk te overleggen, wat daar wel de oorzaak van mocht wezen, en of er licht eenig gebrek in het gebouw was, waardoor het licht werd buiten gesloten. Ze kwamen weer op straat en bekeken het van alle drie kanten; maar daar was niets te ontdekken, en buiten was het ook licht genoeg. Zoodra zij echter weer binnenkwamen, was het donker als te voren; want de ware oorzaak was, dat zij de vensters vergeten hadden. Dat konden de goede Schildburgers binnen wegens de groote donkerheid natuurlijk niet zien, en buiten, waar het licht genoeg was, kon de fout toch ook niet zitten.
Dat was dan nu eene bittere ellende. Zij dachten hunne gekke koppen nog gekker en kwamen er toch niet achter. Eindelijk besloten zij, eene groote raadsvergadering te houden, en kwamen, ieder met een brandend kaarsje voor op zijne muts, in hun pikdonker raadhuis bijeen. Nu had de een dit, de ander dat voor te stellen, tot eindelijk de meesten rieden, het geheele gebouw maar weer tot den grond af te breken en nieuw op te trekken. Op eens riep toen echter de allerwijste: ‘Dat zou me wat moois wezen! Wie weet, of men het licht of den dag niet in een zak dragen kan, evenals men dat water in een emmer doet. Nog geen van ons heeft dat ooit beproefd; we konden dus licht eens zien, of er geen mogelijkheid toe bestaat. Lukt het, dan is dat tot ons eigen profijt en zullen wij er als uitvinders van deze kunst veel roem mee behalen; lukt het niet, ei, dan kan ons er toch geen ongeluk van overkomen.’ - ‘Bravo, dat is net een woord op zijn pas,’ riepen al de overigen en gingen dan ook dadelijk aan het werk. Daar de klok net éen na middag sloeg en de zon helder aan den hemel stond, zag men toen spoedig wondere dingen gebeuren. Al de Schildburgers kwamen met potten, pannen, zakken en vaten, lieten de zon daarin schijnen, knoopten dan haastig de zakken toe of legden de deksels op de potten, en liepen daarmee in het raadhuis, om den dag daar uit te schudden. Ieder deed, zooals zijn gekke kop hem dat ingaf. Een schepte zelfs den dag met een potlepel in eene waschtobbe, een ander spitte hem met een schup uit den grond op, een derde deed nog veel kluchtiger, want die ving den zonneschijn in eene muizenval op en droeg hem zoo op een drafje in het raadhuis. Ongelukkig richtten zij met al hunne bedrijvigheid niets uit, en al hunne moeite strekte alleen, om den roem hunner domheid te vergrooten.
Een schalk, die toevallig door het stadje kwam en allen daar zoo druk aan het werk vond, vroeg aan de Schildburgers, wat dat alles te beduiden had. ‘Wij dragen den dag in ons nieuwe raadhuis, want het is daar pikdonker,’ antwoordden die. ‘En dus weet ge

{==118==} {>>pagina-aanduiding<<}
geen beter raad? Hebt ge met uwe zakken al iets uitgericht?’ vroeg de schalk. Zij antwoordden met hoofdschudden. ‘Dat is, omdat gij het ding verkeerd aanpakt,’ zeide de vreemdeling. Nu kregen de Schildburgers weer wat hoop, lieten hem in de herberg wakker inschenken en onthaalden den vreemden gezel als een prins. Den volgenden dag brachten zij hem naar het raadhuis, bekeken dat heel aandachtig van boven tot beneden, van achteren en van voren, van binnen en van buiten, en toen vroegen zij hem, wat hij hun raden zou. Nu sprak hij: ‘Klimt boven op het dak en neemt daar de pannen weg!’ Terstond vlogen de dakpannen naar beneden. ‘Nu hebt gij den dag in uw raadhuis,’ zeide hij; ‘ge kunt hem daar nu in laten, zoo lang ge 't goedvindt, en wilt ge hem niet langer hebben, dan kunt ge hem er ook weer uitjagen.’ De goede Schildburgers begrepen echter niet, wat hij hiermee meende. Zij lieten de zaak rusten en hielden den geheelen zomer raad in het huis zonder dak. De guit echter had zich met het geld, dat hij zich tot belooning had laten geven, uit de voeten gemaakt en liet ook later niets meer van zich hooren.
Dat het dien ganschen zomer niet regende, was voor de Schildburgers met hun onbedekt raadhuis een groot geluk. Toen echter de winter kwam en 't begon te regenen en te sneeuwen, gingen zij met man en macht aan het werk, om het dak weer toe te dekken; maar toen dat gedaan was, vonden ze alles binnen weer even pikdonker, als het er vroeger was geweest, en begrepen zij, dat die vreemde snoeshaan hen met zijn duur betaalden raad maar wat bij den neus had gehad.
Een tijd lang behielpen ze zich weer met hunne smeerkaarsjes, die ze voor op de mutsen staken. Daar eindelijk op een dag, toen in eene gewichtige raadsvergadering al de kaarsjes uitgegaan waren, viel het oog van den burgemeester toevallig op eene reet in den muur, waardoor een heldere zonnestraal naar binnen viel. Nu ging hem op eens een groot licht op. ‘Hoe zijn we allen dan toch zoo onnoozel en stapelgek geweest?’ riep hij. ‘Waar zijn de vensters gebleven, waardoor het licht naar binnen kon vallen? 't Is om zich dood te ergeren, dat geen een hier in onzen hoogwijzen raad daar vroeger aan gedacht heeft!’ De overige leden en bijzitters van den raad hoorden deze woorden met verbazing aan en schaamden zich zeer. Terstond gingen zij aan het werk en maakten vensters in den muur; en daarmee was de zaak in orde - tot op eenige kleinigheden na.
Met den winter kwam namelijk ook de vorst in het stadje Schilda en in het nieuwe raadhuis. Ongelukkig hadden nu echter de heeren de kachel vergeten, ja, niet eens ruimte open gelaten, waar men zoo'n ding zetten kon. Dit veroorzaakte dus weer nieuwe verslagenheid. Eenigen waren van oordeel, dat men de kachel achter de deur moest zetten. Daar 't evenwel gebruik was, dat de burgemeester

{==119==} {>>pagina-aanduiding<<}
achter de kachel zitting nam, kon dit niet, omdat die dan ook achter de deur had moeten zitten. Daarom zetten zij de kachel voor het venster en hingen een vischnet voor het deurtje, opdat de hitte er niet uit zou vliegen. Al zaten zij dan nu ook te rillen en te klappertanden van kou, zoo brachten zij het toch door druk stoken wel zoo ver, dat de appels in het kacheloventje terdeeg goed pruttelden en gaar werden, en aan den burgemeester werd de plaats het allerdichtst bij den appeloven afgestaan.

{== afbeelding 
	
‘Waar zijn de vensters gebleven waardoor het licht naar binnen vallen kon!’
==} {>>afbeelding<<}
    

Toen eens een vreeselijke oorlog in het land gewoed had, was daarvan eene zware en lastige plaag overgebleven, te weten zoo veel muizen, dat noch het brood in de kast noch het spek in den schoorsteen een oogenblik veilig waren. Dat bracht de Schildburgers in groote onrust en verlegenheid. Nu gebeurde het, dat weer een vreemdeling met een kat op den arm door hunne plaats kwam en in de herberg uitrustte. De kastelein keek het vreemde dier nieuwsgierig aan en vroeg, wat dat wel voor een ding was. ‘Een muishond,’ antwoordde de vreemde, en meteen liet hij de kat in de kamer los en voor de oogen van den hospes dadelijk eenige muizen verdelgen. Toen de kastelein dit zag, stond hij eerst heel stijf van verbazing, maar

{==120==} {>>pagina-aanduiding<<}
trommelde toen de gansche gemeente bijeen en deed een groot woord van het wonderdier, dat hij gezien had. De Schildburgers wilden zich zulk een geluk niet laten ontgaan en vroegen den vreemdeling, of zijn muishond ook te koop was. ‘Eigenlijk niet,’ antwoordde deze, ‘maar omdat gij zoo bitter in nood zijt, wil ik hem u voor een billijken prijs overlaten.’ En dus eischte hij driehonderd gulden voor het dier. De Schildburgers waren blij, dat hij niet meer verlangde; hij bracht hun den muishond in het raadhuis, omdat daar de meeste muizen waren, en deze zou hij eerst opeten. Hierop stapte de vreemde schalk met zijn geld haastig de poort uit en was maar bang, dat hem iemand achterna komen en den koop weer verbreken zou. De goede Schildburgers waren echter maar blij, dat zij den muishond hadden; doch zij hadden ongelukkig vergeten te vragen, wat ze dien tot voeding moesten geven. Daarom zonden zij den vreemdeling nog ijlings een bode achterna, die hem daarnaar vragen moest. Toen de muishondverkooper merkte, dat hem iemand op de hielen zat, stapte hij vlugger door; maar de bode had langer beenen en kwam al nader. Toen hij nog een eind achter hem was, riep hij al van verre: ‘Wat eet hij? Wat eet hij?’ De vreemdeling antwoordde: ‘Pens en vleesch! Pens en vleesch!’ De Schildburger had nu echter verstaan: ‘Menschenvleesch,’ keerde dadelijk om en bracht deze tijding naar het stadje over. Nu brak den burgemeester en heel den raad het angstzweet uit, en zij zeiden: ‘Als hij geen muizen meer heeft, zal hij dan met ons zelven beginnen, ofschoon wij hem met ons goede geld gekocht en betaald hebben.’ Zij hielden daarom raad over de kat en wilden haar dooden, doch er was niemand, die hart genoeg had, om haar aan te tasten. Eindelijk besloten zij, ofschoon met een beklemd gemoed, tot het allerergste, te weten, om het met veel moeite en groote kosten gebouwde raadhuis met vuur aan te steken 
en het gruwelijke dier daarin te verbranden.
Zoo gezeid, zoo gedaan. Toen het echter de kat in het brandend gebouw te heet werd, vloog zij met een sprong door het venster en vluchtte in het naaste huis. Dit werd nu ook aangestoken; doch de kat verkoos ook hier niet te verbranden en sprong uit de vlammen in het derde huis. Zoo ging dat al voort, tot er geen huis meer was en 't gansche stadje in puin en asch lag. De kat liep hierop het veld op, en geen mensch heeft haar ooit weerom gezien.
Daar nu alle huizen afgebrand waren en de Schildburgers geen dak meer hadden, liepen zij de poorten uit en verstrooiden zich naar alle landen.




{==121==} {>>pagina-aanduiding<<}


{== afbeelding 
	
==} {>>afbeelding<<}
    


De kleine Meta.

Midden in een klein dorp, dicht aan het bosch, woonde eene oude weduwe met hare stiefdochter.
Beiden bewoonden een klein huisje aan de berghelling, dicht aan den boschkant. Dat huisje lag daar allerliefst, want een zware beuk spande zijne groene takken over het dak uit en wilde wingerd omrankte het van alle zijden. In de takken klauterde het eekhorentje en wierp moedwillig beukels op alle voorbijgangers neer, maar vooral op den dikken, onbehouwen schout, dien 't zeker niet recht goed lijden mocht; boven in de kroon van den boom had een kleine blauwe specht zijn nest, die liep den ganschen dag op en neer, alsof hij het bijster druk had, en pikte met den snavel in de schors, zoodat het een getiktak als in een uurwerk gaf.

{==122==} {>>pagina-aanduiding<<}

Dat leek nu alles wel recht vredig en rustig, maar binnen in de hut bromde de oude stiefmoeder den ganschen dag en vond maar niets naar haar zin, ja, ze was ziek, als zij niets eens knorren en schelden kon, en daar zij niemand buiten de kleine twaalfjarige Meta bij zich had, moest deze dikwijls heel veel verduren. Was 's nachts de sla in het tuintje niet gegroeid, dan kreeg de arme Meta daar de schuld van; hadden de hoenders geen eieren gelegd, dan kreeg de arme Meta de schuld; had de oude knol op stal een lammen poot gekregen, dan kreeg de arme Meta de schuld; - kortom, er was niets in de wereld te bekennen, of de arme Meta had het gedaan.
Maar Meta was een goed kind en deed graag alles, wat haar gezegd werd: dat kon het geheele dorp van haar getuigen; en als het de stiefmoeder niet goed genoeg was, dan zocht Meta het altijd beter te doen, tot de stiefmoeder eindelijk wel tevreden moest wezen. Zoo bad zij ook iederen avond voor het slapen gaan den lieven Heer, dat de sla goed groeien, de kip veel eieren leggen en de achterpoot van den ouden knol niet meer stijf worden mocht.
Eén gebrek had de kleine Meta evenwel toch. Zij had van hare petemoei, die naar de kermis was geweest, een klein, aardig pennemesje ten geschenke gekregen, en hiermede speelde en sneed zij tegen alle verboden aan, tot het ongeluk wou, dat zij zich op een avond tot aan het been toe in den vinger sneed.
Dat was me een mooie historie! Als de booze stiefmoeder er achter kwam, had ze geducht knorren te wachten. Ze zocht dus, wat ze maar van linnen vinden kon, en wond dat om haar vinger. Maar wat ze er ook tegen deed, het bloeder was toch niet te stillen. Opdat nu geen droppeltje op den grond zou vallen, hield zij de wonde aan den mond en zoog het bloed met de lippen op.
Daar o wee! kwam de oude vrouw binnen. Meta hield in haar angst gauw den zieken vinger achter op haar rug en drukte dien stijf in de hand.
‘Wat heb je daar voor roods aan den mond?’ vroeg de moeder.
‘Ik heb in den tuin frambozen gegeten,’ antwoordde Meta, maar werd daarbij zoo rood, als al de frambozen in den tuin met mekaar niet waren.
‘Daar steekt wat achter!’ dacht de oude bij zichzelf en kwam nader.
‘Wat is dat daar op den grond?’ vroeg de stiefmoeder, op een kleinen bloeddruppel wijzende.
‘Dat is van de verf, waarmee wij gisteren de bloempotten hebben aangestreken,’ antwoordde Meta, en haar gezicht werd weer zoo rood, als al de bloempotten met mekaar niet waren.
Hoor nu eens aan, hoe die kleine Meta al jokken kon!
Maar de stiefmoeder liet zich niets wijsmaken, en het duurde niet

{==123==} {>>pagina-aanduiding<<}
lang, of ze was achter het geheele geval. Nu beknorde zij de kleine met vele harde woorden: ze zou acht dagen lang niet arbeiden kunnen, dat ellendige pennemes moest in den put worden gegooid, en zoo al verder.
Dat alles hielp intusschen niemendal, want de vinger bloedde nog altijd voort, alle linnen hielp niet, het bloed liet zich niet stillen.
Toen liep de stiefmoeder in haar angst naar de oude buurvrouw, die dikke halzen en wangen, gezwellen en puisten en wie weet wat meer nog aan menschen en dieren bespreken kon en in 't gansche dorp voor eene zeer geleerde vrouw gold; want haar man was koeherder geweest en had, terwijl hij op de weide kousen liep te breiden, heele dagen lang aan allerlei dingen kunnen denken, waaraan andere menschen, die niet de koeien hoeden, hun leven lang bijna niet denken.
En ja wel, de buurvrouw kwam ook, bekeek Meta's vinger, mompelde eenige rare vreemde woorden, die zij zelve niet verstond, spuwde (wat bij 't bespreken volstrekt niet mag vergeten worden) tot driemaal toe op den vinger, en maakte allerlei kruisen en teekens en andere domme kunsten, om het bloed te stillen; maar het bloed stond toch niet stil.
Daar de oude nu zag, dat hare kunst te kort schoot, schudde zij het hoofd, mompelde, dat zoo wat haar van haar leven nog niet was overgekomen, en sukkelde met al hare wijsheid weer naar huis.
Nu liep de stiefmoeder in haren angst naar den heelmeester van het dorp, die 's morgens den boeren den baard afschrabde en 's namiddags menschen en beesten cureerde en aderlaatte. Die kwam, bekeek den vinger, schudde ook het hoofd en bromde: ‘Hm! Hm!’ Maar daarmee was de vinger nog niet geholpen, en hoe meer de geleerde man er aan doen wou, des te erger bloedde de vinger.
Vader Gregorius - zoo noemden zij hem in het dorp - meende dus ook, dat zoo iets hem nog nooit was voorgekomen; hij wou naar huis gaan en van zijne onfeilbare zalf halen: die moest helpen.
Hij ging, maar kwam niet weerom, daar hij misschien zelf aan zijne onfeilbare zalf niet geloofde.
Intusschen zat de arme Meta doodsbleek op den kant van haar bedje en hield den vinger boven een schotel. De oude moeder was gloeiend van kwaadaardigheid, en daar zij deze toch tegen iemand moest uitlaten, nam zij het mesje, ging in den tuin en gooide het arm, onschuldig ding in den put.
Op datzelfde oogenblik hoorde de kleine Meta een heel fijn stemmetje. En wat zag zij? Op den rand van haar schotel zat een kleine duimeling.
‘Kleine Meta,’ zei die tot haar, ‘het mesje, dat daar zoo in onzen put is gevallen, heeft mij daar beneden in onze woning onder den put gezeid, dat het je bij ongeluk in den vinger heeft gesneden,

{==124==} {>>pagina-aanduiding<<}
maar dat je een zoo lief, goed kind bent, dat men medelijden met je moet hebben, en daarom wil ik je helpen.’
‘Gij?... Maar hoe kunt ge dat dan?’ vroeg Meta verwonderd.
‘Dat zul je dadelijk zien; luister maar toe!’ antwoordde de kleine duimeling. ‘Zie, wij duimelingen zijn daar onder den put met ons heel velen, en goede menschen helpen we heel graag, daar we ons voor hen in duimelingen van gemsleer veranderen en ons op hunne vingers laten zetten; maar we moeten altijd zeker zijn, dat men geen misbruik van ons maakt, want we hebben een geheime kracht, die den mensch, als hij daarvan hoort, licht verleidt. Zet mij dus op je gewonden vinger, en het bloeden zal terstond ophouden; maar neem mij vooral niet weer af, voordat de vinger goed geheeld is, want anders begint die dadelijk weer te bloeden en wordt dan ieder bloeddroppel een blank, dubbel goudstuk. Dat goud kan je echter nergens meer toe dienen; want de vinger geneest nooit weer en je moet sterven.’
Men kan zich licht voorstellen, hoe blij de kleine Meta was, toen die kleine potsierlijke duimeling van den schotel op haar arm wipte, hierop tot hare hand voortstapte, zich in een ommezien in een duimeling van gemsleer veranderde, en zoo op haar vinger bleef zitten. Nu was het booze bloeden dan ook op eens gestild.
Kort daarop kwam de stiefmoeder terug, die zich verbeeldde, dat leelijke pennemes nu zijn verdiende loon te hebben gegeven, en heel niets wist van de boodschap, die het pennemes daar beneden in den put had overgebracht.
‘Wat heb je daar nu toch aan den vinger zitten?’ vroeg zij aan de kleine Meta.
Die was aanvankelijk een beetje verlegen; maar daar het immers toch niets kwaads was en de kleine duimeling haar niet geboden had, te zwijgen, zoo vertelde zij aan de pleegmoeder alles, wat gebeurd was.
Nu had iemand eens moeten zien, wat de oude pleegmoeder met haar haviksneus en haar spitse kin voor oogen opzette, toen zij van die blanke, dubbele goudstukken hoorde. Die oogen hadden stellig niets goeds te beduiden.
Daar het nu donker was geworden, zei zij tot de kleine Meta, dat die te bed moest gaan liggen, daar ze er zoo bleek en ontdaan uitzag, en dat zij haar bij het uitkleeden helpen wou. - Dit laatste deed zij dan nu ook, heelemaal tegen hare gewoonte. Meta ging liggen, en de pleegmoeder ging heen en zeide: dat ze nog maar even het duivenhok wou gaan toesluiten en dan ook aanstonds op bed kruipen.
Pas was de arme Meta echter vast in slaap, of de pleegmoeder kwam zachtjes weer binnen. Maar wat had ze daar bij zich? Een heel grooten zak, waar wel drie schepels erwten ingingen. Toen

{==125==} {>>pagina-aanduiding<<}
ze zich nu verzekerd had, dat het meisje vast sliep, legde zij dien zak voor Meta's bed, zoodat de opening naar boven was gekeerd, nam de hand van de kleine van het bed en bekeek den duimeling met begeerige oogen.
‘Laat mij met rust, oude!’ riep de duimeling; maar dat hielp hem niet, de oude trok hem van Meta's vinger en stopte hem, wat hij ook tegenspartelde, in hare kleerkast, die zij hierop zorgvuldig toesloot. Vervolgens keerde zij naar het slapende meisje terug.
Bij het bedje ging het onderwijl maar al - klap! klap! klap! Het eene goudstuk viel na het ander in den zak. Met vonkelende oogen ging de oude daarbij zitten en verheugde zich over de vele blinkende dubbele goudstukken, waarmee de zak zich zoetjes aan vulde.
Zoo duurde dat klap! klap! dan den ganschen nacht door. Eindelijk vielen de goudstukken al langzamer; maar ook Meta's klein onschuldig hartje klopte al langzamer, en toen het eerste flauwe morgenlicht in het kamertje drong, rustte de goudstroom en ook Meta's hartje, want zij was uitgebloed en dood.
De oude rekende nu eens na, hoe veel goudstukken ze wel in den zak had; zij begreep, dat het verscheiden duizenden moesten zijn, en kon dus wel zeggen, dat zij eene rijke vrouw was geworden.
Nu moest echter de zak veilig geborgen worden en dat was zoo'n gemakkelijk ding niet. Hij moest in den kelder komen; maar daar hij zoo zwaar was, dat wel vier mannen er aan te dragen hadden, nam zij van de goudstukken telkens een half schort vol, droeg deze naar den kelder en sleepte zoo lang, tot geen enkel stuk meer in den zak overbleef.
Wat moest zij nu met de kleine Meta aanvangen, die dood op het bed lag en zoo wit was, als pas gevallen wintersneeuw op het veld. Als zij zeide, dat Meta dien nacht doodgebloed was, kreeg zij al de menschen uit het dorp op den hals, omdat zij niet bijtijds andere hulp had ingeroepen; maar wat zou zij anders zeggen?
Eindelijk schoot haar eene gedachte te binnen. Zij wilde de doode Meta in den put gooien en dan zeggen, dat Meta gisteren het bosch was ingegaan, om heelende kruiden voor haar vinger te zoeken, maar dat zij niet was teruggekomen.
Zoodra zij Meta heimelijk in den put geworpen en hare kleeren weggestopt had, deed zij dan ook zoo. Nu liet de schout al het jonge manvolk van het dorp opkomen, en zonden de boeren en pachters hunne knechts, en die moesten den ganschen dag in het bosch naar de verloren Meta zoeken. Die konden het gezochte meisje echter nergens vinden, en dat had de ondeugende oude hun wel vooraf kunnen zeggen. Maar deze kermde en jammerde, net of ze ontroostbaar was, - die oude, booze heks!

{==126==} {>>pagina-aanduiding<<}

Acht dagen later pakte de oude op een avond, toen het goed donker was, verscheidene zakken en eene kleine kist op een wagentje, waarop zij altijd groenten naar de stad placht te brengen, spande haar ouden knol daarvoor, en zei aan de buren, dat ze met aardappels naar de markt wou. Dat was evenwel een groote leugen, want in die zakken had zij hare goudstukken en alleen bovenop lagen aardappels, maar in het kistje had zij den kleinen duimeling opgesloten, dien zij als haar oogappel bewaakte.
Zij sloot en grendelde de huisdeur, zette haar knol in een drafje, en geen mensch heeft haar ooit weer in het dorp gezien. De hemel weet, wat plannen zij had, maar in haar huis kon zij het niet langer uithouden, want ieder avond zag zij langs het touw van den put eene menigte kleine, gele mannekes op en neer klauteren, die zoo groot als een duim waren, en die riepen haar met hunne fijne stemmetjes toe:

‘Wacht, booze heks, geloof ons woord, 
Voor dat je Meta hebt vermoord, 
En ons klein broertjen houdt gevangen, 
Zul je eens 't verdiende loon ontvangen.’ 


Zoo vaak zij dat hoorde, trilde zij aan handen en voeten en was maar blij, dat hare buren te ver afwoonden, om het ook te hooren.
Onderwijl was de kleine Meta weer wakker geworden in eene kostelijk mooie, onderaardsche slaapkamer, waar 't zoo helder licht als de dag was, daar overal kristallen kronen hingen, waarop wel duizend waskaarsen brandden. Zij lag op een gouden ledikant, waarvan de lakens zoo fijn als spinnerag waren en de gordijnen zoo wit als verschgevallen sneeuw. Boven haar was in den hemel van het ledikant een prachtige spiegel, en zij schrikte, toen zij daarin zag, want ze was nog zoo wit als de kalk aan den wand.
Meta richtte zich in haar bed overeind en keek rond. Zoo zag zij dan door de glazen deur van hare slaapkamer verscheiden mannetjes aan lange zilveren tafels zitten. Ze waren juist bezig koffie te drinken, waarin zij beschuitjes, zoo klein als paarlemoeren knoopjes, sopten. Aan Meta's bed zaten zes kleine vrouwtjes, die zeiden, dat ze door den opperste van de duimelingen tot hare kamerjuffers waren aangesteld, om haar te bedienen en alles te bezorgen, wat zij maar wenschte of verlangde.
Nu wou Meta weten, waar zij was. Men vertelde haar, wat de booze pleegmoeder met haar gedaan en hoe deze in het dorp uitgestrooid had, dat zij het bosch ingegaan en niet teruggekomen was. Meta schreide nu bitter en wou toch weer naar hare oude pleegmoeder; doch de kamerjuffers lieten haar de kostelijke kleeren zien, die voor haar klaar lagen en van hemelsblauwe zijde met zilver en goud bestikt waren. Deze moest zij aantrekken, en toen

{==127==} {>>pagina-aanduiding<<}


{== afbeelding 
	
Goeverneur, Sprookjes.


Nijmegen, AE. Timmerman.


De kleine Meta.
==} {>>afbeelding<<}
    


{==128==} {>>pagina-aanduiding<<}
zij dat gedaan had, bracht men haar voor den koning der duimelingen, die op een troon van paarlen, robijnen en diamanten zat en zoo klein was, dat men hem heel goed als een poppetje in de glazenkast had kunnen zetten.
Het was kluchtig te zien, hoe al de kleine duimelingen, welke zij voorbij kwam, beleefd opstonden, eene sierlijke strijkage maakten en heel eerbiedig den zoom van haar kleed kusten.
De koning der duimelingen echter ontving haar zeer vriendelijk. Zij moest voor hem nederknielen, opdat zij hem goed zou kunnen verstaan, want zij was wel tienmaal grooter dan hij met heel den diamanten troon, waarop hij zat. Hij dan nu zeide haar, dat hare booze pleegmoeder bij nacht en ontijd uit het dorp verdwenen was, en al was dit ook niet zoo, dan kon zij toch niet weer tot haar terugkeeren, omdat haar leven niet veilig bij haar was. 't Was heel onvoorzichtig van Meta geweest, haar het geheim van den duimeling te verraden, die nu daarvoor boeten moest, daar de oude hem hield opgesloten en zorgvuldig bewaakte, om hem misschien nog meer geld af te persen. Indien Meta echter weer naar de oude pleegmoeder ging, dan zou die haar zeker nog eens het leven benemen, en éens konden de dwergen haar maar redden.
Meta stortte nu bittere tranen over dat zij hare mooie roode wangetjes zoo had verloren.
‘Ja,’ zei de koning der duimelingen en haalde de schouders op, ‘dat komt door dat je al je bloed hebt verloren; je zult nu je heele leven lang bleek blijven; maar omdat ge zoo'n goed kind zijt, willen we toch zorgen, dat je gelukkig wordt. Vooreerst moet ge nu hier bij ons blijven.’
Zoo troostte Meta zich dan ook en woonde zes jaren lang gelukkig bij de dwergen onder den put. Zij werd in dien tijd ook grooter en veel schooner nog, maar bleek bleef ze nog altijd. -
Wilt ge nu weten, wat in dien tijd met de booze pleegmoeder is voorgevallen? Goed; dat zult ge nu hooren.
Zij reed met haar wagentje en hare aardappelenzakken maar al door, tot zij in eene vreemde stad kwam. Daar hield zij voor eene groote herberg stil en zei aan den herbergier, dat zij eene zeer voorname dame was, maar dat zij, omdat zij groote schatten bij zich had, zulke gemeene kleeren aangetrokken en zulk een ellendig wagentje gekocht had, om onderweg niet door roovers aangetast en uitgeplunderd te worden.
Toen de herbergier nu hare zakken vol goud zag, geloofde zij alles, wat zij hem voorloog; want als de menschen maar geld zien, willen zij doorgaans alles wel gelooven.
De oude ging nu dadelijk zijden en fluweelen kleeren, diamanten-snoeren, mooie hals- en armbanden en eene prachtige staatsiekoets

{==129==} {>>pagina-aanduiding<<}
met vier schimmels koopen; ook huurde zij deftige lakeien, die een driekanten hoed droegen en zoo veel borduursel en gouden snoeren op het lijf droegen, dat men de kleur van hunne rokken niet onderscheiden kon, en zoo reed zij daarmee naar de groote hoofdstad, waar de koning hof hield en heel veel rijke, voorname menschen woonden.
Hier gaf zij zich voor eene gravin van ouden adel uit, kocht een van de prachtigste huizen, gaf schitterende maaltijden en danspartijen, en zag barons en graven en vorsten bij zich, die haar haar geld hielpen verteren.
Zoo ging dan alles goed; maar natuurlijk kreeg zij bij dit leven al spoedig den bodem van hare geldzakken te zien. De rijkdom had echter haar hart al zoo slecht gemaakt, dat zij tegen geene misdaad meer opzag. Om weer nieuw geld te krijgen, lokte zij 's avonds vreemde kinderen bij zich in huis, aan wie zij al hare mooiigheden liet zien en lekkers gaf, waarin slaapgoed gemengd was. Als nu deze kinderen in slaap lagen, sneed zij hun in den vinger, zette een ommezien den duimeling daarop, dien zij dan weder zorgvuldig wegsloot, en het bloed der kinderen werd zoo tot blinkende dubbele goudstukken. Vele arme kinderen had zij nu reeds zoo omgebracht, evenals vroeger de kleine Meta.
Eindelijk was hare geldkist eens al weer uitgeput. Verscheiden dagen keek zij uit, of zich misschien ook een kind zou laten zien; doch er vertoonde zich geen, want in de stad liep het gerucht, dat men al meermalen jonge kinderen bij haar in huis had zien gaan, zonder dat die er ooit weer uitkwamen, en daarom hielden al de ouders hunne kleinen scherp in het oog. Natuurlijk zeiden de menschen dit nog niet hardop, - want wie zou gewaagd hebben, van eene zoo rijke en voorname dame kwaad te spreken? doch wat men niet hardop zei, dat fluisterde men toch, en zoo ging iedereen de vreemde dame schuw uit den weg.
Zoo kwam dan geen kind meer onder de klauwen van de oude. In hare verlegenheid nam zij dus op een avond een kort en goed besluit, sneed zichzelf in den vinger, zette den duimeling op de wond, nam hem weer af en hoorde tot hare groote blijdschap spoedig de dubbele goudstukken klapperen.
Toen zij nu geloofde, dat er vooreerst genoeg waren, zette zij den duimeling weer op; maar nu kreeg zij opeens eene gruwelijke pijn in de hand. 't Was of al hare vingers brandden, alsof er gloeiend vuur in zat, en deze pijn ging haar door alle ledematen. Terstond liep zij naar haar waschbekken en stak de hand in het water, om de pijn te verzachten; maar niets hielp, de pijn werd al erger en erger.
Woedend slingerde zij den duimeling nu in een hoek; maar die

{==130==} {>>pagina-aanduiding<<}
begon te lachen, en riep: ‘Sliep uit! Kijk, oude, nu heb je je zelf gefopt; je moet sterven!’
Nu schoot de oude te binnen, wat Meta haar verteld had, namelijk dat de wonde nooit weer genas, als men den duimeling eens van den vinger had weggenomen.
Een ontzettende angst overviel haar; al hare dienaren moesten komen en nog in het hartje van den nacht om de dokters loopen. Die kwamen ook, wel twintig tegelijk. De een was nog veel wijzer dan de ander en wilde een nog beter middel weten; doch de wonde werd al erger, en de pijn werd al erger, en voor het einde van den tienden dag was het koudvuur er bij gekomen. De hand werd haar afgezet; maar toen sloeg het koudvuur haar in den arm, en op den twaalfden dag stierf zij onder de vreeselijkste pijnen en benauwdheden.
Pas was zij nu dood, of daar verschenen wel een dozijn voorname heeren en dames, die wel dikwijls bij haar te gast waren geweest en welke zij bij haar leven voor hare neven en nichten had uitgegeven. Deze verklaarden nu, dat zij de erfgenamen van de overleden gravin waren, en wilden haar fraai paleis, hare kostbaarheden, hare mooie meubels, rijtuigen, paarden enz. maar dadelijk onder elkaar verdeelen.
Toen nu echter deze deeling gerechtelijk gebeuren zou, en de rechters en de erfgenamen in de groote zaal verzameld waren, zat de kleine duimeling, die nu weer zijne vrijheid had, in een bloempot verborgen op de vensterbank en riep maar voortdurend: ‘Zij was heelemaal geen gravin, en gij zijt ook heelemaal hare erven niet; maar ik ken eene, die hare rechte erfgename is en iederen dag hier kan wezen.’
De rechters en de valsche erfgenamen hoorden vreemd op, maar wisten niet, van waar de stem kwam, en zetten hun werk bedaard voort; doch de duimeling bleef stil in zijn schuilhoekje en herhaalde zijne woorden dag aan dag. Op den laatsten dag echter, toen de deeling afloopen zou, riep hij: ‘Gij zijt allen valsche erfgenamen; de eenige rechte erfgename komt daar juist aanrijden en zal in een ommezien hier zijn.’
En weer hoorden de rechters en erfgenamen vreemd op. Daar op eens ging de deur open en trad eene jonge dame in een met goud en zilver doorwerkt kleed binnen. Zij was zoo wonderschoon, dat het niet te beschrijven is; maar bleek was zij, heel bleek, en wij weten ook wel, waarom zij zoo bleek was, want zij was immers de schoone Meta, die de dwergen gezonden hadden, om de erfenis op te vragen.
Meta vatte moed en verklaarde aan de rechters en aan de valsche erven, dat zij de rechte erfgename en de stiefdochter van de overledene, was; dezer rijkdom kwam haar toe, omdat hij uit haar har-
{==131==} {>>pagina-aanduiding<<}
tebloed genomen was, en zij was nu verschenen, om hem terug te vragen.
De rechters schudden hierop ongeloovig het hoofd, en de valsche erven maakten haar voor eene leugenaarster en bedriegster uit en verlangden zelfs van de rechters, dat zij als zulk eene zou worden opgesloten.
De rechters daarentegen verklaarden, dat zij dit niet verantwoorden konden; maar als Meta wezenlijk de dochter van de overledene was, dan moest zij dit door getuigen bewijzen.
De erven hielden evenwel vol, en daar zij allen zulke groote heeren waren, gaven de rechters eindelijk toe en werd de arme Meta in de gevangenis gebracht, waar men haar zeide, dat zij slechts vier weken tijd had, om haar recht door de geloofwaardigste getuigen te bewijzen; maar als zij dat niet kon, dan zou zij als eene bedriegster tot zware straf worden veroordeeld. Hierop werd de gevangenisdeur gesloten en was Meta alleen.
Zoo was de goede Meta dan nu in een al heel treurigen toestand gebracht. Zij voelde zich recht ongelukkig en verlaten, en hoe kon zij nu de straf ontgaan, daar zij toch zeker geen getuigen zou kunnen aanwijzen?
Op eens hoorde zij zacht op het venster tikken; zij deed open, en kijk, daar kwamen de zes duimelingen, die haar in een mooien wagen tot aan de stad gebracht hadden, door het venster inklimmen.
‘Ik wist wel, dat gij mij niet verlaten zoudt!’ riep Meta verheugd en droogde dadelijk hare tranen af.
De duimelingen meenden evenwel, dat het een leelijk geval was, waaruit zij Meta met alle eere redden moesten; want dat de dingen zoo loopen zouden, hadden zij niet verwacht.
Nu hielden zij raad, en nog dienzelfden dag werd een bode naar het dorp afgezonden, waar Meta vroeger gewoond had. Dit dorp lag nu echter zoo ver, dat de bode op zijn vroegst eerst naar drie weken terug kon zijn. Meta moest derhalve maar geduld hebben. De duimelingen deden al het mogelijke, om haar de gevangenschap lichter te maken, en de rechters gaven haar vrijheid, om iederen dag twee uren op het plein van de gevangenis rond te wandelen. Op deze wandelingen werd zij door menigeen gezien, en zoo verbreidde de roem van hare wonderbare schoonheid zich spoedig door de geheele hoofdstad.
Ook de eenige zoon van den koning, de kroonprins, hoorde daarvan en werd nieuwsgierig, de vreemde schoonheid te zien. Hij liet zich dus op een dag in de gevangenis aan een venster brengen, waar hij Meta op den hof zien kon. Zoo lang hare wandeling duurde, stond hij daar; toen ging hij haastig van het venster weg, stapte in zijne koets en reed naar zijn paleis terug.

{==132==} {>>pagina-aanduiding<<}

Er verliep een week; twee, drie en vier weken verliepen. Toen kwam de lang verwachte bode op den dag vóor de uitspraak terug; maar getuigen bracht hij niet mee, want in het dorp hadden hem allen gezegd, dat de kleine Meta al voor zes jaren gestorven was.
Meta schreide weer en wrong in hare gevangenis wanhopig de handen.
Daar hoorde zij, dat een rijtuig voor de deur stilhield.
‘Nu haalt men mij!’ riep zij verschrikt.
‘Ja,’ antwoordden de duimelingen, in hun hart lachend; ‘men komt je halen, maar alles is toch nog niet zoo erg, als het wel lijkt.’
De deur ging open. Meta sloeg de handen voor het gezicht. Maar in plaats van de rechters trad, door vier kamerheeren met groote sterren op de borst geleid, de kroonprins binnen. Die ging op Meta toe, nam hare hand en zeide tot haar, dat hij haar onlangs op het gevangenisplein gezien en zijne moeder, de koningin, van haar verteld had. Deze was nu voornemens, haar tot hare hofdame te maken, en had hem opgedragen, haar af te halen. Zij moest dus met hem komen; zijne koets stond voor de deur.
Tegelijk hing een der hofheeren haar een kostbaren mantel van hermelijn en donkerrood fluweel om, en de kroonprins leidde de schoone Meta naar de koets, waar hij aan hare zijde plaats nam.
Na eenige minuten hielden zij stil voor een paleis, dat met bloemen en kransen versierd was en waar tallooze heeren en dames, prachtig opgeschikt, verzameld waren. De kroonprins nu echter leidde Meta tot voor een gouden troon, waarop zijn vader en zijne moeder zaten, en deze omarmden en kusten Meta en noemden haar hunne lieve dochter.
Nu begreep de eerst geheel verbijsterde Meta eindelijk, hoe het was; en voordat iemand daarop bedacht was, werd bruiloft gehouden en was zij kroonprinses.
Na eenige jaren werd zij eene groote en gelukkige koningin. Bleek is zij altijd gebleven - dat kwam er van, dat zij zich als kind in den vinger had gesneden. Had zij dat niet gedaan, dan was natuurlijk niet gebeurd, wat ik hier verteld heb; maar daar zoo wat niet alle dag gebeurt en 't nog niet zoo heelemaal zeker is, dat deze historie wel wis en warempel waar is, zoo past liever maar goed op je kleine vlugge vingertjes en snijdt er niet in; - dat is 't veiligst.




{==133==} {>>pagina-aanduiding<<}


{== afbeelding 
	
==} {>>afbeelding<<}
    


De Bremer stadsmuzikanten.

[E]en man bezat een ezel, die hem al lange jaren trouw gediend had, doch wiens krachten nu bij den dag minder werden, zoodat hij tot den arbeid onbruikbaar werd. Toen wou zijn meester hem op eenige manier van kant maken; maar grauwtje kreeg daar tijdig lucht van en liep weg, den kant naar Bremen op. ‘Daar kan ik licht nog wel stadsmuzikant worden,’ dacht hij. Toen hij een eind ver was voortgesukkeld, vond hij een jachthond aan den weg liggen, die hijgde, alsof hij zich erg moe had geloopen. ‘Nu, hoe hijg je

{==134==} {>>pagina-aanduiding<<}
zoo?’ vroeg de ezel. ‘Och,’ zei de hond, ‘omdat ik oud ben, iederen dag zwakker word en op de jacht niet meer mee kan, heeft mijn meester mij willen doodslaan, en toen ben ik weggeloopen; maar waarmee moet ik nu den kost verdienen?’ - ‘Weet ge wat?’ sprak de ezel; ‘ik ga naar Bremen, om daar stadsmuzikant te worden; kom mee en ga ook onder de speellui.’ Schoon hij eigenlijk van toeten noch blazen wist, vond de hond dit goed, en dus stapten zij samen op. Het duurde niet lang, of zij vonden eene kat aan den weg zitten, die een gezicht zette als drie dagen boos weer. ‘Nu, zeg, maatje, hoe kijk je zoo zuur? Wat scheelt er aan?’ vroeg de ezel. ‘Wie kan een vroolijk gezicht zetten, als het mes hem aan de keel staat?’ antwoordde de kat. ‘Omdat ik nu tot jaren kom, mijne tanden stomp worden en ik liever bij 't vuur zit te spinnen, dan de muizen naloop, heeft mijne meesteres mij willen verzuipen. Ik ben nog gelukkig ontsnapt; maar nu is goede raad duur; waar moet ik heen?’ - ‘Ga met ons naar Bremen; ge zijt immers knap in nachtmuziek en kunt stadsmuzikant worden.’ De kat vond dat goed, en ging mee. Daarop kwamen de drie vluchtelingen een boerenhof voorbij, waar een haan op het hek zat en schreeuwde, of hij vermoord werd. ‘Je schreeuwt om iemand doof te maken,’ zei de ezel; ‘wat hapert er aan?’ - ‘Och,’ zei de haan, ‘onze vrouw heeft gasten genoodigd, en ze wil mij van avond slachten, om morgen soep van mij te koken. Daarom kraai ik er voor 't laatst nog eens duchtig op los; want als ze mij den kop hebben afgesneden, kan ik dat niet meer.’ - ‘Ei wat, roodkop!’ zei de ezel. ‘Kom liever met ons naar Bremen, je hebt een goede stem, die bij onze muziek wat kostelijk klinken zal.’ De haan nam dit voorstel aan, en zij trokken nu met hun vieren verder.
Zij konden het echter in éen dag niet tot de stad Bremen brengen en kwamen tegen den avond in een bosch, waar zij overnachten wilden. De ezel en de hond gingen onder een grooten boom liggen, de kat en de haan klommen daarin op, de haan tot boven in den top, waar 't hem het veiligst toeleek. Voordat hij de oogen toedeed, keek hij nog eens naar alle kanten rond, tot hij in de verte een lichtje meende te zien branden, waarop hij aan zijne makkers toeriep, dat dichtbij zeker een bewoond huis moest zijn. ‘Goed, dan willen we daar onder dak zien te komen,’ zei de ezel, ‘want hier de herberg bevalt mij niet.’ - En de hond zei: ‘Ja, en een paar beentjes en wat vleesch zou ik ook kunnen gebruiken.’ Zoo gingen zij weer op weg naar den kant, waar dat licht brandde, en zagen het spoedig helderder flikkeren en 't werd al grooter, tot zij voor eene helder verlichte rooverswoning kwamen. De ezel, als de grootste, ging aan het venster en keek naar binnen. ‘Wat ziet ge, grauwtje?’ vroeg de haan. ‘Wat ik zie?’ antwoordde de ezel. ‘Eene gedekte

{==135==} {>>pagina-aanduiding<<}
tafel met kostelijk eten en drinken, en daar zitten roovers aan en smullen al hun best.’ - ‘Ik wou, dat ik in hunne plaats zat,’ zei de haan. ‘Ja, ik ook - ik ook,’ meenden de anderen. Nu begonnen de dieren te overleggen, hoe zij het aanvangen zouden om de roovers weg te krijgen, en eindelijk vonden zij een middel. De ezel moest zijne voorpooten buiten op de vensterbank zetten, dan de hond op zijn rug gaan staan, de kat op den hond klauteren, en ten laatste de haan op den kop van de kat vliegen. - Zoodra dit gedaan was, begonnen zij op een teeken gezamenlijk hunne muziek te maken. De ezel balkte, de hond blafte, de kat miauwde en de

{== afbeelding 
	
Nu liep de roover, wat hij maar loopen kon, naar zijn hoofdman terug.
==} {>>afbeelding<<}
    

haan kraaide, en vervolgens bonsden allen met zoo veel geweld tegen het venster aan, dat al de glasruiten kletterden en in splinters links en rechts stoven. De roovers sprongen bij dat onverwacht spectakel overeind; zij geloofden stellig en vast, dat zij een gruwelijk spook zagen, en vluchtten hals over kop het huis uit, om zich in het dichte bosch te verbergen. Hierop gingen de vier kameraden aan de tafel zitten, vielen op de nog overgeschoten spijzen aan en hielden een maaltijd, als zij nog nooit van hun leven onder den neus hadden gehad.
Toen eindelijk de vier speellui hunne bekomst hadden, deden zij

{==136==} {>>pagina-aanduiding<<}
het licht uit en zochten ieder de slaapstee, die hem het best voegde, op. Grauwtje vlijde zich op den mesthoop neer, de hond achter de deur, de kat op de warme vuurplaat en de haan vloog op de hanebalken. Daar zij erg moe waren van hunnen verren tocht, lagen of stonden zij in een ommezien vast in slaap. Toen het echter na middernacht werd en de roovers zagen, dat geen licht meer brandde en alles er rustig scheen, sprak de hoofdman: ‘We hadden ons toch zoo gauw niet moeten laten wegjagen,’ en zond een van zijn volk af, om het huis te onderzoeken. Deze vond alles stil, ging in de keuken, wou een licht aansteken, nam een zwavelstokje, en omdat hij de vurige oogen van de kat voor gloeiende kolen hield, hield hij dat daaraan om het vuur te doen vatten. De kat echter toonde zich niet lui, sprong hem naar zijn gezicht en krabde hem het vleesch van de wangen. Dat deed hem geweldig schrikken. Hij liep en wou de achterdeur uit, maar de hond, die daar lag, sprong op en beet hem in zijn been; en toen hij over het heem den mesthoop voorbij rende, gaf de ezel hem nog een duchtigen schop met beide achterpooten, terwijl de haan, die door al het alarm en geschreeuw wakker was geworden, van boven van zijn balk ‘Ki-ke-ri-ki!’ kraaide. - Nu liep de roover, wat hij maar loopen kon, naar zijn hoofdman terug en riep: ‘Och, heer hoofdman, nooit zet ik weer een voet in dit huis; want daar binnen zit eene gruwelijke heks, die mij met hare scherpe nagels mijn gezicht heeft open gekrabd, en voor de deur stond een reus, die mij in mijn been heeft gestoken, en op het heem lag een zwart monstergedrocht, dat mij met een knods de ribben heeft ingeslagen, en boven op het dak daar zat de rechter en riep: “Hier, hier, hier, breng me dien schelm hier!” Toen maakte ik, dat ik weg kwam.’
Van toen af waagden zich de roovers niet meer in het huis, maar aan de vier vrienden beviel het er zoo goed, dat zij er stilletjes bleven en tot hun dood toe muziek maakten, ieder op zijne eigen manier, en een heel vergenoegd en rustig leventje leidden.

{== afbeelding 
	
==} {>>afbeelding<<}
    


{==t.o. 136==} {>>pagina-aanduiding<<}




    

{==t.o. 137==} {>>pagina-aanduiding<<}

        Sneeuwwitje.

        
{== afbeelding 
	
Goeverneur, Sprookjes.


Nijmegen, AE. Timmerman.


Sneeuwwitje.
==} {>>afbeelding<<}
    


{==137==} {>>pagina-aanduiding<<}


{== afbeelding 
	
==} {>>afbeelding<<}
    

Sneeuwwitje - och ja, van Sneeuwwitje! Toe, toe, lieve grootmoedertje, vertel!
Goed, kinderen, luistert dan maar aandachtig toe.
't Was eens midden in den winter en de vlokken vielen als witte veeren uit de lucht neer, toen zat eene koningin aan haar zwart ebbenhouten tafeltje aan het venster te naaien. En terwijl zij zoo naaide en naar de sneeuw opkeek, prikte zij zich met de naald in den vinger en vielen drie droppels bloed op de sneeuw. En omdat het rood op de witte sneeuw zoo mooi leek, dacht ze bij zichzelf: ‘Och, dat ik toch maar een kind had, zoo wit als sneeuw, zoo rood als bloed, en zoo zwart als het hout hier van mijn naaitafeltje!’ - Niet lang daarna kreeg zij een dochtertje, dat was zoo wit als sneeuw,

{==138==} {>>pagina-aanduiding<<}
zoo rood als bloed en had haren zoo zwart als ebbenhout. Daarom werd het dan ook Sneeuwwitje genoemd. En toen het kind geboren was, stierf de koningin.
Toen nu een jaar om was, nam de koning eene andere gemalin; maar die was trotsch en hoovaardig en kou niet velen, dat zij in schoonheid door iemand zou overtroffen worden. Zij had een kostelijken wonderspiegel; als zij daar voor ging staan en zich er in bekeek, dan zei ze:

‘Spiegeltje, spiegeltje aan den wand, 
Wie is de schoonste in 't heele land?’ 


en dan antwoordde de spiegel:

‘Gij zelf zijt de schoonste in 't heele land.’ 


Dan was zij tevreden, want zij wist, dat de spiegel de waarheid zei.
Sneeuwwitje echter groeide op en werd gedurig schooner, en toen zij zeven jaar oud was, was ze zoo schoon als de dag en schooner dan de koningin zelve. Toen deze nu weer eens haren spiegel vroeg:

‘Spiegeltje, spiegeltje aan den wand, 
Wie is de schoonste in 't heele land?’ 


antwoordde die:

‘De schoonste in 't land zijt gij nu nog; 
Maar duizendmaal schooner wordt Sneeuwwitje toch.’ 


Toen schrikte de koningin en werd geel en groen van nijd. Van dat uur af kon zij Sneeuwwitje niet zien, zouder dat haar het hart in het lijf omkeerde, zoo zeer haatte zij het meisje. En de nijd en de hoogmoed schoten in haar hart als onkruid op, al hooger, zoodat zij dag en nacht bijkans geen rust had. Eindelijk riep zij een jager en zeide: ‘Breng het kind buiten in het bosch; ik wil 't niet meer voor mijne oogen zien. Gij moet het dooden en mij long en lever tot bewijs meebrengen.’ De jager gehoorzaamde en bracht Sneeuwwitje naar het bosch; maar toen hij zijn hartsvanger trok en haar dien door 't onschuldig hartje wou steken, begon het kind te schreien en zei: ‘Ach, lieve jager, laat mij mijn leven; dan wil ik het bosch ingaan en nooit, nooit weer naar huis komen.’ En omdat zij zoo lief en schoon was, kreeg de jager medelijden en zei: ‘Loop dan heen, arm kind.’ - De wilde beesten zullen je wel gauw hebben opgegeten, dacht hij daarbij, en toen was 't, alsof hem een steen van het hart was gevallen, nu hij haar niet gedood had. En toen daar juist een jonge ree kwam aanspringen, doodde hij die, haalde er long en lever uit en bracht die als bewijsteeken aan de koningin.

{==139==} {>>pagina-aanduiding<<}
De kok moest ze in zout water koken, en het boosaardig wijf at ze op en meende, dat zij nu Sneeuwwitje's long en lever had gegeten.
Nu was het arme kind in het groote bosch moederziel alleen, en werd zoo angstig, dat het van benauwdheid haast geen raad wist. In 't eind ging het aan het loopen, en liep over de spitse steenen en door de scherpe doornstruiken maar al voort, en de wilde dieren sprongen het voorbij, doch deden het volstrekt geen kwaad.
Het liep, zoo lang zijne voetjes het maar dragen wilden, tot het avond begon te worden, en toen zag het een klein huisje en trad daar binnen, om wat uit te rusten. In dat huisje was alles klein, maar zoo proper en sierlijk, dat het niet te beschrijven is. Daar stond een wit gedekt tafeltje met zeven kleine borden, elk bordje met zijn lepeltje, en verder zeven mesjes en vorkjes en zeven bekertjes. Langs den wand stonden zeven bedjes 't een naast het ander, met sneeuwwitte lakentjes daarover gespreid. Daar nu Sneeuwwitje zoo hongerig en dorstig was, at zij van elk bordje een beetje groente en brood en dronk uit elk bekertje een druppel wijn, daar zij éen alleen niet alles wou wegnemen. Later, omdat zij zoo moe was, legde zij zich in een bedje; maar geen een paste: 't eene was te smal, het andere te kort, tot zij eindelijk het zevende van pas vond. Daarin bleef zij liggen en, nadat zij haar gebedje gedaan had, viel zij in slaap.
Toen het goed donker was geworden, kwamen de heeren van het huisje, en dat waren zeven dwergen, die in de bergen naar erts groeven. Zij staken hunne zeven lichtjes aan, en toen het nu helder in huis werd, zagen zij, dat daar iemand geweest was, omdat niet alles in dezelfde orde als vroeger stond. De eerste zei: ‘Wie heeft op mijn stoeltje gezeten?’ De tweede: ‘Wie heeft van mijn bordje gegeten?’ De derde: ‘Wie heeft van mijn broodje genomen?’ De vierde: ‘Wie heeft van mijn groente geproefd?’ De vijfde: ‘Wie heeft met mijn vorkje geprikt?’ De zesde: ‘Wie heeft met mijn mesje gesneden?’ De zevende: ‘Wie heeft uit mijn bekertje gedronken?’ Toen keek de eerste om en zag, dat het kussentje van zijn bed was verschoven, en hij riep: ‘Wie heeft dan toch op mijn bedje gelegen?’ De anderen kwamen toeloopen en riepen: ‘In onze bedjes heeft ook iemand gelegen!’ Maar toen de zevende in zijn bedje keek, zag hij Sneeuwwitje daarin liggen, die gerust sliep. Nu riep hij de anderen, die dadelijk toekwamen, en heel verwonderd waren en hunne zeven lichtjes haalden, om het meisje te beter te zien. ‘Lieve tijd, lieve tijd,’ riepen zij, ‘wat is dat een mooi kind!’ en ze waren er zoo mee in hun schik, dat ze het niet wakker maakten, maar 't stilletjes lieten liggen.
Tegen den morgen werd Sneeuwwitje wakker, en toen zij die zeven dwergen zag, schrikte zij geducht. Die waren echter heel vriendelijk en vroegen: ‘Hoe heet je?’ - ‘Mijn naam is Sneeuwwitje,’ ant-
{==140==} {>>pagina-aanduiding<<}
woordde zij. - ‘Hoe ben je in ons huisje gekomen?’ vroegen de dwergen verder. Nu vertelde zij hun, dat hare stiefmoeder haar had willen laten ombrengen, maar dat de jager haar het leven had geschonken, en dat zij toen den geheelen dag geloopen had, tot zij eindelijk aan dit huisje was gekomen. De dwergen zeiden hierop: ‘Als je voor ons de huishouding wilt bezorgen en koken en naaien en wasschen, en als je alles netjes en zindelijk wilt houden, dan kun je bij ons blijven en 't zal je aan niets ontbreken.’ - ‘Ja,’ zei Sneeuwwitje, ‘van harte graag.’ En zoo bleef ze bij hen. Zij hield hun het huis goed in orde. 's Morgens gingen zij naar de bergen en zochten erts en goud. Tegen den avond kwamen zij weerom, en dan moest het eten klaar staan. Overdag was het meisje geheel alleen, en daarom waarschuwden de goede dwergen haar en zeiden: ‘Denk aan je stiefmoeder; die zal gauw weten, dat ge hier zijt; laat vooral niemand binnen!’
De koningin echter, die, nadat ze Sneeuwwitje's long en lever meende gegeten te hebben, niet anders denken kon, of ze was weer de eerste en allerschoonste, ging voor haar spiegel staan en vroeg:

‘Spiegeltje, spiegeltje aan den wand, 
Wie is de schoonste in 't heele land?’ 


En de spiegel antwoordde:

‘De schoonste hier in 't land zijt gij; 
Maar Sneeuwwitjen over de bergen, 
Die woont bij de zeven dwergen, 
Is duizendmaal schooner dan gij.’ 


Toen schrikte zij, want zij wist, dat de spiegel geen onwaarheid sprak, en begreep, dat de jager haar bedrogen had en Sneeuwwitje nog in leven was. En toen overlegde zij andermaal, hoe zij die ombrengen zou, want zoo lang zij niet de schoonste in 't gansche land was, liet de nijd haar geen rust. En toen zij eindelijk iets bedacht had, verfde zij zich het gezicht en kleedde zich als een oude koopvrouw, zoodat zij geheel onkenbaar was. In deze verkleeding ging zij op reis, tot zij aan het huis van de zeven dwergen kwam, en daar tikte zij op de deur en riep: ‘Koop! Koop! wie koopt er wat moois van mij?’ Nu kwam Sneeuwwitje het venster uitkijken en vroeg: ‘Dag, vrouwtje; maar zeg, wat heb je dan te koop?’ - ‘Mooie waar, goedkoope waar,’ antwoordde de verkleede koningin; ‘veters en lint in alle kleuren,’ en ze haalde een rijgveter voor den dag, die van bonte zijde gevlochten was. - ‘Dat oude vrouwtje durf ik wel binnenlaten,’ dacht Sneeuwwitje, schoof den grendel van de deur en kocht den mooien rijgveter. - ‘Kind,’ zei de oude, ‘foei, wat zie je er uit! Kom, ik wil je eens ordentelijk rijgen.’ Sneeuw-
{==141==} {>>pagina-aanduiding<<}
witje had geen erg, ging voor haar staan en liet zich met den nieuwen rijgveter rijgen; maar de oude reeg vlug en reeg zoo vast, dat Sneeuwwitje den adem verloor en als dood neerviel. ‘Ha, ha, nu ben je de mooiste niet meer!’ zei het booze wijf en haastte zich, dat ze wegkwam.
Niet lang daarna, tegen den avond, kwamen de zeven dwergen naar huis en schrikten geducht, toen zij hun lief Sneeuwwitje op den grond zagen liggen, heelemaal koud, stijf en net, of ze dood was. Zij namen haar op, en toen zij zagen, dat zij te stijf geregen was, sneden zij den veter door. Nu begon Sneeuwwitje een weinig adem te halen en zoetjes aan weer te leven. Toen de dwergen nu hoorden, wat gebeurd was, zeiden zij tot Sneeuwwitje: ‘Die oude koopvrouw is zeker de goddelooze koningin geweest; pas op en laat geen mensch binnen, als wij niet bij je zijn.’
Maar het booze wijf ging, zoodra ze weer thuis was gekomen, voor haar spiegel staan en vroeg:

‘Spiegeltje, spiegeltje aan den wand, 
Wie is de schoonste in 't heele land?’ 


En de spiegel antwoordde als vroeger:

‘De schoonste hier in 't land zijt gij; 
Maar Sneeuwwitjen over de bergen, 
Die woont bij de zeven dwergen, 
Is duizendmaal schooner dan gij.’ 


Nu zij dit hoorde, liep haar al het bloed naar het hart; want ze begreep wel, dat Sneeuwwitje weer levend geworden was. ‘Nu,’ dacht zij, ‘wil ik wat verzinnen, dat je toch wel den dood moet doen,’ en met de tooverkunsten, die zij verstond, maakte zij een vergiftigden kam. Vervolgens verkleedde zij zich weer en nam de gedaante van een ander oud vrouwtje aan. Zoo ging zij nu weer over de zeven bergen naar de zeven dwergen, tikte aan en riep: ‘Koop, koop, mooie waar, goedkoope waar!’ Sneeuwwitje keek het venster uit en zei: ‘Ga maar voorbij, vrouwtje; ik mag hier niemand inlaten.’ - ‘Maar kijken mag je toch wel,’ zei de koopvrouw, haalde den vergiftigden kam voor den dag en hield dien in de hoogte. Die beviel nu Sneeuwwitje zoo goed, dat ze zich liet bepraten en toch de deur open deed. Toen zij het over den kam eens waren, zei het booze wijf: ‘Kom, nu wil ik je ook eens ordentelijk kammen.’ Onze arme Sneeuwwitje dacht aan geen kwaad en liet de oude begaan; maar pas had die den kam in de haren gestoken, of het vergif werkte en het meisje viel als dood neer. ‘Zie zoo, schat, nu zul je toch wel niet meer opstaan,’ zei het boosaardige wijf en ging de deur uit. Gelukkig liep het tegen den avond, dat de zeven dwergen weer naar huis kwamen. Toen die Sneeuwwitje als

{==142==} {>>pagina-aanduiding<<}
dood op den grond zagen liggen, dachten zij dadelijk aan de stiefmoeder, keken goed toe, vonden den vergiftigden kam, en hadden dien pas uitgetrokken, of Sneeuwwitje deed weer de oogen open en vertelde, wat gebeurd was. Nu waarschuwden zij haar nog eens, op hare hoede te zijn en voor niemand de deur open te doen.
De koningin ging thuis voor haar spiegel staan en vroeg:

‘Spiegeltje, spiegeltje aan den wand, 
Wie is de schoonste in 't heele land?’ 


Daarop antwoordde de spiegel:

‘De schoonste hier in 't land zijt gij; 
Maar Sneeuwwitjen over de bergen, 
Die woont bij de zeven dwergen, 
Is duizendmaal schooner dan gij.’ 


Toen zij den spiegel zoo hoorde spreken, beefde en trilde zij van woede. ‘Sneeuwwitje moet sterven,’ riep zij, ‘al zou 't me mijn eigen leven kosten.’ Hierop ging zij in eene geheel verborgen, eenzame kamer, waar nooit iemand een voet zette, en maakte daar een door en door vergiftigden appel klaar. Van buiten zag die er mooi uit, wit met roode wangetjes, zoodat ieder lust moest krijgen, om er in te happen; maar wie er maar een klein stukje van at, moest dadelijk sterven. Zoodra de appel klaar was, verfde zij zich het gezicht en verkleedde zich als eene boerenvrouw, waarna ze over de zeven bergen naar de zeven dwergen ging. Zij klopte aan. Sneeuwwitje stak het hoofd buiten het venster en zei: ‘Ik mag geen mensch inlaten; de zeven dwergen hebben mij dat verboden.’ - ‘Dat is mij goed,’ zei de boerin; ‘mijn appels zal ik toch wel kwijt worden. Daar, deze hier is voor u.’ - ‘Neen,’ zei Sneeuwwitje, ‘ik mag niets aannemen.’ - ‘Zijt ge bang voor vergift?’ vroeg de oude. ‘Kijk, hier snijd ik den appel in tweeën; de roode helft is voor u en de witte eet ik op.’ De appel was echter zoo kunstig gemaakt, dat de roode kant alleen vergiftigd was. Sneeuwwitje kreeg grooten trek naar den mooien appel, en toen zij zag, dat de boerin daarvan at, kon zij niet langer weerstaan, stak de hand uit en nam de vergiftigde helft. Pas echter had zij daarvan een beet in den mond, of zij viel als dood op den grond. De koningin lachte nu hardop van kwaadaardigheid en zei: ‘Wit als sneeuw, rood als bloed, zwart als ebbenhout! ditmaal zullen de dwergen je niet weer wekken.’ - En toen zij thuis haren spiegel vroeg:

‘Spiegeltje, spiegeltje aan den wand, 
Wie is de schoonste in 't heele land?’ 


antwoordde die nu toch eindelijk:

‘Gij zijt de schoonste in 't heele land.’ 



{==143==} {>>pagina-aanduiding<<}

Toen had haar boos, nijdig hart rust, zoo goed als een boos, nijdig hart rust kan hebben.
Toen de dwergjes 's avonds naar huis kwamen, vonden zij Sneeuwwitje op den grond liggen. Er kwam geen adem meer uit haar mond, en ze was dood. Zij tilden haar op, zochten, of ze ook wat vergiftigs vonden, kamden haar de haren uit, waschten haar met water en wijn, maar dat alles hielp niet: het lieve kind was dood en bleef dood. Zij legden haar op eene baar, gingen daarom in 't rond zitten en beweenden haar drie dagen en drie nachten. Toen wilden zij haar begraven, maar zij zag er nog even frisch als een levend mensch uit, en hare wangen waren blozend en rood. ‘Dat kunnen wij niet in de zwarte aarde begraven,’ zeiden ze, en zij lieten een kist van glas maken, waar men van alle kanten in kon zien. Daar werd nu Sneeuwwitje ingelegd, en met gouden letters haar naam daarop geschreven, en dat zij eene koningsdochter was. Vervolgens zetten zij die kist buiten op den berg, en een van hen bleef er altijd bij zitten en hield er trouw de wacht bij. En de dieren kwamen ook en treurden over Sneeuwwitje, eerst een uil, toen een raaf en eindelijk ook een duifje.
Nu lag Sneeuwwitje heel, heel langen tijd in de kist, maar werd niet anders en zag er uit, alsof zij sliep, want ze was nog zoo wit als sneeuw, zoo rood als bloed en had haar zoo zwart als ebbenhout. Maar toen gebeurde het, dat een koningszoon in het bosch verdwaalde en naar het dwergenhuisje kwam, om daar te overnachten. Die zag nu op den berg de kist staan met het schoone Sneeuwwitje daarin, en las, wat er met gouden letters op geschreven stond. Toen sprak hij tot de dwergen: ‘Laat mij die kist, en ik zal u geven, wat gij er maar voor hebben wilt.’ Maar de dwergen antwoordden: ‘Wij geven haar niet voor al het goud, dat in de wereld is.’ Hierop zei hij: ‘Schenkt mij haar dan, want ik kan niet leven zonder Sneeuwwitje te zien, en zal haar als mijn grootsten schat in eere houden.’ Nu hij zoo sprak, kregen de goede dwergen medelijden met hem en gaven hem de kist. De koningszoon liet die nu door zijne dienaren op de schouders wegdragen. Toen wou het geval, dat zij over een boomwortel strompelden, en door de schudding schoot het vergiftigd stuk appel, dat Sneeuwwitje had afgebeten, haar uit den hals. En na een poosje opende zij de oogen, lichtte het deksel van de kist op, richtte zich op en werd weer levend. ‘Ach God, waar ben ik?’ riep zij uit. De koningszoon zeide vol blijdschap: ‘Gij zijt bij mij!’ en vertelde, wat gebeurd was. ‘Gij zijt het liefste, dat ik op de wereld heb,’ riep hij, toen zijn verhaal ten einde was; ‘kom met mij naar mijn vaders slot, en gij zult mijn gemalin worden.’ Toen kreeg Sneeuwwitje hem lief en ging met hem, en hunne bruiloft werd met groote pracht en heerlijkheid gevierd.

{==144==} {>>pagina-aanduiding<<}

Op dat feest werd echter ook Sneeuwwitje's goddelooze stiefmoeder genoodigd. Toen die nu hare mooiste kleederen aangedaan en zich kostelijk opgeschikt had, trad zij voor den spiegel en vroeg:

‘Spiegeltje, spiegeltje aan den wand, 
Wie is de schoonste in 't heele land?’ 


De spiegel antwoordde:

‘De schoonste hier in 't land zijt gij. 
Maar de jonge koningin is duizendmaal schooner dan gij.’ 


Toen stiet het booze wijf een vloek uit en werd zoo angstig, - zoo angstig, dat zij geen raad wist. Zij wilde nu eerst heelemaal niet op de bruiloft komen; doch zij had geen rust, zij moest er naar toe en de jonge koningin zien. En toen zij in de zaal trad en zag, dat het niemand anders dan Sneeuwwitje was, dacht zij van schrik door den grond te zullen zinken. Maar de prins had al ijzeren pantoffels op het vuur laten zetten, en toen die gloeiend waren, werden ze binnengebracht en voor de booze stiefmoeder neergezet. Die moest toen die gloeiende schoenen aantrekken en daarin dansen, totdat zij dood neerviel.

    

De hand uit het graf.

In een klein dorp woonde een boer, die een recht goddeloozen zoon had. Als de oude boer hem nu vaak tot het goede vermaande, dan lachte de zoon hem uit en zeide: ‘Ik ben zoolang zonder den lieven Heer klaar gekomen, dat ik mij ook nog wel langer buiten hem redden zal.’ Nu waarschuwde de vader hem andermaal en sprak: ‘Zulke boosheid zal de Heer nimmer ongestraft laten; vertoorn God niet, hij laat zich niet bespotten.’ De zoon echter beterde zich niet, ja, hij ging eens zoo ver, dat hij naar zijn ouden vader sloeg. Toen hief de oude man zijne hand op en riep: ‘Dat God u straffen moge, onmenschelijke zoon!’ Van dat uur af had de zoon geen gerusten dag meer, en kort daarna stierf hij. Toen hij begraven was en den volgenden morgen de koster op het kerkhof kwam, zag hij op het graf eene menschenhand liggen. Men groef die hand weer onder, doch zij bleef niet in het graf, maar kwam daar telkens weer uit. Hierop werd zij in de kerk gebracht, daar in een kistje weggeborgen, en elk jaar eens vertoont de priester die doode hand en zegt: ‘Deze hand heeft zich tegen den eigen vader opgeheven; daarom vond zij geen rust tot heden op den dag.’

    
  
{==145==} {>>pagina-aanduiding<<}
     
        Blauwbaard.


{== afbeelding 
	
==} {>>afbeelding<<}
    

Kent gij de geschiedenis van den ridder Blauwbaard nog niet? - Goed, luistert dan, en ik zal ze u hier vertellen.
Voor vele jaren was er eens een geweldig ridder, dien men ridder Blauwbaard noemde, omdat hij een zwaren langen blauwen baard droeg. Hij had

{==146==} {>>pagina-aanduiding<<}
wel nog een anderen naam, maar die is vergeten geworden, en men weet van den ridder niets meer dan de akelige geschiedenis, die ge hier hooren zult.
De ridder Blauwbaard was zeer rijk, en had veel geld en goed en sloten en kasteelen. Omdat hij echter zoo leelijk was, wat vooral van zijn blauwen baard kwam, wilde geene juffer of freule hem tot man hebben. Daarbij kwam nog, dat hij vroeger al verscheiden vrouwen gehad had, die zich door zijn grooten rijkdom hadden laten verblinden, maar dan eensklaps weer verdwenen waren, zonder dat iemand van hare ziekte en van haren dood iets vernomen had. Nu kwam Blauwbaard op een dag bij eene dame, die niet ver van hem af woonde en twee wonderschoone dochters had. Toen de ridder die jonkvrouwen zag, bevielen zij hem zoo zeer, dat hij van de moeder eene tot gemalin verlangde. Dit deed de goede vrouw schrikken, maar omdat zij erg bang voor hem was, zeide zij niet ronduit Neen, doch verklaarde, dat hij hare dochters zelf moest vragen. Nu wendde de ridder zich tot de jonkvrouwen. De oudste wou hem niet hebben, maar drong toch hare zuster, Ja te zeggen. De jongste echter sprak: ‘Gij zijt ouder dan ik en moet dus eerst trouwen; neem gij hem!’ Zij hadden dus geen van beiden lust en bedankten voor het aanbod.
Op een dag noodde ridder Blauwbaard de moeder en de dochters met een aantal harer kennissen en vriendinnen op zijn slot, en toen durfden zij natuurlijk niet Neen zeggen. Zij hadden echter ook heel geen berouw, dat zij de uitnoodiging hadden aangenomen, want de ridder zorgde alle dag voor het aangenaamste tijdverdrijf door wandelingen, jachten, spel, dans, maaltijden en allerhande feesten. Na een paar dagen al vond de moeder den ridder volstrekt zoo leelijk niet meer; ook aan de jongste leek de zware blauwe baard lang zoo vreeselijk niet meer toe en zij bekende spoedig, dat zij den ridder toch wel lijden mocht en wel zijne vrouw wilde worden. Zoo kwam de zaak dan spoedig in orde en werd de bruiloft kort daarna met groote pracht en staatsie gevierd.
Na eenigen tijd sprak ridder Blauwbaard tot zijne jonge vrouw: ‘Hoor eens, ik moet nu op reis gaan en u voor een poosje alleen laten. Ik vertrouw u de sleutels van het slot en van alle zalen, kamers en vertrekken toe. Gij kunt overal ingaan en alles bekijken; alleen in het vertrek heel achter in den donkeren gang moogt gij geen voet zetten. Hier is de sleutel van dat vertrek; maar ik verbied u op levensstraf, dien te gebruiken en de deur open te doen.’ Zij beloofde, in alles zijn wil te zullen volgen, waarna hij teeder afscheid van haar nam en de breede slotpoort uitreed.
Zoodra de ridder nu goed en wel op reis was, kwamen de zuster en de broers op bezoek en zochten zich zoo goed mogelijk den tijd te korten. Op een dag, terwijl de broeders in het bosch jaagden,

{==147==} {>>pagina-aanduiding<<}
gingen de zusters thuis het geheele slot door en waren verbaasd over al de heerlijkheden en rijkdommen, waarmee zij de zalen en vertrekken versierd vonden. Hoewel de oudste zuster dat niet hardop zei, zoo benijdde zij bij het zien van al die fraaiigheden in haar hart toch het geluk der jongere en zuchtte: ‘Had ik den ridder toch maar getrouwd!’ Eindelijk kwamen zij ook aan de verboden deur. Ofschoon geducht nieuwsgierig,

{== afbeelding 
	
In het verboden vertrek.
==} {>>afbeelding<<}
    

wilde de jonge vrouw die toch voorbijgaan; maar de oudste bespotte haar om hare angstvalligheid en meende, dat zij er haren man immers niets van behoefde te zeggen, als zij daar eens even om het hoekje had gekeken. Ten gevolge van deze toespraak nam de jonge vrouw den kleinen sleutel, stak dien met bevende hand in het sleutelgat en - de deur sprong open. Maar o, wat was me dat daar een ontzettend gezicht! De vloer was éen plas bloed; midden in het vertrek stond een houten blok, waarop een blinkende bijl lag; aan de wanden hingen de lijken en de bloedige hoofden van al de vroegere vrouwen van Blauwbaard, die hare nieuwsgierigheid ook niet hadden kunnen bedwingen en welke de wreedaard daarvoor met eigen hand onthoofd had. Van schrik liet de vrouw den sleutel vallen, maar zij raapte hem toch schielijk weer op, sloeg de deur dicht en zette het met hare zuster terstond op een loopen. Maar o wee! de sleutel was in het bloed gevallen; alle

{==148==} {>>pagina-aanduiding<<}
schuren en afvegen hielp niet, de leelijke bloedvlekken kwamen gedurig weer te voorschijn.
Op eens hoorde men horengeschal daar buiten de poort. De zusters haalden ruimer adem, want zij dachten, dat hare broeders van de jacht terug kwamen. 't Waren echter niet de broeders, maar ridder Blauwbaard zelf keerde terug. Haastig kwam hij de breede trappen opstormen en vroeg dadelijk naar zijne vrouw. Toen deze bleek en bevend hem te gemoet kwam, begreep hij terstond, dat zij tegen zijn verbod had gehandeld, en vroeg haar den kleinen sleutel af. ‘Ik wil hem halen,’ sprak de jonge vrouw nauwelijks hoorbaar en ging de kamer uit. De ridder volgde haar op den voet na en rukte haar den sleutel uit de hand. Zoodra hij de bloedvlekken daaraan zag, nam zijn toch al leelijk gezicht eene nog grimmiger uitdrukking aan. ‘Sterven, vrouw, sterven moet gij! Zijt gij tegen mijn wil in de verboden kamer gegaan, dan zult gij nu tegen uw wil weer daarin, om er eeuwig te blijven!’ riep hij met dreigende stem. Schreiend en om genade smeekend, wierp de ongelukkige vrouw zich haar onbarmhartigen gemaal te voet; doch hij pakte haar bij de lange haren en sleepte haar door den donkeren gang naar de bloedkamer. ‘Uw leven loopt ten einde,’ riep hij; ‘maar om u nog in deze laatste ure een blijk van mijne zachtheid en goedheid te geven, gun ik u nog een kwartier tijd. Ga en maak u bereid tot sterven.’ De jonge vrouw zocht in doodsangst hare zuster op en bad haar, toch dadelijk op den slottoren te gaan, naar de broeders uit te kijken en hun een noodteeken te geven, om haar schielijk te hulp te komen. Zij zelve wierp zich intusschen op den grond neer en smeekte God om uitkomst en redding. Toen zij haar eerste gebed gedaan had, riep zij naar den toren op: ‘Anna, zuster Anna, ziet gij niets komen?’ - ‘Neen,’ riep de zuster weerom, ‘ik zie niets dan de zon, die het stof optrekt.’ - ‘Vrouw, kom, want uw tijd is om,’ schreeuwde de ridder van 
beneden.
Toen riep de jonge vrouw andermaal naar den toren op: ‘Anna, zuster Anna, ziet gij nog niets komen?’ Die antwoordde weerom: ‘Ik zie eene dikke stofwolk, die hierheen trekt.’ - ‘Zijn het mijne broeders?’ - ‘Ach neen, zuster, 't is eene kudde schapen.’ - ‘Vrouw, kom, of ik zal boven komen,’ brulde de ridder ongeduldig.
En nog eens riep de jonge vrouw naar boven: ‘Anna, zuster Anna, ziet gij nog niets?’ - ‘Ik zie twee ruiters, die hierheen komen,’ riep de zuster; ‘'t zijn onze broeders; zij zien mijn noodsein en vliegen als de wind.’ - ‘Vrouw, komt ge?’ bulderde Blauwbaard voor de derde maal. Reeds kwam hij de trappen op. Maar zijne vrouw grendelde de deur en bad vurig, en zuster Anna op den toren wenkte haar broeders toe, dat zij zich haasten moesten. Eindelijk sprong de deur onder de slagen van ridder Blauwbaard

{==149==} {>>pagina-aanduiding<<}
krakend open; hij hief de bijl op.... daar stormden plotseling de twee broeders het vertrek binnen en boorden den booswicht hunne zwaarden dwars door het lijf. De vrouw was nu gered. Snikkend wierp zij zich in de armen harer broeders, en allen verheugden zich over de gelukkige verlossing. Zij schonk hierop aan de broeders een groot deel van het ontzettend vermogen, dat zij van ridder Blauwbaard geërfd had, en ook voor zuster Anna werd voortaan rijkelijk gezorgd.


Het katje en de breinaalden.

Eene arme vrouw, die in het bosch hout had gesprokkeld, vond op den terugweg bij eene heg een ziek katje liggen, dat klagelijk miauwde. Toen voelde de vrouw medelijden, nam het arme diertje in haar schoot en droeg het mee naar huis. ‘Ei, moeder, wat hebt ge ons daar meegebracht?’ vroegen nieuwsgierig de kinderen, die haar voor de deur tegemoet kwamen springen. ‘Een poesje,’ antwoordde zij. ‘Geef het hier!’ riepen de kinderen. Maar de moeder zei ‘Neen,’ en gaf het ook niet af, omdat zij bang was, dat de kleinen het plagen en kwaad doen zouden. Zij pakte het katje in een doek, legde het op de warme plaat, en toen het een weinig bekomen was, gaf zij het warme melk te drinken. Na een paar dagen was 't poesje weer gezond en wel en op eens verdwenen.
Toen de arme vrouw den dag daarna weer uit het bosch kwam, stond op dezelfde plaats, waar het zieke katje had gelegen, eene voorname dame, die zei: ‘Hier, dit schenk ik je, omdat ge mij zoo meelijdig opgepast hebt,’ en meteen wierp zij de arme vrouw vijf breinaalden in haar schoot. De vrouw dankte vriendelijk en ging. Toen zij naar huis kwam, was het avond. Zij legde de vijf breinaalden op de tafel en ging met hare kinderen slapen. Maar wat was zij verwonderd, toen zij den anderen morgen bij de vijf naalden een paar afgebreide kousen op tafel vond liggen. Den volgenden avond legde zij de breinaalden weer op tafel, en 's morgens vond zij daar een paar splinternieuwe kousen bij. Nu wist de vrouw, dat deze vlijtige wondernaalden haar tot loon voor haar medelijden waren geschonken. De naalden breiden nu nacht op nacht, tot moeder en kinderen nieuwe kousen genoeg hadden. En daar het breien toen nog niet ophield, verkocht, de vrouw de kousen en had haar leven lang geen gebrek meer te lijden.



{==150==} {>>pagina-aanduiding<<}

De graaf als vogel.

In een klein stadje diep in Bohemen woonde een recht tevreden en gelukkig huisgezin. Lise, het eenig kind, was een verstandig meisje, dat vlijtig leerde, hare ouders tot vreugde was en al vroeg veel kundigheden verwierf. Zoo lang de vader leefde, was Lise ijverig met naald en schaar in de weer, vooral tegen dat een jaardag kwam en zij hare goede ouders ergens mee wou verrassen. Toen dacht Lise nog weinig, dat er eens een tijd zou komen, dat zij aan hare naald alles te danken zou hebben. En toch kwam die tijd maar al te spoedig. Een wreede oorlog verwoestte het land en werd door eene boosaardige ziekte gevolgd. Woeste krijgslieden plunderden het huis en sleepten alles, wat waarde had, mee voort. Nauwelijks waren de beroofden eenigszins van den schrik bekomen, of daar wierp de booze ziekte den vader op het krankbed en bracht hem spoedig in het graf. Diep bedroefd stond de moeder met de eenige, nu twaalfjarige dochter bij het lijk van den trouwen verzorger en wrong radeloos de handen. Maar met handen wringen komt men niet verder; zij moest de handen roeren, om voor zich en haar kind aan brood te komen. Dit begreep en deed zij dan ook. De menschen in het stadje kenden haar als eene godsdienstige, brave en arbeidzame vrouw, en zoo had zij dan ook al spoedig werk gevonden. Zij en hare Lise leverden het fijnste en netste naai- en borduurwerk in 't gansche stadje, en dat werd aanvankelijk ook redelijk goed betaald. Ongelukkig was dat echter tot levensonderhoud op den duur niet voldoende en moest men dus al spoedig de geringe spaarpenningen aantasten. En die strekten niet lang. De nood werd nog erger, toen de moeder de koorts kreeg en bij den dag hare krachten voelde afnemen. Onvermoeid werkte Lise bij het bed der lieve zieke; als deze eens een uurtje sluimerde, hanteerde zij met verdubbelden ijver de naald, om toch maar weer een stuk af te krijgen. Maar al hare vlijt was niet meer toereikend, om in de toenemende behoeften te voorzien. Ook dokter en apotheker moesten 
betaald worden; en daar de kooplieden spoedig merkten, in wat dringenden nood het arme kind verkeerde, beknibbelden zij haar nog voortdurend in haar loon, in plaats van door hare bleeke wangen en gezwollen oogen tot medelijden bewogen te worden. Dikwijls, als de arme kleine den ganschen nacht bij hare lijdende moeder gewaakt had, vond de morgen haar reeds weer bij haar werk, en of 't hoofd haar al klopte en de oogen haar brandden, toch naaide zij onverdroten steek op steek. Maar dat alles hielp niet. Stuk voor stuk werd verkocht, zonder dat er verbetering in haar toestand kwam. Zonder morren verdroeg Lise haar hard lot en

{==151==} {>>pagina-aanduiding<<}
was overgelukkig als zij hare moeder maar soms eenige verlichting kon verschaffen.
Zoo geheel zonder vriend was het meisje echter nog niet. Schoon vroegere bekenden en vrienden haar in haar ongeluk trotsch en koel den rug hadden toegekeerd, toch was er nog een oud man, die haar met raad en troost trouw ter zijde stond. Deze oude was echter ongelukkig zoo arm, dat hij zich zelf vaak moeielijk wist te redden. Hij kon haar derhalve alleen met raad en niet met de daad helpen. Zijne trouwhartige toespraak had Lise al dikwijls opgebeurd, en als het arme meisje zich niet wilde laten troosten, dan kwam wel soms

{== afbeelding 
	
‘Neen, gij zijt niet alleen.’
==} {>>afbeelding<<}
    

een kleine vogel op haar venster pikken. Deed zij nu het raam open, dan vloog dat vogeltje zonder vrees in de kamer, kwam voor haar op tafel zitten en keek haar met heldere, vriendelijke oogjes aan. Lise kreeg spoedig hart voor dat lieve diertje en hield het broodkruimels voor, die het haar dan uit de hand oppikte. Zoo verstreken weken en maanden; de moeder werd bij den dag zwakker en ook de nood nam toe. Met roodbeschreide oogen zat Lise weer eens aan het raam en naaide. Daar werd op de ruit gepikt; het meisje deed open en het vogeltje kwam binnen vliegen. 't Keek zijn jonge vriendin zoo lief en vertrouwelijk aan, alsof het zeggen wou:

{==152==} {>>pagina-aanduiding<<}
‘Schrei toch niet zoo, lieve; de goede God verlaat niemand en zal ook u niet verlaten.’ 't Scheen echter wel, dat Lise ditmaal de taal zijner oogen niet verstond, want zij zeide, het vogeltje zachtjes aaiende: ‘Vandaag kan ik u niets, geen enkel kruimeltje geven, mijn lieve dier. Ik heb zelf in twee dagen geen beet over de lippen gehad.’ Hierop vloog de vogel weg, maar kwam spoedig terug en droeg eenige blinkende gele korrels in den bek. Deze legde hij op de vensterbank en toen verdween hij weer. Lise bekeek de steenharde, helder blinkende kogeltjes; maar daar ze niet wist, wat zij er mee doen zou, legde ze die in haar werkdoosje en sloot dit toe.
Eenige dagen later stierf Lise's moeder, en de oude vriend, die vroeger goudsmid was geweest, kwam in het kamertje, om zijne hulp aan te bieden. Nu bracht het vogeltje andermaal van die gele korreltjes, die het weer op de vensterbank legde. Lise liet die aan haar ouden vriend zien, die verbaasd opkeek en riep: ‘Wel, lieve tijd, dat is goud, goed, echt, zuiver, onvervalscht goud! Geluk er mee, mijn lieve kind, want nu zijt ge rijk en behoeft niet meer te arbeiden.’ - Toen Lise nu de welbewaarde doos met de overige korrels voor den dag haalde, was de verbazing van den ouden goudsmid nog grooter. ‘Dat is een schat!’ riep hij. ‘Nu zijt ge voor altijd geborgen, lieve kind, en behoeft geen prinses te benijden.’ Hij ging heen en verkocht al het goud; maar Lise wierp zich bij het lijk van de moeder neer, bedekte haar bleek gezicht met kussen en tranen, en riep snikkend: ‘Ach, zoo ge nu nog in leven waart, dan zou u niets ontbreken, lieve moeder; maar nu ben ik alleen, heel alleen, en heb niemand, niemand, om lief te hebben. Wat zal ik nu met mijn geld, wat met al mijn rijkdom doen?’ - ‘Neen, gij zijt niet alleen,’ riep eene stem achter haar, en toen zij verschrikt omkeek, zag zij daar een jong beeldschoon man staan. Nu werd zij nog wel eens zoo angstig en bevreesd. Maar de vreemde sprak: ‘Wees niet bang, lief kind; maar ik ben uw vriend en wil uw beschermer zijn. Al lang ken ik u en weet u en uwe deugden naar waarde te schatten. Ik ben graaf Arthur en heb mijne goederen hier in den omtrek. Een goedige fee schonk mij bij mijne geboorte het vermogen, om mij zelf, waar en wanneer ik maar wilde, in een vogel te veranderen. Om eene echtgenoote te zoeken, die, vroom, edel en huiselijk gezind, mij een gelukkig leven kon beloven, maakte ik van de mij verleende gave gebruik. Zoo leerde ik ook u, uw liefderijk hart, uwe lijdzaamheid en al uwe stille deugden kennen, terwijl ik bij anderen slechts 
huichelarij en trotschheid, praalzucht en vertooning vond. Daarom moet gij dan nu ook mijne lieve gade worden.’ - En zoo gebeurde het ook. Toen het rouwjaar om was, haalde hij Lise naar zijn slot af, waar zij gelukkig samen leefden en een zegen voor alle armen in den omtrek werden.



{==153==} {>>pagina-aanduiding<<}

De geluksmannetjes.

Op het Reuzengebergte ligt een fraaie lusttuin met de kostelijkste bloemen. Ongelukkig nu maar, dat gewone menschenkinderen dien tuin nooit te zien kunnen krijgen, want de heer en meester daarvan is niemand anders dan Rubezahl, en deze staat alleen aan geheel bijzondere gelukskinderen op bijzondere tijden en in heel bijzondere gevallen den toegang tot zijne heerlijkheid toe. Zoo vertelt het volk in den omtrek. En het vertelt daarbij nog, dat in dien tuin de geluksmannetjes groeiden; wie die in den Sint Jansnacht plukte, werd rijk en voor zijn geheele leven gelukkig; maar het moest een wees zijn, en daarbij vroom en oprecht, want ieder ander brak Rubezahl zonder genade den hals.
Zoo vertelt het volk in Silezië, en een kleine knaap, die met zijn zusje bij een barmhartigen brouwer woonde - want de ouders der kinderen waren voor jaren gestorven - had daar ook van gehoord. Toen dacht die knaap bij zichzelf: ‘Als de Sint Jansdag komt, wil ik mijn geluk beproeven. Dan zal mijn zusje het altijd goed hebben, en ook onze brave pleegvader zal tevreden met mij zijn.’ Toen nu de Sint Jansdag kwam, ging Jozef op weg, zonder iemand een woord van zijn voornemen te zeggen. Tegen den honger had hij een stukje brood in den zak, tegen den dorst hoopte hij eene bron te vinden. Zoo ging hij welgemoed op het pad, om de hem aangeduide streek op te zoeken.
Toen hij in het gebergte aan eene herberg kwam, stond de waard voor de deur en vroeg hem, waar hij zoo laat nog heen wou. ‘Geluksmannetjes halen; 't is vandaag Sint Jansdag,’ gaf Jozef trouwhartig ten antwoord. De waard schudde het hoofd en Jozef ging verder. Toen hij pas tweehonderd pas ver was, kwam hem een man naloopen; die had in de herberg gezeten en van Jozefs voornemen, om naar Rubezahls lusthof te gaan, gehoord. De knaap kende hem wel; 't was een rijke herbergier uit Breslau, die eerst gisteren avond tot laat in den nacht bij Jozefs pleegvader, den brouwer, met nog anderen gezeten en gespeeld had. ‘Hoor, Jozef, ik moet ook dien kant uit,’ sprak hij tot den knaap; ‘laat ons samen gaan.’ Jozef keek den man verwonderd aan en dacht: ‘Wil die ook zijn geluk zoeken? Ik zou zeggen, dat hij dat niet noodig heeft, want gezond is hij en rijk ook; wat wil hij dus meer?’ Hij zei er evenwel niets tegen, en zoo gingen zij met elkaar verder.
Het werd al laat, de zon daalde en de kudden trokken naar huis. Toen de avondklokken in de dorpen in het dal begonnen te luiden, vouwde Jozef de handen en deed zijn avondgebed, zooals hij dat gewoon was. De ander [...] daar echter mee; hij dacht niet aan

{==154==} {>>pagina-aanduiding<<}
bidden, maar alleen aan de geluksmannetjes en aan al den rijkdom, die deze hem aanbrengen zouden. Al spoedig hadden zij Rubezahls lusthof bereikt, en de bloesems van de geluksmannetjes blonken hun verleidelijk in de oogen. Nu viel de herbergier daar begeerig op aan, rukte ze bij handen vol uit den grond en stopte ze in zijne zakken.
Op eens echter stond een grijsaard met een langen zilverwitten baard voor hem en riep hem een donderend halt toe. Verschrikt en over zijn geheele lichaam trillend sprong de man op, terwijl het kind vol vertrouwen op den grijsaard toetrad, hem de hand gaf en op bescheiden toon om twee bloemen van de geluksmannetjes verzocht.
‘Kind,’ sprak de grijsaard vriendelijk, ‘wat wilt gij daarmee doen, en waarom moeten het juist twee zijn?’ Jozef antwoordde: ‘Ik zou graag rijk en gelukkig worden, en mijn zusje moet het ook worden, opdat wij onzen goeden pleegvader niet langer tot last zijn en hem alles vergelden kunnen, wat hij voor ons gedaan heeft.’ - ‘Gij zijt een brave jongen,’ sprak de grijsaard, tikte hem vriendelijk op het hoofd en plukte hem een grooten ruiker van de bloemen af; ook propte hij hem er nog alle zakken mee vol en vermaande hem, goed op te passen en er geen van te verliezen. De knaap dankte hem wel duizendmaal. Nu echter keerde de grijsaard zich tot den herbergier en vroeg hem op barschen toon: ‘Wie zijt gij?’ - ‘Een arm man, die buiten zijn schuld in nood geraakt en ook hierheen gekomen is, om gelukkig te worden,’ antwoordde deze.
‘Ellendeling! Maak, dat gij mij uit de oogen komt! Zal ik u rijk maken, opdat gij weer spelen en lui en liederlijk leven kunt? Dan vergist gij u zeer. 't Geluk, dat ik hier uitdeel, komt alleen aan arme, onschuldige weezen toe.’ - ‘Och heer,’ stotterde de man, ‘ik ben ook een wees, en heb mijne ouders noóit gekend.’
Nauwelijks echter had hij deze woorden gesproken, of de grijsaard pakte hem bij den nek en slingerde hem met geweld in den afgrond. Een schelle kreet, een klagelijk jammeren volgde, maar toen werd alles stil. De knaap was van schrik neergevallen; hij durfde niet opzien, maar bad in stilte tot God. Nu nam de grijsaard hem bij de hand, sprak hem zacht en liefderijk toe en leidde hem uit den lusthof weer op den rechten weg.
De brouwer en de zuster zaten thuis om Jozef in bittere ongerustheid. Des te grooter was dan ook hunne blijdschap, toen hij springlevend en gezond weer thuis kwam en een grooten ruiker en de zakken vol geluksmannetjes meebracht. Hij verdeelde het geschenk van den berggeest terstond eerlijk in drie parten, waarna allen zich te slapen legden. Maar wat stonden zij verbaasd, toen zij 's morgens elk blaadje in zuiver goud veranderd vonden! Nu waren zij rijk en, wat meer is, ook gelukkig voor hun gansche leven.



{==155==} {>>pagina-aanduiding<<}

Friedel met de viool.

Op eene boerenhoeve was eens een knecht in dienst, die Friedel heette. Deze Friedel was een knecht, zooals men onder de duizend maar zelden een vindt: sterk, krachtig en tegen alle werk, wat het ook wezen mocht, opgewassen; altijd van den vroegen morgen tot den laten avond flink en vlug bij de hand; daarbij opgeruimd, vroolijk en vol grappen en gekheid. Zoo was onze Friedel. Dat beviel nu niemand beter dan Friedels baas, en alleen als die aan het loon dacht, dat hij den knecht zou betalen moeten, kon hij wel eens een wat zuur gezicht trekken. Toen echter het dienstjaar om was en Friedel geen duit voor zijn arbeid verlangde, dacht de baas: ‘Wel, dat is me een goed ding; zoo mag Friedel wel zijn heele leven lang bij mij blijven, want goedkooper knecht vind ik in de wereld niet.’ Friedel scheen van zijn kant ook volmaakt tevreden, zei niets en deed zijn werk als in het eerste jaar. Ook het tweede dienstjaar liep ten einde, zonder dat de boer er aan dacht, zijn trouwen knecht het welverdiende loon uit te betalen, en Friedel liet zich dat weer stilletjes welgevallen en bleef nog langer. Toen eindelijk ook het derde jaar was verstreken, plaagde den boer zijn geweten toch en tastte hij in zijn zak, maar...... haalde de hand daar even schielijk leeg weer uit, omdat hem de gedachte door 't hoofd was geschoten, dat door gelduitgeven nog geen mensch rijker is geworden. Daar had hij zich evenwel in vergist, want Friedel deed nu den mond open en zei: ‘Baas, ik heb u volle drie jaar eerlijk gediend; geef mij nu dus wat mij van rechtswegen toekomt.’ Wat viel daartegen te zeggen? De boer moest dan toch in den zuren appel bijten en de beurs trekken.
Hij deed dit met een benepen gezicht, zocht en zocht weer, en telde den goeden Friedel eindelijk drie volle duiten in de hand: ‘Een - twee - drie! Zie je, dat is net voor drie jaar, een loon van wat ben je me! Zóo zou je geen koning betaald hebben.’ De goede Friedel geloofde dat ook, dankte wel duizendmaal en stak zijn ontzettend kapitaal in den zak. ‘Waarom zou ik nu nog arbeiden?’ dacht hij; ‘'k ben nu immers een rijk man en wil de wereld ingaan en een vroolijk leventje leiden.’ Dus nam hij dan afscheid van den boer, die hem natuurlijk liever gehouden had, en ging de wijde wereld in.
Toen hij daar nu zoo vrij en zeker voortkuierde, ging den eerlijken Friedel het hart open en had hij het wel willen uitschreeuwen van plezier. Zoo kwam hij eindelijk aan een bosch en ontmoette daar een klein gebocheld manneke, dat zei: ‘Hoor eens, beste vrind, ben je niet een geluksvogel en is je naam niet Zonderzorg?’ - ‘Neen, ik heet Friedel,’ antwoordde de knecht; ‘maar zorgen drukken mij

{==156==} {>>pagina-aanduiding<<}
toch niet, want ik heb een gezond lichaam en 't bespaarde loon van drie lange jaren in mijn zak; waarom zou ik niet blij en jolig wezen?’ Het mannetje vroeg: ‘Is 't veel, dat je bij je hebt?’ - ‘Ja, zeker is 't veel,’ antwoordde Friedel; ‘drie heele duiten.’ - ‘Och, die moest je mij geven!’ bedelde de dwerg. ‘Zie, ik ben klein en zwak en kan niets verdienen; maar gij hebt zelf gezeid, dat je gezond en sterk van lichaam bent, en dus zal 't je gemakkelijk vallen, je brood te verdienen.’ - ‘Van harte graag,’ antwoordde Friedel, die een meelijdig hart had; ‘hier heb je den ganschen rommel, doe je daarvoor nu eens ter deeg te goed; ik zal er mij ook zonder geld wel doorslaan.’ Dus nam het mannetje de drie duiten en zei: ‘Hoor, beste Friedel, ik wil ze niet te geef hebben. Omdat je een zoo goede kerel bent, wil ik je voor elken duit een wensch toestaan. Wat dus je hart wenscht, dat zal vervuld worden.’ - ‘Ha ha,’ dacht Friedel, ‘dat is zoo een, die van de hekserij verstaat. - Goed,’ zei hij hardop, ‘aan wenschen zal 't niet haperen. Dan wensch ik mij vooreerst een goed geweer, dat altijd treft; ten tweede een mooie viool, waarnaar alles dansen moet; en ten derde, dat mij niemand eene bede afslaan kan.’ - ‘Dat is voor drie duiten niet te veel gevraagd,’ sprak de dwerg, ‘dat alles zult ge hebben,’ en meteen tastte hij in den zak, dien hij onder zijn langen mantel droeg, en gaf Friedel geweer en viool, als had hij vooraf wel al geweten, wat die zou verlangen: ‘Ga heen,’ zeide hij, ‘en je derde wensch zal overal vervuld worden, waar je maar ergens om vraagt.’
Nu ging Friedel verder en dacht: ‘Zie zoo, nu ben ik een geborgen man!’ Hij was nog niet ver gegaan, toen hem een Poolsche koopman met een langen baard op weg tegenkwam. ‘Lieve tijd, hoor!’ riep deze; ‘wat me dat is voor een extra mooie vogel, die daar op den boom zoo kostelijk zingt.’ - ‘Wacht, man, dien vogel zult ge hebben,’ riep nu Friedel, legde aan en pof! daar viel de vogel midden tusschen de doornstruiken neer. ‘Loop, gauwdief,’ zei nu Friedel, ‘en haal den vogel daar maar onder weg.’ - ‘Zal 'k je wat zeggen?’ riep de koopman; ‘ben ik een gauwdief, dan zal me de doode vogel daar tusschen de doornen ontsnappen; maar ben ik een eerlijk man, dan haal ik hem er even wis en secuur onder van daan, als gij hem wis en secuur geschoten hebt.’ En meteen ging hij en kroop op handen en voeten, om den vogel van tusschen de doornstruiken weg te halen. Toen de man nu midden tusschen de dorens was, dacht Friedel: ‘Met het geweer is alles in orde, nu moeten we 'reis zien, hoe 't met de viool is.’ En meteen nam hij die van den hals, greep den strijkstok en begon te strijken. En kijk: Hop Mariannetje! Hop Mariannetje! begon het daar bij den koopman; eerst begonnen de voeten te trippelen, toen hipte de heele kerel in de hoogte, en hoe vlugger de knecht opstreek, des te doller

{==157==} {>>pagina-aanduiding<<}
en razender werd de dans. Daarbij scheurden de scherpe doornen den armen sukkel de kleeren, kamden hem den langen baard uit en prikten en staken hem op jammerlijke manier. En maar al moest hij huppelen, springen en dansen, zoo lang Friedel de viool streek, en er was aan geen ophouden te denken ‘O wee! O wee!’ schreeuwde hij; ‘hou op, hou op, of ik dans me dood en kapot.’ Friedel hield

{== afbeelding 
	
‘O wee! O wee!’ schreeuwde hij; ‘hou op, of ik dans me dood.’
==} {>>afbeelding<<}
    

evenwel niet op te strijken, maar streek al vlugger op, zoodat ook de Poolsche koopman al vlugger moest dansen. ‘'t Kan geen kwaad, dat de dorens je wat prikken en steken,’ dacht Friedel. ‘Nu kun je dan voelen, wat pijn de arme lui lijden, die je door je bedrog en woeker het vel over de ooren haalt.’
Ten laatste echter, toen de man zoo heel deemoedig bad en smeekte en zelfs zijn geldbuidel aanbood, als Friedel er maar met strijken uit

{==158==} {>>pagina-aanduiding<<}
wou scheiden, zei deze: ‘Nu, voor ditmaal genoeg dan! Geef me dat geld, ik wil die kleinigheid voor mijne moeite aannemen; maar een ander maal kom je er niet zoo goedkoop af.’
Toen hij het geld van den Pool in zijn zak had gestoken, hing Friedel zijne viool weer op den rug en ging zijns weegs.
Nu bleef de koopman ook niet lang meer in de doornenheg. Toen hij Friedel uit het gezicht had verloren, begon hij zijn hart in schimpen en smalen lucht te geven en schreeuwde, dat de vogels er verschrikt van opvlogen: ‘Jij afzetter, jij landlooper, jij liederlijke muzikant! Wacht maar, als ik je eens alleen onder handen krijg, dan zal ik je pakken, dat je 't van je leven niet vergeet, jij schobbejak, jij galgebrok!’ En zoo ging dat in een adem voort, tot hij eindelijk had uitgeraasd en, al hinkend, naar de naaste stad sjokte, om daar Friedel bij den rechter aan te klagen.
‘Heer rechter,’ riep hij, ‘zie mij aan hoe ik ben toegetakeld door een ellendig, miserabel mensch, een schoelje, een landlooper. Heeft niet de gauwdief mij aangevallen op den publieken weg, en heeft mij kapot gescheurd mijne arme kleeren, en heeft mij afgezet mijn buidel met mijn beetje armoe, altemaal echte gouden dukaten, die 'k daarin had, heer rechter! En dus bid ik je, heer rechter, laat pakken den mensch en laat hem gooien in de diepste gevangenis.’ Toen nu de rechter den sukkel zoo hoorde jammeren vroeg hij: ‘Was de roover misschien een soldaat, die u met zijn sabel gehakt en gehouwen heeft?’ - ‘Neen,’ antwoordde de koopman; ‘maar een schrikbaarlijk geweer had hij en eene viool ook, en daaraan kan men hem herkennen.’
Terwijl Friedel in de stad zoo hard beschuldigd werd, stapte deze vroolijk door, dacht aan de gekke sprongen, die hij den Pool had laten maken, en voelde daar nog volstrekt geen berouw over. Het duurde echter niet lang, of daar kreeg hij de door den stadsrechter uitgezonden dievenvangers op zijne hielen, en toen die dat geweer bij hem zagen en de viool, die hij op den rug droeg, begrepen zij terstond wel, dat hij de gezochte persoon moest zijn en namen hem mee naar den rechter. Onze Friedel maakte zich daar echter niet ongerust over en gaf op alle vragen kort en bondig bescheid. Hij zei, dat hij den Pool met geen hand of vinger had aangeraakt, maar dat deze hem 't zakje met goud vrijwillig had gegeven. ‘'t Is gelogen, dat is gelogen!’ riep de Pool; ‘die haalt me de leugens als vliegen van den wand.’ Ook den rechter kwam de verklaring van den knecht niet al te geloofwaardig voor, waarom hij antwoordde: ‘Geen koopman geeft vrijwillig zijn zakje met geld af; dat zal mij geen mensch wijs maken.’ En daar Friedel tot zijne verontschuldiging niets anders meer wist bij te brengen, werd hij wegens roof op den publieken weg volgens recht en wet des lands tot de galg veroordeeld. Nu juichte de koopman en wreef zich de handen van plezier, en toen

{==159==} {>>pagina-aanduiding<<}
de arme Friedel weggeleid werd naar den galgeberg, schreeuwde hij hem nog achterna: ‘Zie zoo, jij landlooper, jij schoelje, jij leelijke muzikant! Nu zal je dan eens voor mijn plezier aan de koord gaan dansen.’ De knecht echter gaf nog altijd den moed niet verloren en antwoordde: ‘Heb maar geduld; we zullen mekaar nog wel nader spreken.’ Toen nu de trein bij de galg was aangekomen, werd Friedel door den beul de strop om den hals gelegd en moest hij bij de ladder opklimmen. Friedel spartelde volstrekt niet tegen, maar stapte getroost op. Toen hij echter op de bovenste sport stond, keerde hij zich om en verzocht den rechter, dat die hem voor zijn dood nog éene gunst mocht toestaan. Al had de rechter ook niet gewild, zoo had hij dat toch moeten doen, daar immers niemand een verzoek van Friedel afslaan kon. En dus antwoordde hij dan ook: ‘Ja, eene bede zal je zijn toegestaan, mits die maar niet om je leven is.’ - ‘Neen,’ zei Friedel, ‘niet om mijn leven; ik verzoek maar, dat gij mij toestaat, voor 't allerlaatst nog een stukje op mijne viool te spelen, en dan zal ik gaarne sterven.’ De rechter stond dit gaarne toe en gebood, dat men hem zijne viool zou geven. Nu evenwel kwam de Pool aanloopen en schreeuwde: ‘Och, ik bid en ik smeek je, heer rechter, geef hem ze niet, geef hem ze niet!’ Maar de rechter antwoordde daarop: ‘Een man een man, een woord een woord; wat ik beloofd heb, dat heb ik beloofd, en daarmee basta!’ Nu begon de Pood geweldig onrustig te worden en riep, terwijl hij al half stond te trippelen en te dansen: ‘O wee, bindt me vast, menschen, of anders dans ik me weer half dood en kapot.’ Daar echter zette Friedel zijne viool aan den hals, nam den strijkstok en deed den eersten streek. Terstond liet nu de beul den arm zakken, en de gerechtsschrijver liet de pen vallen, en de gerechtsdienaars en de rechter en de Pood en allen, 
die uit nieuwsgierigheid waren toegestroomd, begonnen te waggelen en te slingeren. En toen Friedel den tweeden streek deed, liet de beul hem geheel los, terwijl allen de beenen optilden en in beweging kwamen; maar bij den derden streek sprongen allen in de hoogte, en bij den vierden en vijfden zwaaiden allen in dollen dans in 't rond en deden al wilder en hooger sprongen, naarmate Friedel sneller op de viool kraste. Ten laatste danste alles bont en wild door elkaar, de Pool en de rechter voorop, dan beul en gerechtsdienaars, dan de toeschouwers van verre en van nabij, oud en jong, arm en rijk, groot en klein, en zelfs de honden, die meegeloopen waren, gingen op de achterpooten staan en begonnen mee te huppelen. Friedel streek echter maar al wakker door en scheen aan geen ophouden te denken, zoodat de menschen met de hoofden tegen elkander bonsden, op den neus neertuimelden en naar adem lagen te hijgen of jammerlijk schreeuwden. Toen riep eindelijk de rechter: ‘Houd op, lieve, beste man, houd op; ik

{==160==} {>>pagina-aanduiding<<}
schenk je het leven, als je aan het dansen maar een eind maakt.’ Friedel liet nu den strijkstok rusten en kwam van de ladder naar beneden. Toen hij den koopman op den grond zag liggen en naar adem zag hijgen, riep hij dezen toe: ‘Beken nu, gauwdief, waar je dien buidel met geld van daan hebt, of ik neem mijne viool weer en begin van voren af aan.’ - ‘Och, ik wil het dan maar bekennen,’ riep de Pool; ‘'k heb hem gestolen, maar laat je viool rusten.’ Nu had de man zichzelf verpraat, want toen de rechter dit hoorde, liet hij den diefachtigen koopman aan de galg opknoopen, terwijl Friedel met viool en geweer vrij en vroolijk verder ging.


Koning en handwerksgezel.

Een koning, die alles geloofde, wat hem verteld werd, beloofde aan ieder, die hem iets zeggen zou, dat hij niet geloofde, zijne dochter en zijne kroon. Toen kwamen veel menschen toe, die hem allerlei dingen voorlogen en jokkens vertelden, maar de koning geloofde alles. Op een dag meldde zich ook een handwerksgezel aan, die vertelde: ‘Ik ging eens buiten op het veld, verbouwde daar hennep, en kijk, die kwam schielijk op en groeide zoo hoog als een kerktoren. Hierop beproefde ik, bij dien hennep op te klauteren, en dat gelukte mij ook, want de hennep groeide recht als een kaars in de hoogte. Toen ik nu heel boven was, wou ik mij weer naar beneden laten glijden; doch op eens tuimelde ik en viel verscheiden voet diep in de aarde weg. Dit deed mij schrikken, dat ik op een draf naar huis liep, een schop haalde en toen mijzelf uit den grond opgroef.’ - ‘Ook dat geloof ik,’ zei de koning. De handwerksgezel vervolgde: ‘Na eenige dagen liep ik weer op het veld, klauterde andermaal bij den hennep op en kwam al heel spoedig in den hemel. Daar was alles wonderschoon en vertoonde een glans van heerlijkheid. Engelen vlogen rond en zongen heerlijke lofliederen. Daar zag ik ook mijne lieve ouders, geheel in goudstof gekleed; en zij reden in eene gouden koets en knikten mij vriendelijk toe. En toen ik een eind verder ging, daar, o koning, kwamen mij uw vader en uwe moeder tegen; die liepen in bedelaarskleeren en vroegen mij om een aalmoes.’
‘Dat is een leugen!’ riep de koning gramstorig uit; ‘een leugen is 't! Dat geloof ik niet.’
‘Goed dan,’ zei de handwerksgezel, ‘gij gelooft dat niet; maar ik heb het gezien en nu - denk aan uwe belofte!’
En de koning hield woord; de handwerksgezel verkreeg de hand van de dochter en werd later ook koning.



{==161==} {>>pagina-aanduiding<<}


{== afbeelding 
	
==} {>>afbeelding<<}
    


De geschiedenis van heer Haas en van meester Egel.

't Was eens op een zondagmorgen in den nazomer, toen juist de boekweit bloeide. De zon was met gouden glans aan den hemel opgegaan, de morgenwind woei frisch over de stoppels, de leeuwrikken zongen in de lucht, de bijen gonsden in de boekweit, en de menschen gingen in hunne zondags-kleeren naar de kerk, kortom, elk schepsel was vergenoegd en de egel ook.
Meester egel stond dood op zijn gemak met armen en beenen over elkaar geslagen aan zijne deur te leunen. Zoo liet hij zich door de warme zon beschijnen, rookte zijn pijpje, en bromde daar een lustig deuntje bij, zoo goed en zoo slecht, als een van zijns gelijken er op een mooien zondagmorgen maar een kon zingen. Terwijl hij daar

{==162==} {>>pagina-aanduiding<<}
zoo stond, viel hem in, dat hij, terwijl zijne vrouw thuis de kinders wiesch en aankleedde, wel eens naar zijn veld kuieren en kijken kon, hoe daar de knollen stonden. Die knollen waren op het bouwland bezijden zijn huisje, en hij placht er met zijne familie van te eten; daarom noemde hij ze ook ‘mijne knollen.’ Meester egel drukte nu de tabak in zijne pijp nog eens vast, en ging toen op weg. Juist toen hij om den grooten sleedoornstruik, die voor zijn akkerland stond, heenboog, kwam hem meester haas tegen, die 't zelfde ging doen, wat hij ook van plan was, te weten eens naar ‘zijne kool’ kijken. Vader egel zei hem vriendelijk ‘Goên morgen!’ maar mosjeu haas, die uit de hoogte op hem neer keek en van natuur vrij wat trotsch en ijdel was, beantwoordde dien eerbiedigen groet heelemaal niet. Hij keek den kleinen borsteligen dwerg verachtelijk aan en vroeg op spotachtigen toon: ‘Hoe komt het, dat je hier al zoo vroeg in den morgen op het veld bent?’ - ‘Ik ga eens een kuiertje doen,’ zei vader egel. - ‘Ei, ei,’ antwoordde heer haas; ‘ik dacht, dat je je kromme beentjes wel tot wat beters kondt gebruiken, dan om kuiertjes te doen.’ - Kromme beentjes!’ Dat stak meester egel dan nu toch wat heel erg, en dus vroeg hij: ‘Is dat gekheid of ernst, heer buurman?’ En heer haas antwoordde: ‘Natuurlijk is 't ernst.’ - ‘Nu, buurman,’ zei toen de egel, ‘denk je dan met je lange beenen meer uit te richten, dan ik met mijne korte kromme?’ - Ha, ha, ha!’ spotte heer haas, ‘een blinde ziet immers wel, dat eene slak geen voorrijder zijn kan.’ - ‘Nu, dan zult gij er niet tegen hebben, met mij om 't hardst te loopen,’ antwoordde de egel, ‘en dit zeg ik je, heerschap, ge zult het verliezen.’ Hierop begon de haas zoo te 
schudden van lachen, dat hij zijn dunnen buik vasthouden moest. ‘Ei, ei, broeder krombeen,’ riep hij uit, ‘als ge dan zoo bijster veel lust hebt, om met mij om 't hardst te loopen, is dat mij goed; bepaal dan maar den prijs, waarom de weddingschap gaan zal.’ - ‘Een gouden dukaat en een flesch anisette,’ zei de egel. ‘Aangenomen,’ zei de haas, en meteen trok hij ook al zijn rok uit, spuwde zich in de pooten en zei: ‘Allons dan maar!’ - ‘Hou, hou wat! Zoo'n haast heeft het niet,’ zei de egel; ‘ik loop nog met me leege maag; eerst wil ik naar huis gaan en een brokje achter de kiezen steken. Over een half uur ben ik weer hier.’ Dat was den haas goed, en meester egel liep weer naar zijn huisje.
Onderweg dacht de egel: ‘Dien sinjeur wil ik dan toch eens duchtig beetnemen!’ Toen hij thuis kwam, zei hij tot zijne vrouw: ‘Vrouw, kleed je gauw aan; je moet met mij naar het veld.’ - ‘Zoo! zoo! wat is er dan?’ vroeg de vrouw en liet de kam vallen, want ze stond zich net krullen in het haar te maken. ‘Ik heb met den haas eene weddingschap gesloten, om een dukaat en een flesch ani-
{==163==} {>>pagina-aanduiding<<}
sette, dat ik vlugger loopen wil dan hij, en daar moet jij bij wezen.’ - ‘Man,’ riep vader egel zijn vrouw, ‘ben je niet wijs? Heb je je verstand verloren? Hoe kun je met den haas om 't hardst willen loopen?’ - ‘Wees maar gerust, vrouw,’ zei de egel, ‘dat is mijn zaak. Steek je neus niet in dingen, die je man aangaan. Gauw, kleed je aan en dan kom mee.’ Wat zou de arme vrouw doen? Ze moest wel volgen, of ze wou of niet.
Toen ze nu met elkaar gingen, zei meester egel tot zijne vrouw: ‘Pas op, vrouw! Op den langen akker daar ginder willen we onzen wedloop houden. De haas loopt in de eene voor rechts, ik in de andere links, en boven vangen wij aan. Nu heb je bij 't heele ding niets anders te doen, dan dat je je hier beneden in mijne voor neerduikt, en als dan de haas beneden aankomt, spring je in de hoogte en roept: Sliep uit, sliep uit, ik ben er al!’ Dat begreep de slimme vrouw dan ook al heel gauw, en de egel wees haar hare plaats aan. Nu ging hij naar boven, waar de haas al wachtte en zich de pooten wat ingesmeerd had, om vlugger ter been te zijn. ‘Ben je nu klaar?’ vroeg de haas. ‘Ja, ja, vooruit maar!’ antwoordde de egel. Hierop sprong de haas in de voor en riep: ‘Een! - Twee! - Drie!’ En bij dat laatste woord had hij zijne rokspanden al onder de armen genomen, en... hoei! als de wind stoof hij vooruit. Papa egel maakte niet half zoo veel beweging; die liep maar een paar passen mee, toen dook hij in zijne voor neer en liet den haas in zijne eentje galoppeeren. Dit merkte de haas natuurlijk niet, want tot omkijken had hij geen tijd.
Toen de haas nu zoo in vollen loop beneden aankwam, stond egel zijn vrouw op en riep hem toe: ‘Sliep uit, sliep uit, ik ben er al.’ - ‘Lieve tijd, wat is dat?’ dacht de haas, want hij geloofde natuurlijk stellig en vast, dat het vader egel was. ‘Dat is om tureluurs te worden! Zoo'n krompootige egel zou harder loopen dan ik! Omkeeren! Nog eens geloopen!’ En voort ging het weer, als de wind, zoodat de ooren hem aan den kop flapten. Moeder egel evenwel bleef rustig op hare plaats. Toen nu de haas boven kwam, sprong papa egel in de voor overeind en riep hem toe: ‘Sliep uit, ik ben hier al!’ De haas echter was razend van spijt en schreeuwde weer: ‘Omkeeren! Nog eens geloopen!’ - ‘Mij goed,’ antwoordde de egel; ‘ik wil loopen, zoo vaak je lust hebt.’ En nu vloog de haas weer den akker langs, en egel zijn vrouw riep weer: ‘Sliep uit, sliep uit, ik ben hier al!’ en dat ging zoo voort, tot de haas drie en zeventigmaal heen en weer was gerend. Toen hij echter de vier en zeventigste maal wou loopen, kwam hij niet tot aan 't eind, maar viel midden op zijn weg neer. - Die arme haas! Daar lag hij nu en was zoo dood als een pier. Vader egel echter pakte den dukaat en de flesch met anisette mee; toen

{==164==} {>>pagina-aanduiding<<}
haalde hij zijn vrouwtje af, dat nog beneden in de voor zat, en kuierde vroolijk met haar naar huis.
Is dat geen mooie historie? En 't mooiste er van is nog, dat men er iets uit leeren kan, te weten, dat niemand, al houdt hij zich voor nog zoo groot en voornaam, op den geringen man met minachting mag neerzien. Als mosjeu haas dat tijdig bedacht had, dan had hij zijn dukaat, zijne lekkere anisette en zijn leven behouden.

{== afbeelding 
	
Daar lag nu de arme haas, en was zoo dood als een pier.
==} {>>afbeelding<<}
    





{==165==} {>>pagina-aanduiding<<}

De springwortel.

Rubezahl, de berggeest, had in het Reuzengebergte een eigen bloem- en moestuin aangelegd. De streek daar is rijk aan geurige kruiden en gewassen, die wijd en zijd in het rond tot het brouwen van heilzame dranken voor zwakke en zieke menschen gebruikt worden. Maar onder al deze kruiden is vooral éen tooverkruid in de sprookjeswereld beroemd geworden. Het heet de springwortel en groeit in Rubezahls tuin. Deze wortel heeft wonderbaarlijke krachten, om ook de ergste en gevaarlijkste ziekten en kwalen te verdrijven. Daar de geesten zelven hem echter gaarne tot voeding gebruiken, staat Rubezahl het uitgraven van dien wortel alleen aan enkele bijzondere gunstelingen toe.
Eens was eene voorname dame in het stadje Liegnitz gevaarlijk ziek. Zij beloofde aan een boer uit het hooge gebergte eene groote belooning, als die haar een springwortel uit Rubezahls tuin bezorgen wou. Door die verleidelijke toezegging aangespoord, beloofde hij, dat hij zijn best zou doen. Toen hij de eenzame, woeste streek bereikt had, nam hij zijne spade, om den springwortel, die hem niet onbekend was, op te graven.
Terwijl hij daar nu zoo gebukt stond en groef, kwam uit eene bergkloof een geduchte wind op en hoorde hij donderende woorden, die hij evenwel niet verstond. Hij richtte zich verschrikt op, om naar den kant, van waar het gerucht kwam, uit te kijken; maar de wind blies zoo sterk, dat hij moeite had, om zich op de been te houden. Daar op eens zag hij op den uitersten rand eener vooruit springende rots eene groote, reusachtige gedaante staan. Een lange baard hing haar tot op den buik neer, een groote, kromme neus misvormde het gezicht; de gestalte keek hem met vreeselijk rollende oogen dreigend aan, terwijl zij met de eene hand een zwaren knods zwaaide, als om hem zoo maar op eens dood te slaan. ‘Wat doet gij daar?’ schreeuwde de berggeest, en zijne donderende stem was van het bulderen van den stormwind niet te onderscheiden. De boer, een stout en moedig man, overwon echter den schrik, die hem aantastte, en antwoordde: ‘Ik zoek den springwortel; eene zieke vrouw wil hem mij duur betalen.’ - ‘Dien gij daar hebt, moogt gij behouden; maar waag het niet, hier nog eens te komen!’ Zoo riep de berggeest, zwaaide zijn knods en verdween.
In diepe gedachten kwam de boer van den berg naar beneden, en de vrouw in Liegnitz voelde zich zeer gelukkig, toen zij zich tot verzachting harer pijnen in het bezit van den heilzamen wortel zag. Zij werd merkbaar beter, en daar zij alleen van dezen wortel volkomen herstelling wachtte, liet zij den boer andermaal komen.
‘Hebt gij moed, om mij nog eens wat van den springwortel te halen?’ vroeg hem de vrouw.

{==166==} {>>pagina-aanduiding<<}

‘Lieve vrouw,’ antwoordde de boer, ‘de eerste maal heeft de heer van het gebergte zich in schrikbarende gedaante aan mij vertoond en mij zoo zwaar bedreigd, dat ik het voor de tweede maal niet durf wagen.’ De vrouw wist hem nu echter door groote beloften over te halen; zij wou hem nog veel meer geld betalen dan de eerste maal. Tegen die verleiding was nu de boer niet bestand, zoodat hij besloot, den tocht naar het binnenste heiligdom van het gebergte nog eens te ondernemen.
Toen hij nu den wortel begon uit te graven, stak op dezelfde plaats als vroeger een geduchte storm op, en toen hij daarheen keek, vertoonde de berggeest zich nog veel dreigender. Zijne wilde haren en lange mantel fladderden in den wind, zijne oogen schoten vuurvonken uit, en toen hij met schrikbarende stem riep: ‘Wat doet gij daar?’ werd dat door de kale rotsen weerkaatst en scheen uit de bodemlooze diepte met verdubbeld geweld op te komen. En toen de boer nu antwoordde: ‘Ik zoek den springwortel; eene zieke vrouw wil hem mij duur betalen,’ toen brulde de vertoornde geest: ‘Heb ik u niet gewaarschuwd, roekeloos mensch? en toch waagt gij, nog eens te komen? Maar gij hebt nu den wortel al, en dus berg u, zoo gij kunt!’ En de vlammen uit de flonkerende oogen schenen den neerzinkende te treffen en hem het gezicht te verbranden; de ontzettende knots vloog door de lucht en boorde dicht bij hem een gat in de harde rots; de aarde trilde; een vreeselijke donderslag kraakte en hij zonk bewusteloos neer. Eerst na een geruimen tijd kwam hij weer tot zichzelf. Hij was als geradbraakt, de knots verdwenen, in de verte hoorde hij het donderen, en in den donder meende hij nog die dreigende stem te vernemen; maar den springwortel hield hij toch vast in de hand. Doornat van den regen, in mist en nevel, door vreemde plaaggeesten nu hier-, dan daarheen gelokt, kroop hij den ganschen nacht en den volgenden dag rond, zonder te weten, waar hij was, tot een kolenbrander hem half verkleumd en uitgehongerd vond liggen en hem naar zijne hut bracht. Hier kwam hij weer wat bij, en toen ging hij naar Liegnitz. De vrouw was uiterst verblijd, toen zij hem met den springwortel zag aankomen, en gaf hem eene groote som, zoodat hij allen doorgestanen angst vergat en welgemoed en vroolijk naar huis trok.
Er verliep eenige tijd; de vrouw was veel beter, maar toch nog niet volkomen hersteld. ‘Als ik nog voor de derde maal een springwortel kon krijgen, dan zou ik volmaakt gezond worden,’ zeide zij en zond weer om den boer, die eerst niet komen wilde, maar zich toch eindelijk liet overhalen.
‘Hier ben ik weer, lieve vrouw,’ sprak de boer; ‘wat wilt gij van mij? Toch niet, dat ik voor de derde maal een springwortel zal gaan halen? Daar beware de hemel mij voor! Ik had het de laatste

{==167==} {>>pagina-aanduiding<<}
reis bijna met mijn leven moeten betalen, en beef en sidder nog, als ik daaraan denk.’
Nu begon de vrouw hem te bidden en te smeeken; zij beloofde hem een groot boerengoed met veel rijkdommen daarbij, waardoor zij den roekeloozen man zoo verblindde, dat hij alle gevaar vergat en zich sterk maakte, den springwortel nog voor de derde maal uit den toovertuin te rooven, ook als dat hem het leven kosten zou. ‘Tot hiertoe,’ zei de boer bij zichzelf, ‘heeft de berggeest mij nog maar gedreigd; 't zal nu voor de allerlaatste maal wezen. Dan ben ik een schatrijk man en kan rustig leven in blijheid en overvloed.’
Zoo kwam hij naar huis, maar had den moed niet, om alleen te gaan. ‘Beste zoon,’ zeide hij tot zijn oudsten jongen, die al volwassen was, ‘wij willen naar de kapel op den bergtop ter beevaart gaan; gij moet mij vergezellen.’ Zoo gingen zij dan met hun tweeën. De kloven werden al enger, het gesteente al naakter, en toen zij bij de donkere meren, die eeuwig door zwarte rotsen overschaduwd worden, kwamen, sloeg den vader de schrik toch om 't hart en keek hij zijn zoon met zulke wonderlijke oogen aan, dat deze ook bang en angstig werd. ‘Wat scheelt er aan, vader?’ vroeg de zoon; maar de vader antwoordde niet en keek stijf en strak voor zich. Zoo klommen zij al hooger, en toen zij dicht bij den tuin waren, sprak de vader: ‘Booze geesten hebben mij van mijne vroege kindsheid verleid, om altijd naar rijkdom te jagen, en godsvrucht en vroomheid bleven mij vreemd; daarom leefde ik wild en woest en heb u nooit een goed voorbeeld gegeven, gelijk een vader dat toch aan zijne kinderen schuldig is. Nu ga ik mijn verderf te gemoet en moet den springwortel rooven, waarvoor de heer van het gebergte mij verscheuren zal.’ - Toen begon de zoon te schreien en snikte: ‘Vader! zie daarvan af, keer mee om, God zal barmhartig zijn!’ - Maar met de woede der vertwijfeling had de vader zijne spade reeds gegrepen en in den grond gezet. Daar brak een vreeselijke orkaan los en volgde eene wolkbreuk, dat alle bergbeken tot wilde stroomen aanzwollen; hartverscheurende klaagtonen schenen diep uit de wortels in den tuin op te gaan; al de elementen geraakten in oproer; gapende kloven openden zich en met zijne geweldige knots kwam de vertoornde berggeest als uit de lucht vallen, pakte den boer en sleepte hem mee. Een groote rots stortte verpletterd neer; de zoon hoorde het kermen van zijn armen vader in de verte wegsterven.
De knaap lag lang bewusteloos; toen hield de orkaan op te woeden, de hemel klaarde op en de zoon van den ongelukkigen boer zocht vol schrik de kapel op, waar hij neerknielde en God om vergiffenis voor zijnen vader bad. - In 'tzelfde uur echter stierf plotseling de rijke vrouw in Liegnitz, toen zij al bijna genezen scheen.



{==168==} {>>pagina-aanduiding<<}

Wie heeft de kerk gebouwd?

Voor lange, lange jaren is er eens een keizer geweest, die over een groot land regeerde en groote rijkdommen bezat. Deze keizer nu liet voor zijn geld eene hooge, prachtige kerk bouwen, en wou niet, dat iemand anders tot de kosten daarvan iets bijdragen zou. Hij wou de kerk heel alleen bouwen.
Toen nu de kerk geheel klaar was, beval hij, dat men voor de hoofdpoort in gouden letters zijn naam zou zetten, en dat niemand tot het bouwen had bijgedragen, dan hij alleen. Dit gebeurde, maar in den nacht verdween zijn naam en stond daar den volgenden morgen de naam eener oude vrouw voor, en dat die de kerk had laten bouwen.
Toen de keizer dat hoorde, verwonderde hij zich zeer en beval hij, den naam der oude vrouw weg te doen en daarvoor den zijnen weer in de plaats te zetten. Men gehoorzaamde aan dat bevel, maar toch was den volgenden morgen de naam des keizers weer verdwenen en stond die van de oude vrouw er voor in de plaats.
Dit gebeurde tot driemaal toe.
Nu kwam de keizer tot nadenken en vroeg hij aan zijne raden, wie die oude vrouw dan toch wel was? Vervolgens moest men haar voor hem brengen. Toen zij nu voor hem stond, sprak hij tot haar:
‘Lieve vrouw, wees zoo goed en zeg mij, hoe komt het toch, dat uw naam daar weer zoo boven de hoofdpoort mijner kerk staat? Ik meen toch, die alleen te hebben laten bouwen; maar zoo schijnt dit niet het geval te zijn. Zeg mij dus: hebt gij iets tot den bouw bijgedragen? Beantwoord mij openhartig deze vraag; er zal u daarom geen kwaad geschieden.’
Toen sprak de oude vrouw: ‘Heer keizer, daar gij dan de waarheid wilt hooren, zoo wil ik u die zeggen. Zie, ik ben maar eene arme oude weduwvrouw en moet mijn dagelijksch brood met spinnen verdienen; maar ik kon het toch niet over mijn hart krijgen, heel niets tot het godshuis bij te dragen. Toen heb ik een paar pond hooi gekocht, en dat strooide ik voor de paarden, die de steenen aanbrachten.’
Nu de keizer dit hoorde, begreep hij, dat het offer der arme vrouw Gode welgevalliger geweest was, dan al wat hij voor de kerk gedaan had, en besloot hij, haar naam rustig te laten staan.
Zoodra hij tot dit besluit was gekomen, verdween echter de naam van de oude vrouw boven het hoofdportaal, en stond daar den volgenden morgen zijn eigen naam in groote gouden letters voor in plaats.

{==t.o. 168==} {>>pagina-aanduiding<<}




{==t.o. 169==} {>>pagina-aanduiding<<}


{== afbeelding 
	
Goeverneur, Sprookjes.


Nijmegen, AE. Timmerman.


Het sprookje van den gelen dwerg.
==} {>>afbeelding<<}
    



{==169==} {>>pagina-aanduiding<<}

De gele dwerg.

Eene koningin had eene eenige dochter, die zij zoo teeder liefhad, dat zij hare gebreken niet opmerkte en haar nooit een wensch afsloeg. Ten gevolge daarvan groeide de prinses tot een eigenzinnig, onbeminnelijk meisje op, dat zich buitendien op hare schoonheid niet weinig inbeeldde. Men noemde haar eenvoudig ‘de schoone.’ De roem van hare schoonheid was aan alle koningshoven bekend, en van alle kanten kwamen prinsen toe en dongen om hare hand; maar tot groot verdriet van hare moeder wilde de prinses van geen vrijer iets weten. Toen de moeder zag, dat al hare voorstellingen vruchteloos bleven, besloot zij, de tooveres in de wildernis te gaan vragen, wat zij het best doen kon, om hare koppige dochter tot andere gedachten te brengen. De toegang tot deze tooveres was nu wel zoo heel gemakkelijk niet, daar twee grimmige leeuwen den ingang van haar verblijf bewaakten; maar de koningin kende gelukkig een middel, om de woede van die dieren tot bedaren te brengen, en dus voorzag zij zich van dat middel en ging getroost op weg. Toen zij eenige uren ver gegaan was, werd zij echter zoo moe, dat zij onder een boom ging zitten en spoedig in diepen slaap viel. Op eens ontwaakte zij door het gebrul van de leeuwen, die haar genaderd waren. Zij sprong op, tastte naar het mandje, waarin zij haar toovermiddel had; maar... o wee! het mandje was leeg.
De verschrikte koningin wist nu niet, wat te beginnen, want het was onmogelijk, den woedenden dieren te ontkomen, en een akelige dood stond haar voor oogen. Op dat oogenblik hoorde zij een gerucht boven in den boom. Zij keek op en bemerkte een leelijken, gelen dwerg, die oranjes plukte.
‘Koningin,’ sprak hij, ‘gij zijt in groot gevaar. Hoe wilt gij aan de leeuwen ontkomen, nu gij het middel niet meer hebt, om die te bedwingen?’ - ‘Ik ben verloren,’ riep de koningin wanhopig; ‘red mij!’ - ‘Er is maar éen middel,’ antwoordde de dwerg; ‘indien gij mij uwe dochter tot vrouw wilt geven, wil ik u van de leeuwen verlossen; maar anders verscheuren die u.’ De koningin beefde bij de gedachte, dat zij hare eenige, schoone dochter aan zulk een gedrochtelijk schepsel zou geven. Zij wou niet antwoorden, maar een vreeselijk gebrul van de leeuwen, die reeds dreigden, op haar aan te vallen, deed haar zoo schrikken, dat zij ‘Ja!’ antwoordde en toen in flauwte neerzonk. Toen zij weder tot hare zinnen kwam, lag zij op het ledikant in haar paleis. Het gebeurde kwam haar in den beginne als een droom voor. Spoedig echter stond haar alles weer zoo levendig voor oogen, dat zij het wel gelooven moest, waarop zij in diepe zwaarmoedigheid verzonk en zich om al, wat op

{==170==} {>>pagina-aanduiding<<}
de wereld voorviel, niet meer bekommerde. Niemand kon zich dezen toestand verklaren en de prinses, die hare moeder oprecht liefhad, werd diep bedroefd, nu zij deze zoo lijdend zag. Eindelijk besloot de prinses, de tooveres in de wildernis te gaan bezoeken en deze om raad te vragen. Nadat zij zich het toovermiddel had verschaft, om de leeuwen te bedwingen, ondernam zij in alle stilte de gevaarlijke reis. Het toeval wilde, dat zij denzelfden weg nam, dien hare moeder had gekozen, en dus ook bij dien noodlottigen oranjeboom kwam. Zij zette haar mandje neer en plukte eenige vruchten, toen zij plotseling de stemmen der leeuwen vernam. Dat gebrul deed het aardrijk dreunen en spoedig zag zij de vreeselijke dieren zelve aankomen. Haastig greep zij naar haar korfje, om het toovermiddel daaruit te nemen; maar... o schrik! dat was verdwenen. Nu werd zij zoo angstig, dat zij radeloos de handen wrong en hardop begon te snikken. Daar eensklaps verscheen de gele dwerg en vroeg aan de prinses, hoe zij op deze plaats kwam. Zij vertelde hem, dat zij gekomen was, om de tooveres in de wildernis naar de oorzaak van het lijden harer moeder te vragen. ‘O,’ zei de dwerg hierop, ‘om dat te vernemen, behoeft gij niet verder te gaan; dat kan ik u wel zeggen. Zij heeft u mij tot vrouw beloofd en heeft daar nu berouw over.’ - ‘Wat?’ riep de prinses; ‘mijne moeder, de koningin, heeft mij aan zulk een leelijk man, als gij zijt, toegezegd? Dat is onmogelijk.’ - ‘Nu goed,’ antwoordde de dwerg; ‘al, naar gij verkiest.’ Nu waren de leeuwen heel dichtbij gekomen en dreigden, haar te verslinden. Toen riep zij in hare wanhopigheid: ‘Och, red mij! Ik beloof u, dat ik uwe vrouw zal worden.’ Terwijl zij dit zei, werd zij van schrik onmachtig. Toen zij uit hare onmacht bijkwam, lag zij in hare eigene kamer op het ledikant, en om haar vinger sloot een ring van rood haar zoo vast, dat zij hem er 
onmogelijk weer afkrijgen kon. De prinses werd nu even treurig en zwaarmoedig als hare moeder.
Het geheele hof verwonderde zich zeer over deze verandering, maar niemand maakte zich er meer bedroefd dan de koningin. Om de prinses te troosten en op te beuren, besloten hare kamervrouwen en hare moeder, haar tot een huwelijk te bewegen. De prinses was hier dan ook niet langer afkeerig van en stemde toe, den rijken en machtigen koning van de gouden bergen te trouwen, die al lang om hare hand aangehouden. Alle toebereidselen werden dan ook gemaakt, om de bruiloft met overgroote pracht en luister te vieren. De koning verspilde veel geld, om alles aan te schaffen, wat maar rijk en prachtig was, en 't gansche paleis flonkerde van goud en edelgesteenten.
Zoo kwam de trouwdag. Toen het jonge paar naar de kerk reed, kwam eene staatsiekoets, door twee pauwen getrokken, en de lee-
{==171==} {>>pagina-aanduiding<<}
lijke tooveres van de wildernis zat op den bok. En toen deze bij de koningin kwam, zwaaide zij dreigend haar kruk en zeide: ‘Ei, ei, is dat dan nu de wijze, waarop gij de belofte houdt, die gij aan den gelen dwerg gedaan hebt? Ik ben de tooveres uit de wildernis en zal zulk eene trouwloosheid niet ongestraft laten. Keer om, anders moet gij sterven.’ Deze onverwachte verschijning der tooveres vervulde de koningin en de prinses eerst met angst en ontzetting; maar de koning der gouden bergen trok zijn zwaard en, op de tooveres losgaande, riep hij: ‘Vlucht, ellendige, of ik sla u met mijn zwaard neer.’ De koning had echter deze woorden pas uitgesproken. of daar ging het portier van de koets open en kwam de gele dwerg te voorschijn, gezeten op eene groote wilde kat. Hij ging voor de tooveres staan en riep: ‘Halt, halt, gij moet uwe toorn en uwe gramschap alleen tegen mij richten, daar ik de bruidegom van de bruid en uw vijand ben. Ik verlang de prinses, die mij door een haarring verpand is.’ - ‘Monster!’ riep de koning; ‘gij zijt mij te leelijk, om u ook maar een oogenblik te woord te staan.’
De dwerg, door deze spottende toespraak vertoornd, trok nu zijn zwaard en daagde zijn mededinger tot een tweegevecht uit. Het werd donker, en onder donder en bliksem veranderden de twee pauwen zich in schrikbarende reuzen, gingen aan beide zijden van den gelen dwerg staan en spuwden vuur en vlammen.
Alles stond bij dit vreeselijke gezicht als van schrik versteend, behalve alleen de koning der gouden bergen, die zijn geduchten vijand dapper aantastte; doch de moed ontzonk hem, toen hij zag, hoe de tooveres der wildernis op een vurigen draak op de prinses toeschoot en die ter aarde wierp. De koning haastte zich, haar bij te staan, maar de gele dwerg kwam hem voor, tilde haar op zijne wilde kat en rende met haar weg.
De tooveres, die den koning had liefgekregen, nam hem door de lucht mee, bracht hem in een hol en legde hem aan ketenen vast, opdat hij de prinses des te spoediger zou vergeten. Toen zij echter zag, dat al hare kunstenarijen vruchteloos bleven, veranderde zij zich in een liefelijk meisje, ging naar den koning en liet hem aan hare zijde plaats nemen op een wagen, getrokken door zwanen, die met snelle vaart door de lucht vlogen.
Op dezen tocht kwamen zij een heerlijk paleis voorbij, dat de oogen des konings trok, en toen hij naar beneden keek, zag hij de schoone prinses, die daar in den tuin rond wandelde en bitter schreide. De prinses hoorde het gesuis hoog in de lucht, keek op en was zeer verwonderd, toen zij daar den koning der gouden bergen naast een jong meisje in den wagen zag zitten. Diep bedroefd, verweet zij in stilte den koning zijne ontrouw en betreurde haar eigen ongelukkig lot. Zij beschuldigde den armen koning evenwel geheel zonder

{==172==} {>>pagina-aanduiding<<}
grond. Deze had haar nog altijd even lief en zou gaarne naar beneden zijn gekomen, om haar te helpen en te troosten. Maar de wagen, waarop hij zat, vloog pijlsnel voort, tot hij aan het strand der zee een heerlijk paleis naderde. Hier daalden de zwanen neder, waarop de tooveres uitstapte en den koning uitnoodigde, in het paleis te komen, waar alles was, wat zijn oog en oor maar verlustigen kon. De koning begreep echter wel, dat zijne gezellin eene tooveres was, en vermoedde, dat zij de tooveres der wildernis was, ofschoon zij er nu als een jong schoon meisje uitzag. Hij besloot dus, zijne afkeerigheid te verbergen en hoopte, wel gelegenheid te zullen vinden, om aan hare macht te ontsnappen. De tooveres merkte deze verandering met blijdschap op en geloofde, haar spel al zoo goed als gewonnen te hebben, waarom zij hem dan ook vrijheid gaf, om buiten den tuin achter het paleis te gaan wandelen. Toen hij nu op een dag aan het zeestrand een luchtje ging scheppen, werd hij verrast door de verschijning eener zeejuffer, die hem vriendelijk aansprak en zeide: ‘Ik weet van uwe liefde tot de prinses; ook weet ik, hoe zwaar gij te lijden hebt, en daarom wil ik verlossen. Ik haat de tooveres van de wildernis; wanneer gij mij vertrouwen wilt, wil ik u de de prinses uit hare handen bevrijden.’ De koning nam de aangeboden hulp dankend aan en beloofde, alles te doen, wat zij hem zeggen wou. Terstond stapten zij op een schip, dat al gereed lag, en gingen onder zeil. Onderweg vertelde de zeejuffer hem, dat hij groote gevaren had te overwinnen, om bij zijne bruid, de prinses, te komen. ‘Maar,’ zeide zij, ‘als gij dit zwaard neemt en mijne voorschriften volgt, zult gij die alle te boven komen. Zorg evenwel, dat ge dit zwaard volstrekt niet uit de hand geeft; want als gij het eens verliest, zult gij het nooit terugkrijgen, en een zekere ondergang is dan uw lot.’ De koning beloofde, voorzichtig te zijn, en na de zeejuffer voor hare 
goede diensten bedankt te hebben, ging hij stoutmoedig op het betooverd slot los.
Voor de poort hielden twee leeuwen wacht. De koning trad regelrecht op hen toe, en met een slag lagen zij dood aan zijne voeten. Toen de koning op den hof trad, werd hij door zes wilde grimmige draken besprongen; maar ook die waren niet bestand tegen zijn tooverzwaard, dat alle zes neervelde. Hierop drong hij in het slot door. Toen hij den voet op den drempel wilde zetten, traden hem wonderschoone meisjes in den weg; zij moesten het slot bewaken, zeiden zij, en zoo zij iemand binnenlieten, moesten zij daar met haar leven voor boeten. De koning wist een oogenblik lang niet, wat te doen; doch daar hoorde hij eensklaps een stem: ‘Kamp! of de prinses is voor altijd verloren!’ Nu werd hem duidelijk, dat de dwerg hem door eene list buiten wilde houden, en dus trok hij zonder dralen zijn zwaard uit de scheede en deed de jonkvrouwen

{==173==} {>>pagina-aanduiding<<}
naar alle kanten heen vluchten. Vervolgens richtte hij zich dadelijk naar de plaats, waar hij de prinses gezien had, vond haar ook, knielde voor haar neer en bezwoer haar zijne onveranderlijke liefde en trouw. De prinses keerde hem eerst den rug toe en zeide: ‘Zag ik u niet met de tooveres in de wildernis rijden? Is dàt uwe trouw?’ Nu vertelde de koning, hoe alles gekomen was, maar liet daarbij in gedachten het zwaard uit de hand glijden. Dat zag de gele dwerg, die achter een pilaar stond, sprong toe, greep het en sprak: ‘Nu zijt gij in mijne macht! Vlucht, of gij zijt des doods?’ De koning antwoordde; ‘Vluchten? Dat zal ik nimmer doen; ik trotseer uwe macht.’ Toen hieuw de booze dwerg hem onvoorziens het hoofd af. Dit brak nu ook de arme prinses het hart; zij wierp zich op het lijk van den prins neder en was terstond dood. De goede zeejuffer stortte tranen over het droevig lot der trouwe gelieven en besloot, de twee, welke het leven zoo wreed gescheiden had, in den dood te vereenigen. En zij veranderde hen in twee treurwilgen, die met dooreen gevlochten takken naast elkander stonden.



Goudenhaar.

Midden in een dicht bosch woonde een arme herder, die zich een planken huisje had gebouwd, waarin hij voor zijne vrouw en zijne zes kinderen, enkel jongens, maar pas ruimte had. Naast het huisje was een aardig tuintje, waarin geurige kruiden en bloemen groeiden, en met een put, die het kostelijkst water gaf. Als de vader ver in het bosch vee hoedde, kwamen de jongens hem 's middags zijn maaltje brengen, dat uit jonge groenten uit den tuin en een dronk frisch water uit den put bestond.
De jongste knaap werd door de ouders nooit anders dan Goudenhaar genoemd, want zijn haar golfde hem bij de schouders neer in lange blonde lokken, die blonken als goud, en ofschoon de jongste, was hij toch de grootste en krachtigste van allen. Hij ging altijd voor zijne broeders uit en droeg een boomtak in de hand; als hij niet voor hen uit ging, wou geen van de anderen graag het bosch in, omdat zij bang waren, dat hun daar zonder Goudenhaar een ongeluk zou overkomen. Als deze meeging waren zij echter moedig en stout en zwierven vaak, als zij den vader bezocht hadden, nog uren lang in het bosch en tusschen de bergen rond, tot de donkerheid hen eindelijk dwong, naar huis te gaan.
Op een dag hadden zij ook weer den vader bezocht. Het was vrij laat, toen zij weer naar huis gingen. Zij kropen tusschen de struiken

{==174==} {>>pagina-aanduiding<<}
door en klommen van klip op klip, terwijl Goudenhaar voor hen allen uit ging. De oudste zei: ‘De avond valt, de maan komt al op, laat ons ons haasten, dat wij naar de hut komen.’ En Goudenhaar keek naar de rotsen op; daar ruischte de wind door de donkere dennen, en Goudenhaar zag, hoe eene schaduw neerdaalde, waaruit eene lichtende vrouwengedaante opdook, die groot als eene reuzin en schoon als de zon was, en haar losgeraakt haar fladderde in den wind als het maanlicht. Zij ging op een rotsblok zitten; in de handen hield zij een gouden spinrokken, waarmee zij een zilveren draad spon, en en zij zong daarbij:

‘De witte vink, de roos van goud, 
De koningin, schoon, fier en stout.’ 


Op eens echter scheurde de zilveren draad, het lied verstomde, in de bergen donderde en kraakte het, en boven op het rotsblok, waarop nog zoo even de schoone vrouw had gezeten, was niets dan een grauwe nevel te zien. Verschrikt vluchtten de knapen de een hierheen, de ander daarheen, zoodat geen den ander weer kon vinden en zij angstig in het bosch ronddwalen moesten.
Toen Goudenhaar nu drie dagen en drie nachten zoo alleen omgezworven en naar zijne broeders omgekeken had, was hij tot in het diepste van het bosch doorgedrongen, waar de boomen zoo dicht opeen stonden, dat hij er moeielijk tusschen door komen kon en ieder oogenblik over zware wortels en uitstekende steenen strompelde. Hij voedde zich met bessen en wilde vruchten, anders had hij moeten verhongeren; want reeds had hij zes of zeven dagen lang geloopen en nog altijd van de broeders en zijns vaders hut geen spoor ontdekt. Eindelijk kwam hij op eene meer open plaats, waar een vogelvanger zijne netten had uitgespannen, om de vogels van het bosch te vangen. Toen deze Goudenhaar van verre zag aankomen, verheugde hij zich in zijn hart en dacht bij zichzelf: ‘Die komt mij net van pas; zoo'n jongen heb ik lang al kunnen gebruiken.’ Zoodra dus Goudenhaar tusschen de netten kwam, trok hij aan het touw, zoodat die over hem samensloegen en Goudenhaar gevangen op den grond lag. Hierop kwam de vogelvanger op hem toe, bevrijdde hem en vroeg lachend: ‘Ei, wat ben jij voor een vogel met je roode veeren? Ben je een goudhaantje uit het bosch? Kijk, nu heb je gezien, hoe men vogels vangt? Wil je dat leeren, blijf dan bij mij en het zal je niet berouwen.’ Goudenhaar was hiermee tevreden, want zoo onder de vogels te leven scheen hem wel prettig toe, en buitendien had hij de hoop, dat hij zijn vaders hut ooit terugvinden zou, bijna geheel opgegeven. De vogelaar gaf hem nu onderricht in het vogelvangen, en toen drie dagen om waren, sprak die tot hem: ‘Ga heen en vang mij vogels, zoodat ik zien kan, wat gij geleerd

{==175==} {>>pagina-aanduiding<<}
hebt.’ Goudenhaar ging heen, spande de netten uit, trok aan de lijn, en toen hij naar huis kwam, bracht hij den vogelaar een witten vink mee. Doch daar snauwde de vogelaar hem toe: ‘Loop heen met je witten vink; dien heeft de booze je in 't net gejaagd.’ En met die woorden joeg hij hem onbarmhartig zijne hut uit.

{== afbeelding 
	
In de handen hield zij een gouden spinrokken.
==} {>>afbeelding<<}
    

Goudenaar keerde nu weer in het bosch terug en zocht op nieuw een pad te vinden, dat hem bij zijn vader en broeders bracht. Het bosch werd echter al dichter en donkerder, en hij zwierf andermaal zes dagen in de wildernis rond, tot hij ten laatste in een fraaien tuin kwam, die vol heerlijke bloemen stond. Toen de tuinier hem zag aankomen, zei die vergenoegd bij zichzelf: ‘Die komt mij net

{==176==} {>>pagina-aanduiding<<}
van pas; zoo'n jongen heb ik al lang kunnen gebruiken.’ En Goudenhaar ging onder bloemen rond en kon zich niet genoeg verwonderen over de pracht en de heerlijkheid, die hij hier overal zag. Toen nam de hovenier hem bij de hand en zeide: ‘Zie je, zoo kweekt men de bloemen; wil je dat leeren, blijf dan bij mij, en het zal je goed bevallen.’ Goudenhaar was hiermee tevreden, want zoo'n leven onder de bloemen leek hem wel prettig toe, en buitendien had hij de hoop, om zijns vaders hut ooit weer te vinden, al bijna opgegeven.
Toen nu drie dagen verstreken waren, sprak de hovenier tot hem: ‘Ga het bosch in en haal mij een wilden rozeboom, om er mijne rozen op te enten.’ Goudenhaar ging heen en bracht uit het bosch een rozeboom met rozen mee, die van klinkklaar goud en zoo schoon en prachtig waren, als geen goudsmid op aarde ze voor de tafel eens konings leveren kon. Toen echter de tuinier die rozen zag, snauwde hij hem toe: ‘Loop heen met je gouden rozen; die heeft de booze je in de handen gestopt.’ En met die woorden joeg hij hem onbarmhartig zijn tuin uit.
En andermaal keerde Goudenhaar in het bosch terug, om het pad naar zijn vader en zijne broeders te zoeken. Hij zwierf echter ook ditmaal zes dagen rond, zonder ook maar eene hut of een mensch aan te treffen. Zijn voedsel waren wilde bessen en wortels. Toen hij nu nog verder ging en heel niet wist, waar hij zich wenden zou, werd het bosch op eenmaal helder en licht en zag hij de groote zee voor zich uitgestrekt liggen, zoo wijd en breed, dat hij er met geen mogelijkheid over heen kon kijken.
Op de blauwe vlakte voeren schippers in kleine booten rond, en toen die hem in het oog kregen, verblijdden zij zich in hun hart dachten: ‘Ei, die komt ons net van pas; zoo'n jongen hebben wij lang al kunnen gebruiken.’ En zij kwamen naar hem toe roeien en namen hem in een van hunne vaartuigen op. Goudenhaar wou dan ook wel gaarne meegaan, en de visschers staken van wal en zeiden tot hem: ‘Blijf bij ons, gij zijt stevig en sterk. Hier hebt ge de netten; misschien zijt gelukkiger dan wij, die in den laatsten tijd niets hebben kunnen vangen.’ En Goudenhaar was hiermee tevreden, want dat leven op het water leek hem wel prettig toe, en hij had buitendien geen hoop meer, om de hut van zijn ooit weerom te vinden.
En hij nam het net en hij liet dat met onbedreven handen in de blauwe diepte neer; maar toen hij het optrok, zie, daar kwam een gouden kroon voor den dag, die als de lichte zon heldere stralen over de zee en alle landen uitschoot.
‘Leve onze koning! Leve onze koning Goudenhaar!’ riepen de visschers en vielen voor hem op de knieën neer. En de oudste trad voor en sprak: ‘Voor honderden van jaren regeerde een koning in

{==177==} {>>pagina-aanduiding<<}
dit land, en die had geen erfgenaam en niemand op de wereld. Toen nu echter voor hem de tijd tot sterven kwam, wierp hij zijne kroon in de zee en riep: ‘Deze kroon zal voortaan niemand dragen en mijn land niemand beheerschen, tot een jongeling haar op den zeebodem vindt en uit de diepte ophaalt. Die echter zal haar dan op zijn hoofd zetten en zal koning zijn over het gansche land en al het volk zal hem gehoorzaam en onderdanig zijn.’
En van alle zijden klonk het weer: ‘Leve onze koning! Lang leven, heil en voorspoed onzen gebieder en heer!’ En de tijding verbreidde zich door het gansche land en spoedig was de zee met bekranste en bontbewimpelde schepen en vaartuigen overdekt, en al het volk herhaalde de huldiging: ‘Geluk, heil en lang leven onzen koning!’ Koning Goudenhaar echter stond met fier opgeheven hoofd aan het roer, de zee en het land overziende, als een geboren vorst; zijne lange gouden lokken golfden als een koningsmantel over zijne schouders neer, en goedig en vriendelijk wenkte en knikte hij naar alle zijden, terwijl zijn jeugdig gelaat van vreugde en voldoening straalde.
Hierop trok hij naar zijn paleis, waar hij door zijn vader en zijne broeders, die ook toegekomen waren, met vreugde verwelkomd werd. Hij regeerde lang en gelukkig en toen hij stierf, werd de goede en brave koning Goudenhaar door oud en jong bitter betreurd.


Het kleine meisje met de zwavelstokjes.

't Was de laatste dag van het jaar; daar buiten sneeuwde het en de avond viel - toen ging daar langs straat, in koude en donkerheid, een klein meisje blootshoofds en met bloote voetjes, die rood en blauw zagen van de kou. In een oud schort had het meisje eene menigte zwavelstokjes, terwijl het een doosje daarvan in de hand hield. Dien heelen dag had niemand haar iets afgekocht, had niemand haar ook maar een penning geschonken.
Van kou en honger trillend sloop het kind voort, een toonbeeld van ellende. Sneeuwvlokken bedekten heur lang blond haar, dat haar in mooie lokken om den hals viel; doch daaraan dacht zij niet, de arme kleine. Uit alle vensters straalden en flikkerden de lichten - 't was immers oudejaarsavond - en daar dacht zij aan.
In een hoek tusschen twee huizen ging zij zitten; zij had de kleine voeten naar zich toe getrokken, maar leed zoo nog erger van de kou, en naar huis gaan durfde zij niet, want ze had heel niets verkocht en bracht geen penning mee. Daarom zou ze van haar vader slaag krijgen, en thuis was het ook koud.

{==178==} {>>pagina-aanduiding<<}

Zoo zat zij daar met hare van kou bijna verstijfde handen. Och, een zwavelstokje zou haar zeker goed doen, als zij er maar een van uit het doosje trekken, dat tegen den wand strijken en zich de vingers warmen mocht. Zij trok er een uit. Rrscht! wat dat siste en vlamde en brandde! 't Was eene warme, heldere vlam, als zij de handen daar boven hield, - een wonderlijk licht. 't Kleine meisje verbeeldde zich wezenlijk, dat zij voor eene groote ijzeren kachel met koperen pooten en geelkoperen beslag zat. Het vuur brandde zoo mooi, warmde zoo prettig. De kleine stak al de voetjes uit, om ook deze te warmen; maar - daar ging het vlammetje uit, de kachel verdween, zij hield alleen het stompje van 't afgebrande strijkstokje in de hand.
Een tweede werd tegen den wand gestreken; het lichtte, en waar het schijnsel op den muur viel, werd deze doorzichtig, als een sluier, zoodat het kind naar binnen in de kamer kon zien. De tafel was met een sneeuwwit laken gedekt; daarop stonden blinkende porseleinen borden en schotels, en heerlijk geurde de gebraden gans, met appels en gedroogde pruimen gevuld. En wat nog een veel mooier gezicht was: de gans kwam van den schotel wippen, waggelde over den vloer voort en kwam, met mes en vork in de borst, regelrecht op het arme meisje toe. Daar ging het strijkstokje uit en bleef alleen de dikke, vochtig koude muur over. Zij stak nog een houtje aan. Nu zat zij onder den heerlijksten kerstboom; hij was veel grooter en prachtiger versierd dan die, dien zij door de glazen deur bij den rijken koopman had gezien. Wel duizend lichtjes brandden op de groene takken en bontgekleurde prenten, zooals die in de plaatwinkels te koop lagen, hingen daarbij neer. De kleine slak er hare handjes naar uit. De kerstlichtjes stegen hooger en hooger; ze zag die nu als sterren aan den hemel; eene daarvan viel naar beneden en sleepte een langen vurigen staart achter zich aan.
‘Nu sterft iemand,’ zeide de kleine, want hare grootmoeder, de eenige, die zij had liefgehad en die thans gestorven was, had haar verteld, dat, als eene ster valt, eene ziel tot God opstijgt.
Zij liet nog weer een houtje ontvlammen. Het werd weer licht, en in dien glans stond daar nu hare oude grootmoeder en knikte haar vriendelijk toe. ‘Grootmoeder,’ riep de kleine, ‘o neem mij mee; ik weet, dat gij weer verdwijnt, als dit zwavelstokje uitgaat, net als de warme kachel, de heerlijke gans en de mooie prachtige kerstboom, - o blijf!’ en zij stak haastig heel het doosje strijkstokjes in brand, want zij wou hare grootmoeder recht lang vasthouden. - En de strijkstokjes verbreidden zulk een glans, dat het lichter werd dan midden over dag; de grootmoeder was vroeger nooit zoo schoon, nooit zoo groot geweest; zij nam het kleine meisje op hare armen, en beiden vlogen in licht en heerlijkheid zoo hoog, o

{==179==} {>>pagina-aanduiding<<}
zoo hoog, en daar boven was noch koude, noch honger, noch angst... zij waren bij God.
In den hoek echter, tegen den muur aangeleund, zat in het koude morgenuur het arme meisje met roode wangen en glimlachenden mond - bevroren op den laatsten avond van het oude jaar. De nieuwjaarszon ging op over het kleine lijk. Stijf en stil zat daar het kind met de strijkstokjes, waarvan een doosje vol opgebrand was. ‘Ze heeft zich wat willen verwarmen,’ zeide men; niemand vermoedde, wat schoons en heerlijks de kleine aanschouwd had, en tot wat glans zij met de grootmoeder op dien nieuwjaarsmorgen was ingegaan.


Wasunger stukjes.

Toen de Schildburgers, nadat hunne stad door dien leelijken muishond in brand was gestoken, zich naar alle hemelstreken verstrooid hadden, zetten enkelen van hen zich in het stadje Wasungen neer en lieten spoedig wondere dingen van zich hooren, waarvan wij hier een paar vertellen willen.
Zoo hadden ze in Wasungen eens een door en door knap man tot burgemeester, die wel eens het zeggen gehoord had, dat men in goede tijden voorraad moet opdoen, om in booze tijden geen gebrek te lijden. Dit gezegde nu paste hij op het zout toe; want hij meende, dat, kwam er eens duurte in het land of als het zout in oorlogstijd schaarsch werd, het toch altijd goed zou wezen, dat men daaraan geen gebrek en zijn eigen zout had, waar de keuken even slecht buiten kan als de akker het zonder mest kan stellen. Daarom stelde hij aan den hoogwijzen raad van Wasungen voor, hoe goed het zou wezen, dat men den geheelen gemeenteakker met zout bezaaide, om daarvan een rijken oogst binnen te halen. Daar niemand in den raad hier iets tegen had te zeggen, werd de akker dan ook maar terstond omgeploegd en met zout bezaaid.
Het duurde nu ook niet lang, of de akker begon mooi groen te worden en overvloedig onkruid te dragen. De goede Wasungers waren daar ontzettend blij mee en meenden, dat zulke kostelijke zoutplantjes een verbazend rijken oogst moesten geven. Zoo werden dan ook hoeders en wakers aangesteld en met stokken en vogelgeweren gewapend, om de vogels te verdrijven en allerlei grooter dieren af te weren, die licht naar den zoutakker afdwalen konden. Niettegenstaande al die wakers kwam evenwel toch eens eene koe op het zoutland en at zich daar dik naar hartelust. Nu kwamen de wakers, die ook Wasungers waren, buiten adem naar de stad loopen, en

{==180==} {>>pagina-aanduiding<<}
maakten het groote ongeluk overal bekend. De burgemeester liet dadelijk eene raadsvergadering beleggen; en na veel gepraat en geredeneer kwam men daar tot het hoogwijze besluit: Gezegde koe zal stellig en zeker voor den burgemeester nog het meeste ontzag hebben, en dus moet deze zelf haar van het veld wegjagen. Opdat hij daarbij evenwel het edel zoutkruid niet vertrappe, zullen drie welwijze raadsleden hem op hunne schouders over den akker dragen en hem eene lange zweep in de hand geven, om het dier daarmee te dreigen, op welke wijze het werk zeker wel gelukken zal.
Dit gebeurde dan ook, en de drie wijze raadsheeren wisten hunne breede voeten ook wel zoo voorzichtigjes neer te zetten, dat de kostbare akker er geen al te groote schade door leed.
Kort daarna kuierde een Wasunger over den zoutakker en kon niet nalaten, eens een edel kruidje uit te trekken en daarvan te proeven. 't Was echter een gemeene brandnetel, die zoo hem in de tong stak, dat hij het wel had willen uitschreeuwen. Maar dat juist stond hem bijzonder goed aan, zoodat hij van blijdschap begon te springen en te dansen en vroolijk uitriep: ‘'t Is zuiver zout, zuiver, sterk, bijtend zout!’ Hierop liep hij naar het stadje, om het heugelijk nieuws te verkondigen; alle Wasungers kwamen op de been, en tot verhooging van de pret werden alle klokken geluid en bleef men den ganschen nacht feestvieren.
Toen nu de zomerdroogte inviel en de brandnetels verdorden, begrepen de Wasungers, dat de tijd tot oogsten gekomen was. Dus kwamen zij met paard en wagen, met sikkels en zeissens en trokken de poort uit naar het veld. Toen zij echter aan 't werk gaan en hunne zoutplanten afmaaien wilden, was 't zout zoo bijtend, dat het hun allen de handen verbrandde. Ofschoon zij nu van een echt en goed zout niet anders verwacht hadden, was dit hun thans toch niet recht naar den zin, en schoon de gloeiende zon duchtig stak, waagden zij toch niet, handschoenen aan te trekken, daar zij vreeseen, dat men hen dan uitlachen zou. Zij beraadslaagden dus weer druk, wat zij doen zouden. Sommigen meenden, dat men alles afmaaien moest, evenals gras; anderen stelden voor, dat men het, omdat het zoo beet, als een dollen hond moest neerschieten. Deze laatste raad kwam allen nog de beste voor. Ongelukkig hadden zij echter geen schutters in het stadje, en van buitenaf wilden zij die niet laten komen, omdat hun kunststuk dan misschien verraden zou worden. Kortom, zij moesten hun edel zoutgewas op het veld laten staan, tot zij een beter middel konden bedenken. En hadden zij vroeger al weinig zout gehad, zoo hadden zij nu nog minder dan te voren, want het uitgezaaide waren zij ook kwijt. Zoo doende leden zij groot gebrek aan zout, maar vooral aan het zout der wijsheid, dat bij hen bitter schraal was.

{==181==} {>>pagina-aanduiding<<}

Eens vierden de Wasungers een vroolijk feest, trokken in plechtigen optocht de poort uit, legerden zich buiten in het groene gras, en smulden en dronken er dapper op los. Toen nu de avond kwam, en vaten, kruiken en flesschen leeg waren, wilden zij met mekaar naar huis kuieren, maar raakten daarbij in bitteren nood en verlegenheid. Daar zij allen namelijk witte broeken aanhadden en met de beenen onder en door mekaar heen geslagen hadden gezeten, kou geen bij 't opstaan de twee, die hemzelf toebehoorden, zoo dadelijk weerom vinden. Dit verwekte dan nu natuurlijk eene groote ontsteltenis, zoodat zij de een den ander verlegen aankeken, daar de

{== afbeelding 
	
De burgemeester op den akker.
==} {>>afbeelding<<}
    

een vreesde, dat hij bij 't weggaan bij vergissing de beenen van zijn buurman meepakken zou. Terwijl zij daar nog zoo zaten en maar volstrekt geen raad wisten, kwam toevallig een vreemdeling voorbij. Dien wenkten en riepen zij nu, en zij smeekten en baden hem, dat, zoo hij bijgeval een middel wist, om ieder weer aan zijne eigen beenen te helpen, hij dat toch in 's hemels naam niet verzwijgen zou; ze zouden hem voor zijne hulp eeuwig dankbaar wezen. En de vreemde wist wel wis en warempel een middel. Hij pakte den eersten den besten dikken stok en beukte daarmee dapper op de ruggen der Wasungers los. Toen vond ieder dadelijk zijn eigen beenen

{==182==} {>>pagina-aanduiding<<}
weerom, want die maar een slag kreeg, sprong overeind en was terstond geholpen. Zoo waren allen blij, dat zij weer op de beenen stonden, gaven den vreemden ruiter een goed drinkgeld en namen zich voor, in 't vervolg voorzichtiger met hunne voeten om te gaan.

Op een avond ging de burgemeester van de plaats eene wandeling rondom de stad doen, toen hij boven op den stadsmuur mooi, hoog opgeschoten gras zag staan. Terstond den volgenden morgen moest nu de koeherder door alle straten blazen en de vaders der stad tot eene raadsvergadering oproepen. Toen allen verschenen waren, maakte de burgemeester den achtbaren raad met zijne ontdekking bekend en verklaarde, dat het toch zonde en schande was, dat men dat mooie gras daar op den muur ongebruikt liet uitdrogen en verwelken. Nu stelde een voor, dat men het afmaaien zou, maar niemand durfde zich op den hoogen muur wagen. Een ander meende, dat, als men eerst maar een knap schutter had, die dat gras licht met handboog en pijlen naar beneden zou kunnen schieten. Eindelijk kwam de burgemeester tot eene beslissing door te zeggen: ‘Daar niemand iets verstandigs weet voor te stellen, is mijn raad deze: Dat gras komt aan het lieve vee toe; zorgt dus, dat de koeien op den muur komen en het daarboven afweiden.’ Deze raad kwam der gansche gemeente zoo goed voor, dat zij uit dankbaarheid besloot, dat des burgemeesters koe de eerste op den muur zou zijn. Zoo sloegen zij dus de koe van den burgemeester een stevig touw om den hals, wierpen dat touw over den muur, en begonnen er aan de andere zijde aan te trekken. Toen trok zich het touw toe en liet de koe hare tong wijd uit den hals hangen. Zoodra de burgemeester dit zag, wreef hij zich vergenoegd de handen en riep: ‘Trekt! Trekt! Zij krijgt den geur al in den neus en steekt de tong naar het versche voer uit.’ Maar wat men ook trok, het hielp niet; de vaders der stad konden burgemeesters koe niet boven op den muur krijgen en lieten haar dus weer zakken. Toen eerst ontdekten zij, dat het arme beest lang dood was.


De luie spinster.

Eene weduwe had twee dochters, van wie de eene vlijtig en de andere traag was. Vooral van het spinnen was de luie bijzonder afkeerig. Als zij spon, was het treurig te zien, hoe langzaam dat ging en hoe zij haar voet op de treeplank nauwelijks bewoog. Dan

{==183==} {>>pagina-aanduiding<<}
was hare zuster een heel ander meisje! Dat ging zoo vlug, dat men er haast geen oog op kon houden, en daarbij bracht zij ook het fijnste linnen op de bleek.
Eens zat de luie met haar spinnewiel in den tuin, en daar het een heete dag was, deed zij niets dan geeuwen en gapen en raakten hare handen bijna in slaap onder het werk. Terwijl zij nu zoo wat rondkeek, omdat de tijd haar zoo lang viel, zag zij een kikvorsch, die recht tegenover haar in het gras zat, zich op de achterpootjes had opgericht en met zijne groote oogen verbaasd toekeek, hoe zij luierde.
‘Wel mijn aardig diertje,’ sprak de luie, ‘hoe kijk je mij zoo wijs aan, alsof ge spreken kondt. Ja, ik wou, dat ge mij een goeden raad kondt geven, om van het spinnen vrij te komen, dat mij zoo vreeselijk tegenstaat.’
Toen zei de kikvorsch: ‘Van dat spinnen kan ik je wel verlossen; 't is maar de vraag, of ge tevreden zijt met mijne voorwaarde.’
‘Och, allerliefste kikkertje, hoe zou ik dat niet?’ antwoordde de luie. ‘Zeg me maar, wat ik doen moet; doch zorg, dat ik van dit vervelende spinnen verlost word.’
‘Als je 's avonds je wieltje voor de deur zet, zal 't garen 's morgens vroeg gesponnen zijn,’ antwoordde de kikvorsch; ‘maar heb ik drie jaren zoo 't garen voor je gesponnen, dan moet je daarvoor ook mijne vrouw worden.’
‘De vrouw van een kikvorsch?’ dacht de luie; ‘dat is toch haast wat al te gek, wat zouden de menschen daarvan zeggen! Maar wie weet, wat in drie jaren gebeurt, en wat zou mij dan nog dwingen, hem mijn woord te houden?’ Zij gaf dus den kikvorsch terstond haar jawoord, onder voorwaarde, dat die drie jaar voor haar spinnen zou. De kikvorsch zeide haar nog, 's morgens bijtijds op te staan en den garenklos af te halen, opdat de moeder het niet gewaar werd.
Ei, wat was de luie nu in haar schik, nu zij steevast iederen morgen haar garen gesponnen vond! Zóo had zij het al heel lang gewenscht. De moeder was verwonderd over de buitengewone vlijt van hare dochter; maar toch was zij daar natuurlijk recht goed over voldaan, want van de wonderlijke hulp en van de trouwbelofte wist zij volstrekt niemendal.
De kikvorsch hield stipt woord, en werd ook in al dien tijd niet door een ooievaar of reiger opgesnapt, zooals zijne luie bruid gedacht en misschien wel half gehoopt had.
Als de kikvorsch 's avonds voor de deur kwam, hoorde hij soms daar binnen in huis door eene heldere, liefelijke meisjesstem een vroom avondlied zingen. Dat was nu echter de vlijtige zuster, die bij haar spinnewiel zong; en dan loerde de kikvorsch menigmaal door het venstertje in haar kamertje en had er pleizier in, dat daar alles

{==184==} {>>pagina-aanduiding<<}
zoo net en proper leek, en dat de spinster zelve zoo knap en aardig was.
‘Och,’ zuchtte de kikvorsch dan bitter bedroefd, ‘dat toch mijne luie bruid maar een klein beetje minder lui mocht wezen! Op geld en goed heb ik zoo veel niet te zien; maar daarom staat het een meisje toch altijd mooi, zoo vlijtig en oppassend te zijn.’
Drie jaren zijn een lange tijd, maar als de eene dag zoo rustig op den anderen volgt, gaan ze toch voorbij, voordat iemand weet, waar ze gebleven zijn. Dat gebeurde nu ook hier, behalve dat de luie, die den dag, waarop ze haar jawoord had gegeven, niet onthouden had, volstrekt niet dacht, dat de tijd al zoo gauw om zou zijn.
Daar trad nu op een morgen, toen zij juist aan het ontbijt zaten, een vreemde bediende binnen en zeide, dat de bruidegom, de kikvorsch, gekomen was, om zijne bruid af te halen.
En och, och, wat volgde daar nu een schrik, een schreien er weeklagen, toen de luie toch wel met de waarheid voor den dag komen en bekennen moest, tegen welken prijs zij zich bij het spinnen had laten helpen! Intusschen kreeg zij toch spoedig weer moed en zeide tot moeder en zuster: ‘Maakt u evenwel maar niet ongerust; hoe zou zoo'n domme, onnoozele kikvorsch mij dwingen, met hem mee te gaan?’
Op datzelfde oogenblik ging de deur open en verscheen een wonderschoon jongeling in prachtige kleeding. Dat was echter niemand anders dan de kikvorsch; want de kikvorsch was geen echte kikvorsch geweest, maar een betooverde koningszoon.
Deze had buiten al gehoord, wat zijne luie, ondankbare bruid zeide. Nu sprak hij: ‘Hebt gij uwe belofte aan den kikvorsch niet willen houden, dan neem ik ook mijn woord terug, daar ik nu een prins ben, en daarenboven ben ik op een zoo lui ding, als gij zijt, weinig gesteld.’ Het luie meisje dacht, dat zij van schrik en ergernis door den grond zou zinken, nu zij zelve zoo zulk een schoonen en beminnelijken prins voor altijd verspeeld had. De prins echter ging regelrecht op de vlijtige spinster toe, stak haar een ring aan den vinger en zeide: ‘Gij en geen andere zijt mijne bruid en zult mijne koninklijke gemalin worden.’ - En het vlijtige meisje zond den prins niet heen, en de volgende week al werd een prachtige bruiloft gevierd. De nieuwe koningin hield haar spinnewiel hoog in eere; maar de luie zuster zou nu wel graag van den morgen tot den avond hare vingers bloedig hebben gesponnen, had zij daardoor een prins kunnen krijgen; doch dat was nu te laat, want prinsen en koningszoons zijn niet altijd bij de hand en komen niet maar zoo alle dag door het raam kijken. - En dus moet elk meisje oppassen en haar wieltje lustig laten snorren, voordat het te laat is.



{==185==} {>>pagina-aanduiding<<}


{== afbeelding 
	
==} {>>afbeelding<<}
    


Doornroosje.

Doornroosje! Zoo heet het wonderschoone sprookje, dat ik u hier nu ga vertellen.
Voor tijden waren er eens een koning en eene koningin, en die zeiden iederen dag: ‘Och, dat wij toch maar eens een eenig kindje ons eigen konden noemen!’ Daar gebeurde het op een dag, dat de koningin eens in het had zat, dat een kikvorsch uit het water aan land kroop en tot haar sprak: ‘Uw wensch zal vervuld worden; voordat een jaar verloopt, zult gij eene dochter bekomen.’ En wat de kikvorsch gezeid had, dat gebeurde: de koningin kreeg een meisje en dat was zoo schoon, dat de koning van blijdschap was opgetogen en een groot feest aanlegde. Hij noodde niet alleen zijne verwanten, vrienden en bekenden, maar ook de wijze vrouwen daarop, opdat zij het kind goedgunstig en toegenegen zouden worden. Er waren dertien van die wijze vrouwen in het rijk; maar omdat hij maar twaalf gouden borden had, waarvan zij eten konden, moest wel éene van haar thuis blijven. Het feest werd

{==186==} {>>pagina-aanduiding<<}
met alle pracht gevierd, en toen het ten einde liep, brachten de wijze vrouwen het kind hare wondergaven: de eene deugd, de andere schoonheid, de derde rijkdom en zoo verder, wat op de wereld maar te wenschen is. Toen elf van haar hare wenschen uitgesproken hadden, trad eensklaps de dertiende binnen. Die wilde wraak nemen voor dat zij niet op het feest was genood, en zonder iemand te groeten of aan te zien, riep zij met luide stem: ‘De koningsdochter zal zich op haar vijftiende jaar aan een spinnewiel bezeeren en dood neervallen.’ En zonder verder een woord te spreken, keerde zij zich om en verliet de zaal. Allen waren verschrikt; doch toen trad de twaalfde vooruit, die haren wensch nog overhad, en daar zij den vloek niet opheffen, maar slechts verzachten kon, zoo sprak zij: ‘Dat zal echter geen dood zijn, maar een honderdjarige slaap, waaruit haar een koningszoon zal wekken.’
De koning, die zijn lief kind gaarne voor zulk een groot ongeluk behoeden wilde, liet nu het gebod uitgaan, dat alle spinnewielen in het geheele koninkrijk verbrand moesten worden. Bij het meisje kwamen echter al de wenschen der wijze vrouwen in vervulling, want het werd zoo schoon, deugdzaam, vriendelijk en verstandig, dat iedereen, die haar zag, haar wel liefhebben meest. Nu gebeurde het, dat op den dag, toen zij juist vijftien jaar werd, de koning en de koningin niet thuis waren, en het meisje geheel alleen in het paleis achterbleef. Zoo ging het overal rond, bezocht alle kamers en vertrekken, en kwam eindelijk ook in een ouden toren. Zij klom de smalle wenteltrap op, die haar voor eene kleine deur bracht. In het slot stak een oude verroeste sleutel, en toen zij dien omdraaide, sprong de deur open. Daar zat in een klein kamertje eene oude vrouw aan het spinnewiel en spon ijverig haar vlas. ‘Goeden dag, oud moedertje,’ sprak de koningsdochter; ‘wat doet gij daar?’ - ‘Ik spin,’ zeide de oude vrouw en knikte met het hoofd. - ‘He, dat is aardig,’ riep de prinses; ‘laat mij eens zien, of ik dat ook zou kunnen.’ Zij vatte het spinnewiel haastig aan en wou ook spinnen, maar deed dat zoo onvoorzichtig, dat zij zich aan een van de ijzeren punten den vinger bezeerde.
Op 't oogenblik echter, dat zij den steek voelde, viel zij neer op het bed, dat daar stond, en lag dadelijk in diepen slaap. En deze slaap verbreidde zich over het gansche paleis: de koning en de koningin, die juist naar huis gekomen en in de zaal getreden waren, zonken neer en sliepen in, en de geheele hofhouding met hen. Dadelijk sliepen nu ook de paarden in den stal, de honden op den hof, de duiven op het dak, de vliegen aan den wand, ja, het vuur, dat op den haard vlamde, werd stil en sliep in; de braadspitten, die vol met patrijzen, korhoenders en fazanten voor het vuur stonden, sliepen in, en de kok, die juist een ondeugenden keukenjongen bij de haren had

{==187==} {>>pagina-aanduiding<<}
gepakt, liet hem los en sliep in. En de wind ging liggen, en aan de hooge, lommerlijke boomen voor het slot roerde zich geen blaadje meer.
Rondom het slot begon nu ook eene doornenheg te groeien, die van jaar tot jaar hooger en dichter werd, tot zij eindelijk het geheele gebouw omringde en daar boven uit groeide, zoodat er niets meer van te zien was, zelfs de weerhaantjes op het dak niet. Men sprak echter in het land nog altijd van het schoone, slapende Doornroosje, zoo als de koningsdochter genoemd werd, zoodat van tijd tot tijd wel koningszonen kwamen en door de heg in het slot wilden drinhen. Al hunne moeite was nochtans vruchteloos, want de doornen sloten vast in elkaar, en de jongelingen bleven daarin hangen, konden zich niet weer losmaken en stierven een ellendigen dood. - Na lange, lange jaren kwam nu weer eens een koningszoon in het land en hoorde, hoe een oud man van de doornenheg vertelde, dat daarin een slot stond, waarin eene wonderschoone koningsdochter nu al bijna honderd jaar in slaap lag, en met haar de koning en de koningin, en de geheele hofhouding. Die oude man wist ook van zijn grootvader, dat vroeger ook al veel koningszonen gekomen waren en beproefd hadden, door de doornen heen te dringen, maar dat allen daarin waren blijven hangen en een treurigen dood hadden gevonden. Toen sprak de jonge prins: ‘Ik heb geen vrees, ik moet naar binnen en het schoone Doornroosje zien.’ De goede oude man ried hem dat af, doch hij luisterde niet naar zijne woorden.
Nu waren juist de honderd jaren verstreken, en de dag was gekomen, waarop Doornroosje weer ontwaken moest. Toen dus de koningszoon de heg naderde, vond hij daar niets dan fraaie, geurige bloemen, die hem onbeschadigd doorlieten en zich toen weer als een dichte heg achter hem sloten. Op het slotplein zag hij de paarden en de groote jachthonden liggen en slapen; op het dak zaten de duiven en hadden het kopje onder den vleugel gestoken. En toen hij in het slot trad, sliepen de vliegen nog aan den wand, stak de kok in de keuken nog de hand uit, als om den jongen bij het haar te krijgen, en zat de meid nog voor het zwarte hoen, dat geropt moest worden. Nu ging hij verder, en vond in de zaal de hofjonkers en de staatsiedames gerust in slaap, en boven bij den troon lagen de koning en de koningin en sliepen. Toen ging hij nog verder en alles was zoo stil, dat iemand zijn eigen adem hooren kon, en eindelijk kwam hij aan den toren en opende de deur tot de kleine kamer, waarin Doornroosje sliep. Daar lag zij en was zoo schoon, dat hij de oogen niet afwenden kon, en hij kon het ook niet laten, maar bukte zich en gaf haar een kus. Pas had hij nu echter hare lippen aangeraakt, of daar sloeg Doornroosje de oogen op, werd wakker en zag hem vriendelijk aan. Nu gingen zij

{==188==} {>>pagina-aanduiding<<}
hand in hand naar beneden, en de koning werd wakker en de koningin en het geheele hof, en ze zagen elkaar met verwonderde oogen aan. En de paarden op den voorhof stonden op en schudden zich, de jachthonden sprongen en kwispelstaartten, de duiven op het dak trokken het kopje onder den vleugel weg, keken rond en fladderden in de lucht op; de vliegen aan den wand kropen verder, het vuur in de keuken vlamde op en kookte het eten, de spit begon weer te draaien, de kok trok den jongen bij het haar, en de keukenmeid begon weer haar hoen te roppen. En dien avond werd de bruiloft van den koningszoon en Doornroosje met veel pracht gevierd.



De herdersjongen.

Wel honderd jaar vóor den tijd, toen uw betovergrootmoeders betovergrootmoedertje nog in de wieg lag, was er eens een kleine herdersjongen, die om de wijze, verstandige antwoorden, die hij op alle vragen wist te geven, wijd en zijd beroemd was. De koning des lands hoorde ook daarvan, maar geloofde niet de helft van wat de menschen van dat jongske vertelden, waarom hij den knaap zelf in zijn paleis liet komen en tot hem zei: ‘Als ge mij op drie vragen, die ik je doen wil, antwoord kunt geven, dan wil ik voor je zorgen als voor mijn eigen kind.’ - 't Jongske zei: ‘Wat zijn dat voor drie vragen?’ - De koning sprak: ‘Hoe veel droppels water zijn in de wereldzee?’ De herdersjongen antwoordde: ‘Heer koning, laat alle stroomen en rivieren op de heele aarde dichtstoppen, zoodat er geen droppeltje meer uit in zee loopt, dat ik niet eerst geteld heb, en dan wil ik u dat op een prik zeggen.’ De koning sprak nu: ‘De tweede vraag is: Hoe veel sterren staan er wel aan den hemel?’ - 't Jongske antwoordde: ‘Geef mij een groot blad papier.’ En toen maakte hij met de pen zoo veel fijne stipjes daarop, dat ze pas te zien, nog veel minder te tellen waren, en dat iemand de oogen blind werden, als hij er lang op keek. ‘Zoo veel sterren staan aan den hemel, als hier stipjes op 't papier; tel ze maar!’ Maar niemand was daartoe in staat. Toen sprak de koning: ‘De derde vraag is: Hoe veel sekonden zijn in de eeuwigheid?’ Hierop zei 't jongske: ‘In 't Momferland daar staat de Diamantenberg, die heeft een uur in de hoogte, een uur in de breedte en een uur in de diepte. Daar komt elke honderd jaar een vogeltje op zitten en schuurt er zijn bekje aan; en als die heele berg daardoor afgesleten is, dan is de eerste sekonde van de eeuwigheid voorbij.’ Daarop zei de koning: ‘Ik wil je voortaan beschouwen als mijn eigen kind.’



{==189==} {>>pagina-aanduiding<<}

De regenboog.

Het onweer was voorbijgetrokken. Naar 't oosten stapelden zich nog donkere donderbuien op en uit het westen lachte de avondzon door gescheurde wolken de verfrischte aarde toe. De regen viel nog maar zacht neer. Daarom kwamen de kinderen dan nu ook weer naar de tuin, waaruit de zware donderbui hen een poosje verdreven had.

{== afbeelding 
	
Hij droomde dat de brug prachtig stond opgebouwd.
==} {>>afbeelding<<}
    

O, wat was het daar heerlijk en frisch! De bloesems staken hunne kopjes op en wasemden de liefelijkste geuren uit; iedere bloem had een helder dropje in haar kelk, en men wist niet recht, of dat een regendroppel of een vreugdetraan was. En het gras glinsterde,

{==190==} {>>pagina-aanduiding<<}
en boomen, heesters en struiken flonkerden, als de zon ze bescheen, alsof ze met parels en diamanten behangen waren. De kevers en bijen en vlinders, die zich onder de bladen en in de bloesems verborgen hadden, kwamen weer voor den dag, zagen rond, of het onweer voorbij was, en vlogen dan gonzend weg, terwijl de muggen in den zonneschijn dansten. O, 't was heerlijk!
De kinderen juichten luid en liepen den tuin door naar het open veld. Daar verhief zich de leeuwerik en liet zijn gezang ten hemel stijgen. En zie daar, op eens stonden de kinderen stil en verstomden voor al de pracht en heerlijkheid, die zich daar aan hun oog vertoonde; want een groote, heldere regenboog was over den hemel uitgespannen en schitterde in de gloeiendste kleuren, paars en blauw, groen, geel en rood, en hij geleek eene wijde, wijde poort, met bonte lampen behangen en verlicht.
Stil en aandachtig zagen de kinderen dat heerlijk schouwspel een tijd lang aan en bemerkten niet, dat zij van den nog zacht vallenden regen nat werden; maar eindelijk kregen zij de spraak terug en begonnen de een dit, de ander dat te zeggen.
‘Maar wie zou die kostelijke poort toch wel gebouwd hebben?’ vroeg de kleine Johan den wat ouderen Hendrik.
En op geheimzinnigen toon antwoordde deze: ‘Dat heeft mij onze oude Dina verteld, toen ik onlangs met haar buiten wandelde. Dien heerlijken boog heeft onze Lieveheer gebouwd, en hij is eene brug waar langs de engeltjes uit den hemel neerkomen, als ze goede kinderen opzoeken en met die spelen willen. En dat is ook wel zeker waar, want onze oude Dina jokt nooit.’
‘En hebben die engeltjes dan ook wel eens met jou gespeeld?’ vroeg Johan verder.
‘Och neen,’ antwoordde Hendrik half beschaamd; ‘maar dat is, omdat ik soms nog wel eens wat stout en ondeugend ben.’
Toen het nu avond werd en de kleine Johan in zijn bedje lag, kon hij maar niet in slaap komen, want hij moest nog altijd aan de bonte brug en aan de engeltjes denken, en verlangde, dat zij bij hem komen en met hem spelen mochten. En als hij de oogen sloot, dan zag hij die schitterende brug; maar de engeltjes, die uit den hemel neerkomen, om goede, lieve kinderen op te zoeken en met die te spelen, die kon hij nergens te zien krijgen.
Eerst laat kwam de slaap en met den slaap de droom. Hij droomde, dat de brug prachtvol stond opgebouwd, gelijk hij haar wakend gezien had, en liefelijke kleine engelen met gouden vleugels zweefden daarover op en neer. Zij kwamen bij hem en kusten hem, en brachten hem mooie bloemen en zongen hem schoone liedjes voor en speelden met hem. Zijn klein hartje begon daarbij sneller te kloppen en de innige blijdschap kleurde hem de wangen hooger rood.

{==191==} {>>pagina-aanduiding<<}

Toen nu de moeder 's morgens was opgestaan, trad zij aan het bedje van haar lieveling, die in zijn slaap zoo vroolijk lachte, vouwde de handen, biddende, dat God hem altijd beschermen mocht, en drukte zachtjes een kus op zijne roode lippen.
Nu deed de kleine een oogenblik de heldere oogen open, zag zijne moeder vriendelijk aan, stak de armpjes naar haar uit en zei: ‘Daar heb ik u toch eindelijk, schoone engel, en nu moet gij altijd bij mij blijven. Ik wil ook altijd goed en braaf zijn, zoodat gij nooit weer van mij wegvliegt.’
Zoo sprak het kind half in den droom en sloot toen dadelijk de oogen weer. De moeder zat nog lang aan zijn bedje en was recht gelukkig.


De deugdzame man.

Toen Rubezahl eens over den top van het Reuzengebergte ging, kwam hem een voetganger tegen, die met gebogen hoofd langzaam voortstapte. ‘Vriend,’ sprak de berggeest hem vertrouwelijk aan, ‘wat hapert er aan? Hebt ge iets verloren?’ - ‘Och, ik heb alles verloren, behalve de deugd,’ gaf de ander ten antwoord. ‘Ei, dan hebt ge den grootsten schat behouden en behoeft niet bedroefd te wezen.’ Maar de vreemde zei: ‘De deugd wordt echter op deze wereld niet gewaardeerd en blijft steeds onbeloond.’ - ‘Dat is helaas waar,’ sprak Rubezahl; ‘maar toch doet het mij groot genoegen, eindelijk eens een deugdzaam mensch te vinden. Ge zult zeker wel zoo goed willen wezen en met mij naar mijne kluis gaan,’ - want Rubezahl vertoonde zich ditmaal als kluizenaar, - ‘om mij daarboven in de deugd te onderrichten en mij heilzame lessen te geven. Gij zult zien, dat ik anders ben dan de wereld; want ik bewonder en eer het goede, waar ik dat vind, en wil u niet met leege handen laten trekken, maar mij dankbaar betoonen. Ik versta namelijk ook eene kunst: ik kan goud maken en ook een kostelijken levensdrank bereiden. Daar gij zoo deugdzaam zijt, zult gij de geheime wetenschap, die ik u uit dankbaarheid wil toeververtrouwen, zeker op de allerbeste wijze gebruiken.’
Het gezicht van den vreemdeling helderde nu vrij wat op en terwijl hij zoo aan de zijde van den kluizenaar voortstapte, begon hij zichzelf braaf te roemen en een groot woord van zijne eigene voortreffelijke en deugdzame hoedanigheden te doen. ‘Tegen al de verleidingen der wereld heb ik mij met kracht verzet,’ zeide hij; ‘het geld heeft maar uiterst geringe waarde in mijne oogen en naar aanzien en ijdele eer heb ik nooit getracht.’

{==192==} {>>pagina-aanduiding<<}

Rubezahl, die door zijne schijnbare oplettendheid en zijn zwijgen de snoeverij van den deugdzamen man nog maar meer uitlokte, had spoedig begrepen, met wat mensch hij te doen had, en besloot, hem eeus een duchtig lesje te geven. Ze kwamen spoedig aan de woning van den kluizenaar, die in een heerlijken bloemhof en op een der fraaiste punten van het gebergte lag.
‘Ga hier op dit bed van mos liggen en rust wat uit,’ zeide de kluizenaar; ‘ik wil onderwijl een eenvoudig maaltje bereiden.’ De vreemdeling liet zich niet lang nooden en nam er zijn gemak van; maar toen Rubezahl met een welgevulde mand terugkeerde, was hij terstond weer bij de hand en liet zich de heerlijke vruchten, het wittebrood, de versche boter en de vette schapenkaas kostelijk smaken. Maar vooral scheen hem de krachtige wijn te bevallen, waar van de kluizenaar verscheiden flesschen meegebracht had. Hoe meer hij dronk, des te drukker praatte hij en des te hooger roemde hij zijne eigen deugden. Ten laatste begon hij alle dingen dubbel te zien en werd zijne tong al zwaarder en zwaarder.
Nu sprak de kluizenaar: ‘Hoor eens, vriend, wilt ge mij misschien de hooge deugd der matigheid door een afschrikkend voorbeeld leeren?’ en meteen schoof hij de flesschen op zij. De vreemde schrikte en gaf zich moeite, om zijne beschonkenheid te verbergen. Rubezahl deed ook, alsof hij verder niets merkte, stond op, nam zijn gast bij de hand en leidde hem in zijne werkplaats, gelijk hij dat kleine vertrek noemde. Hier lag het goud in groote hoopen opgestapeld: goud in staven, goud in korrels en stofgoud, en het oog van den vreemde loerde begeerig naar al deze schatten. Toen de vriendelijke gastheer voor een oogenblik de deur uitging, stopte de deugdzame echter schielijk eenige staven goud in zijne zakken, en hij zou meer hebben genomen, indien de kluizenaar niet zoo spoedig teruggekeerd was.
Toen Rubezahl weer binnen kwam, scheen hij niets te merken en liet zijnen gast eenige kunststukken zien. Hij veranderde water in wijn en gewoon steengruis in blinkende goudkorrels. Hij leerde hem ook, hoe hij dat had aan te vangen, en zei hem ten laatste, zelf eens een proef te nemen. Onze held blies, schudde, roerde, maar - het bleef zand. Daar stiet hij eindelijk uit verstoordheid, dat het werk hem maar niet wou gelukken, een duchtigen vloek uit.
‘Ei, ei, mijn vriend,’ zeide de kluizenaar ernstig, ‘het geduld schijnt dan juist ook niet tot uwe deugden te behooren. Maar kom, we willen een poosje van den arbeid uitrusten; later zult gij mij uwe verhevene deugden leeren.’ De gast was tevreden en wilde den vriendelijken kluizenaar naar de legerstee van zacht mos volgen. Toen evenwel werden de gouden staven in zijne zakken op eens zoo ontzettend zwaar, dat hij geen voet van de plaats kon verzetten.

{==193==} {>>pagina-aanduiding<<}

‘Hoe is 't, wat hapert er aan?’ vroeg de kluizenaar. ‘Aha, ge hebt bij vergissing eenige staven goud bij u gestoken? Of zou misschien ook de eerlijkheid op uwe deugdenlijst vergeten zijn? Kom, leg dat ellendige goud maar stilletjes weer op zijne plaats; 't zou u licht wat al te zwaar kunnen worden.’
De deugdzame man was hierdoor zoo ontsteld, dat hij eerst geen woord tot zijne verontschuldiging uitbrengen kon. Daar echter de kluizenaar zich nog altijd leergierig betoonde, zocht hij zich goed te houden en begon met een deftig gezicht zijn onderricht. ‘Vriend kluizenaar,’ sprak hij, ‘de eerste en voornaamste mijner voorschriften is: ‘Begeef u niet in verzoeking.’
‘Dat zou me eene mooie deugd zijn,’ viel Rubezahl hem hier in het woord, ‘die bang is voor de verzoeking! Waar is eene overwinning zonder strijd?’ - ‘Vriend, vriend, het is toch zoo,’ ging de deugdzame voort; ‘maar mij is toch geen verzoeking te zwaar, want dat ik daar straks een kleinen roes had, was alleen een gevolg van mijn grooten dorst, en dat ik het goud in mijn zak stak, was maar alleen een onnoozel klein grapje.’
‘Nu is 't genoeg, ellendige leugenaar!’ voer Rubenzahl nu driftig tegen hem uit; ‘ik weet nu, hoe 't met de deugd, waarop gij zoo snoeft, gesteld is.’ Hij pakte den huichelaar, vloog met hem door de lucht, en geen kwartier later stond deze in de goede stad Hirschberg midden op de markt, die vol menschen was, aan den schandpaal gebonden met op zijne borst een bordje, waarop de woorden stonden: ‘Tot straf voor onmatigheid, diefstal en leugen.’


De schatgraver.

Te Rotenburg in Frankenland woonde een mannetje, meester Peter Blok geheeten, en rond en gedrongen van gestalte, ofschoon Schraalhans dikwijls zijn keukenmeester was en hij in 't jaar meer vastendagen hield, dan in den almanak stonden opgegeven. Hij was vroeger gaarkok, herbergier en tapper geweest, maar had op school weinig rekenen geleerd en zoo doende zijn klein vermogen spoedig tot nul en zelfs tot vrij wat diep onder nul gebracht. Daar nu niemand hem iets meer borgen wilde, daalde hij op de ladder van het geluk al dieper naar beneden, tot eindelijk de gemeenteraad der goede stad Rotenburg zich over hem ontfermde en den gewezen tapper en gaarkok het postje van stadsput- en pompmeester gaf. Zijne vrouw was ontzettend kribbig en lastig, en kon door haar eeuwig jeuzelen en babbelen den goeden man 't leven soms wel eens bitter zuur maken.

{==194==} {>>pagina-aanduiding<<}
Toen meester Blok vroeger naar haar vrijde, stond iedereen daar dan ook verbaasd over en zongen de jongens langs straat een deuntje, dat luidde:

‘Kribbige Ilse, 
Niemand wil ze: 
Daar kwam de kok. 
Peter Blok, 
En nam haar toch.’ 


De goede meester droeg zijn lot met geduld en liet maar zelden eene klacht hooren. Zijn grootste troost en steun was eene dochter, die onder moederlijke gestrengheid en vaderlijke toegevendheid groot en schoon werd. Maar daar trof hem een nieuw ongeluk. Op een dag verbreidde zich namelijk het gerucht, dat de Joden de bronnen en putten vergiftigd hadden. Nu werden in een oploop vele onschuldige Joden doodgeslagen, en meester Blok werd uit zijn post ontzet, omdat men zei, dat hij beter op de putten en bronnen had moeten passen. Thans wist hij volstrekt geen raad meer, want slootgraven kon hij niet en te bedelen schaamde hij zich. Zoo moest hij zich dan wel getroosten, van de genade van zijne vrouw te leven, die van een kleinen meelhandel een sober bestaan had. Voor dat zij hem den kost gaf, deed hij het werk van een ezel. Zij pakte hem de zwaarste zakken met graan op de schouders, om die naar den molen te slepen, gaf hem daarvoor nauwelijks genoeg te eten, en als hij iets eens niet naar haar zin had gedaan, dan waren harde schimpen scheldwoorden zijn loon.
Dit treurig lot van haar vader deed de zachtmoedige, deugdzame dochter tot diep in haar hart zeer. Lucine - zoo heette het meisje - verdiende haar kost met borduren, waarin zij zeer bedreven was. Zij stikte allerlei misgewaden en kostelijke altaarskleeden en werd daar redelijk goed voor betaald. Hoewel zij nu van haar verdiende geld aan de harde moeder streng rekenschap moest geven, wist zij haren armen vader toch wel nu en dan iets toe te stoppen, waarvoor hij een glas wijn kon drinken. Eens werd te Rotenburg het herdersfeest gevierd. Toen de oude herders en de burgers 's avonds in de herberg samen bij de wijnkruik zaten, begonnen zij elkaar allerlei geschiedenissen uit vroeger dagen te vertellen. Meester Peter Blok had in den grootvadersstoel achter de kachel plaats genomen en scheen in den beginne doof te zijn voor al, wat door de anderen werd besproken. Toen echter vader Marten van den ‘wilden man,’ den schatbewaarder van den Hartz, die hem eens 's nachts in het bosch verschenen was, begon te vertellen, en toen hij zei, waar de schat verborgen en hoe die te lichten was, toen schoof Peter Blok zijn stoel zoetjes aan wat naderbij en liet zich van de geschiedenis

{==195==} {>>pagina-aanduiding<<}
geen enkel woord ontgaan. Nadat de oude Marten had uitgesproken, ging Peter Blok zwijgend naar huis, bleef den halven nacht opzitten en bracht al de bijzonderheden, die hij omtrent den schat en het lichten daarvan vernomen had, op het papier, om er toch vooral niets van te vergeten. Slechts éen ding was hem nog niet recht helder. Hoe moest hij zich den volstrekt noodzakelijken springwortel verschaffen, die alle poorten en sloten opent en zonder welken hij nooit tot den schat geraken kon? Zijn buurman Blasius had echter gezeid: ‘In het bezit van den springwortel kan niemand komen,

{== afbeelding 
	
==} {>>afbeelding<<}
    

zonder dat een zwarte, specht hem daarbij helpt. Ik zal je vertellen, hoe dat is,’ had Blasius gezeid. ‘Zoodra de zwarte specht in 't voorjaar in een hollen boom nestelt, ga dan heen, als hij na den broeitijd uitvliegt, om voer te zoeken, en sla een prop in de opening van de uitvlucht. Ga dan achter den boom op de loer staan, tot de vogel tegen den voertijd terugkomt. Zoodra deze merkt, dat het gat dicht zit en hij dus niet tot zijn nest kan komen, zal hij schreiend om den boom rondfladderen en dan op eens zijn vlucht naar het westen nemen. Als dat gebeurt, zorge men dadelijk, dat men een roodscharlakenschen mantel oploopt, of bij gemis daarvan

{==196==} {>>pagina-aanduiding<<}
koope men in den winkel vier ellen rood laken, verberge dat onder zijn kleed en blijve daarmee onder den boom wachten, tot de specht weer naar het nest komt en den springwortel in zijn bek draagt. Zoodra hij daarmee den prop aanraakt, zal deze met groot geweld uit het gat vliegen, evenals een kurk uit eene gistende flesch. Dan moet men vlug bij de hand wezen on den rooden mantel of het laken onder den boom uitspreiden. De specht meent dan, dat daar brand is, schrikt en laat den springwortel vallen.’ - Zoo wist Peter Blok dan nu nagenoeg, hoe hij het ding aanpakken moest; maar tot zijn spijt had hij nog nooit een zwarten specht van aangezicht tot aangezicht gezien, zoodat al zijne vogelkunde zich tot de bekendheid met het gewone keukengevogelte bepaalde. Uit voorzichtigheid zond hij daarom dan ook eerst eens een paar leegloopende straatjongens het bosch in, om het nest van een zwarten specht voor hem op te sporen. Die ondeugende stroppen fopten hem nu wel gedurig, maar eindelijk was er toch een eerlijke bengel onder, die een echt spechtennest ontdekte en dat meester Blok toen aanwees, zoodat deze nu ook hiermee weer geholpen was.
Onze goede man was dan ook met deze ontdekking bijster in zijn schik en ging dagelijks naar het nest kijken, of de broeitijd nog niet haast voorbij was. Toen het hem eindelijk tijd scheen, tot het groote werk over te gaan, zag hij overal naar een rooden mantel om. In de geheele stad was echter maar éen zoo'n kleedingstuk te vinden, en dat kwam aan den scherprechter toe. Het viel meester Blok bijster hard, zijn goeden naam zoo op het spel te zetten; maar eindelijk besloot hij toch, maar in den zuren appel te bijten. Hij ging dus vriend roodmantel in zijn huis opzoeken en maakte hem met zijn verlangen bekend. Deze voelde zich er zeer door vereerd, dat een eerlijk man van zijne ambtskleeding gebruik wou maken, en was dadelijk bereid, aan zijn verzoek te voldoen.
Van den rooden mantel voorzien, ging de schatgraver nu op weg, om den springwortel te zoeken. Hij stopte het nestgat met een prop toe en deed alles, zoo als buurman Blasius had opgegeven. Toen nu de specht met den wortel kwam aanvliegen, sprong meester Peter dadelijk van achter den boom voor den dag, en deed dat zoo handig en vlug, dat de vogel bij het zien van den vuurrooden mantel van schrik den wortel voor zijne voeten neer liet vallen. Dat jagerskunstje was dus gelukt en de wonderwortel gewonnen, waarmee hij nu zoo vergenoegd naar huis kuierde, alsof hij den schat al veroverd had.
Voortaan had hij dan ook in zijne vaderstad rust noch duur meer, maar waren al zijne gedachten op de voorgenomen onderneming gericht. Toen dus op een morgen vrouw en dochter uitgingen, deed meester Peter met behulp van zijn machtigen wortel moeder Ilse's geldla open springen, nam daar het benoodigde reisgeld uit en ver-
{==197==} {>>pagina-aanduiding<<}
liet heimelijk het huis, om den schat van den ‘wilden man’ in den Hartz te gaan lichten. Een paar uur later kwamen de vrouwen weer naar huis. Men kan zich voorstellen, hoe zij schrikten, toen zij de deur goed gesloten vonden, maar op al haar schreeuwen en kloppen geen antwoord kregen. Zij lieten dus den smid komen, om de deur open te breken, en zochten in alle hoeken; maar meester Peter was nergens te hooren of te zien. ‘Ach,’ riep moeder Ilse en wrong de handen, daar haar geweten haar zeker nu wat begon te plagen, ‘ach, Lucine, wat moeten we nu? 't Ligt mij zwaar op het hart, dat je vader uit verdriet is heengegaan en zichzelf te kort heeft gedaan!’ Dit zeggen deed de goede dochter zoo ontstellen, dat zij van schrik in flauwte viel. Nadat zij weer bij was gekomen, wilde zij van geen troost hooren, maar schreide en jammerde den ganschen dag. Eerst toen moeder Ilse in den loop van den dag het verdwijnen van het geld uit de gesloten la ontdekte, ging haar een licht op en geraakte zij over den weggeloopen huisdief zoo in woede, dat zij zichzelf met vuisten in het gezicht sloeg en de haren uit het hoofd rukte. Lucine echter, toen zij vernam, waarom hare moeder op eens zoo geducht aan 't razen en tieren was gegaan, was in haar hart maar blij, dat haar goede vader denkelijk nog in leven was en zeker maar de wijde wereld ingegaan, om elders zijn fortuin te zoeken.
Na het verdwijnen van meester Blok waren zoo nagenoeg vier weken verloopen, toen een knap jong man bij moeder Ilse aanklopte, naar de schoone Lucine vernam en als vrijer om hare hand vroeg. Moeder Ilse, die hare dochter dadelijk ging roepen en zich niet herinneren kon, den vreemde ooit met oogen gezien te hebben, hoorde verwonderd op, toen Lucine hem met de woorden aansprak: ‘He, Frits, hoe komt gij zoo hierheen verzeild? Ik dacht, dat je honderd uren ver van hier waart.’ - ‘Dat ben ik ook geweest,’ antwoordde hij; ‘maar mijn lot is geheel veranderd. Ik ben nu de arme drommel van vroeger niet meer; ik heb van een rijken neef geërfd en bezit geld in overvloed; daarom durf ik nu gerust openlijk als vrijer optreden en u in tegenwoordigheid van uwe moeder vragen, of gij mijne lieve vrouw wilt worden.’ Meteen haalde de vlugge vrijer twee zware, met goudstukken gevulde buidels uit den zak, en legde den eenen op Lucine's schoot neer, terwijl hij den anderen voor moeder Ilse op tafel uitschudde. De glans van het blinkend metaal ruimde schielijk alle moederlijke zwarigheden uit den weg, en toen de voorname jonker nu nog eens plechtig en ernstig zijn aanzoek deed, behoefde hij niet lang op het jawoord te wachten.
De rijke bruidegom huurde nu de prachtigste en voornaamste woning in Rotenburg en liet die van geheel nieuwe meubels voorzien. In Ilse's kleine woning heerschte veel drukte en verwarring;

{==198==} {>>pagina-aanduiding<<}
de toebereidselen tot de bruiloft werden met veel ijver gemaakt en 't gerucht van Lucine's aanstaand huwelijk was het groote nieuws van den dag. Waar de deftige vrijer zich op straat maar zien liet, stroomde alles naar de ramen; ook bleven de menschen overal staan, keken hem na en hadden de een dit, de ander dat te zeggen. Eenigen gunden het brave meisje haar geluk, anderen benijdden haar dat, en ofschoon Frits een knap, kloek man was, die in geheel Rotenburg zijn weerga niet vond, en daarbij ook in houding en manieren boven anderen uitmuntte, vonden de ijverzuchtige stadsjuffertjes toch nog wel altijd wat op hem aan te merken. Dit eene moest evenwel zelfs de ergste nijd erkennen, dat de vreemde trekvogel al heel goed in de veeren zat. Zoo hield op een dag nog een voerman uit Neurenberg met een zwaarbeladen wagen voor het huis stil en laadde daar, 'k weet niet hoeveel zware kisten en koffers voor de deur af. Moeder Ilse verzuimde niet, die met hamer en beitel te openen, en stond verbaasd over den rijkdom, dien haar aanstaande dochtersman van zijn dooden neef geërfd moest hebben.
De dag van de bruiloft was vastgesteld en de halve stad daarbij te gast genood. De maaltijd zou in de herberg 't Gouden Lam worden gehouden, omdat men in het woonhuis geen ruimte had, om al de voorname gasten te bergen. Toen viel het de lieve bruid op eens zwaar op het hart, dat haar vader op dezen voor haar zoo gewichtigen dag niet tegenwoordig kon zijn, om haar naar de kerk te geleiden, en ook de moeder stemde met de klachten van hare dochter in en scheen eensklaps een bijster groot verlangen naar haar weggeloopen armen Peter te hebben gekregen.
Maar de dingen kunnen soms al heel raar loopen, en zoo was het ook hier. Op den avond vóor de bruiloft kwam een man met eene kruikar de poort binnen, betaalde bij het tolhuis voor een vat met spijkers, kruide zijne vracht tot vlak voor het trouwhuis en klopte op de deur. De bruid schoof het raam op, om te zien, wie er was, en kijk, daar was het vader Peter. Dit verwekte nu natuurlijk groote blijdschap in huis. De gelukkige dochter viel haar vader om den hals en ook vrouw Ilse zoende hem, dat het klapte, en vergaf hem den greep, dien hij uit hare la had gedaan, terwijl ze lachend zei: ‘Oude schelm, wat heb je mij daar beet gehad!’ Eindelijk verwelkomde hem ook Frits, de bruidegom, dien moeder en dochter niet genoeg wisten te roemen. Vader Peter keek den hem nog vreemden man eerst eens scherp in de oogen, als om te zien, wat soort van persoon hij voor zich had. Toen hij al de omstandigheden van de vrijerij vernomen had, was hij echter ook met zijn aanstaanden schoonzoon bijster goed in zijn schik en praatten beiden spoedig zoo vertrouwelijk samen, alsof ze elkaar al jaren gekend hadden.

{==199==} {>>pagina-aanduiding<<}

Nadat moeder Ilse haar weergevonden man iets tot hartsterking had voorgezet, was zij begeerig, zijne avonturen te vernemen, en vroeg hem, hoe het hem in de vreemdelingschap gegaan was. ‘Oost, west, thuis best,’ antwoordde hij; ‘ik ben het land doorgetrokken, heb allerlei dingen bij de hand gepakt en ten laatste ben ik een kleinen handel in ijzerwaren begonnen, waarbij 'k evenwel meer verspeeld dan gewonnen heb. Al mijn rijkdom bestaat nu in dit vaatje spijkers, dat ik aan de jongelui graag in de huishouding wil geven.’ Wat zij hier hoorde, stond moeder Ilse intusschen bitter slecht aan en zij zou zeker weer braaf op haar dommen man geschimpt en gescholden hebben, indien niet de bruigom een goed woord voor hem gedaan en beloofd had, den armen schoonvader levenslang kost en onderhoud te zullen geven.
De bruiloft van het gelukkig paar werd met veel pracht en luister gevierd; de jonggetrouwden begonnen hunne eigen huishouding en leidden een gelukkig leven. Vader Peter ook leefde voortaan stilletjes op zijne muilen en de geheele stad meende, dat hij dit van het geld van zijn rijken schoonzoon deed, daar niemand vermoedde, dat het eigenlijk dat vaatje met spijkers was, waaraan hij zijne tegenwoordige rust had te danken.
Nu ja, hoe was het Peter Blok op zijn tocht naar den Bloksberg dan toch wel gegaan? Vandaag goed, morgen slecht, zoo als dat op reis gewoonlijk gaat. Nadat hij zich in alles getrouw naar het voorschrift van vader Marten gedragen en in den berg den schat gevonden had, overlegde hij bedaard, hoe hij zijn verworven kapitaal in veiligheid brengen en daarvan in zijne vaderstad naar wensch en zonder groot opzien leven en genot hebben zou. Ook was hem er veel aan gelegen, dat zijne lastige vrouw thuis van zijn rijkdom volstrekt onkundig bleef. Hij droeg zijn mammon zorgvuldig ingepakt naar het naaste dorp, kocht daar bij den stelmaker eene kruikar, liet zich bij den kuiper een vat met dubbelen bodem maken, trok daarmee naar de eerste de beste ijzersmederij, vulde het vat onder en boven met spijkers en stopte zijn schat voorzichtig in het midden weg. Met deze lading nam hij daarop de terugreis aan.
Op zekeren dag ontmoette hij in de herberg te Ellrich een jongman van een gunstig voorkomen, die zwaar bedrukt en bedroefd scheen en daarom slecht in meester Peters gezelschap paste. De beide reizigers raakten evenwel toch met elkaar bekend, daar onze vroolijke karreman zich geen rust gaf, voordat de ander hem de oorzaak van zijne bedroefdheid meegedeeld en zijn beklemd hart geheel voor hem uitgestort had. De jongman vertelde hem het volgende: ‘Ik ben de lijfboogschutter van den graaf van Oettingen in Frankenland en ook zijn geboren dienstman. Op een dag, toen ik met den graaf op reis was, zag ik te Rotenburg toevallig een meisje,

{==200==} {>>pagina-aanduiding<<}
dat schoon als een engel was en mij zoo zeer innam, dat ik besloot, in het stadje te blijven, en den graaf om mijn ontslag vroeg. Daar de graaf mij echter niet wilde laten gaan, liep ik 's nachts van hem weg; maar toch kon ik het meisje niet meer te zien krijgen, daar zij zeer stil en ingetogen bij hare moeder leefde. Eindelijk gelukte het mij, door list en verkleed toegang tot haar huis te krijgen. Toen men mij had toegelaten, bestelde ik bij de schoone Lucine, die als kunstige borduurster in den geheelen omtrek bekend is, een prachtig tapijtwerk met allerlei versiersels, waarop de moeder mij in de woonkamer bij hare dochter bracht. Daar ik er voortaan dagelijks aan huis kwam, om te zien, hoe het werk vorderde, kreeg ik het meisje gedurig meer lief, en op een dag maakte ik mij aan haar bekend, noemde mijn waren naam en legde mijn hart voor haar open. Zij bad en smeekte, dat ik haar verlaten mocht. - Ik ging en heb alle hoop om haar ooit weer te zien opgegeven.’
Meester Peter had het openhartig verhaal van zijn reismakker met groote belangstelling aangehoord en verheugde zich over het gelukkig toeval, dat hem iemand deed ontmoeten, die hem van de gesteldheid in zijn huis gedurende zijne afwezigheid zoo nauwkeurig bericht kon geven. Toen de jonge man met zijn verhaal ten einde was, zeide meester Peter: ‘Uwe geschiedenis is vreemd en éen ding is mij nog niet helder daarin: gij hebt mij nog met geen enkel woord van den vader van dat meisje gesproken; kan die dan niet een goed woord voor u doen?’ - ‘Och,’ antwoordde Frits, ‘die vader is een leeglooper, een doorbrenger, een deugniet, die vrouw en kind boosaardig verlaten heeft en van wien niemand weet, waar hij gebleven is. De verlaten moeder beklaagde zich vaak bitter over hem en bestrafte het lieve meisje, als dat haar vader verdedigen wou.’ Vader Peter trok een vrij wat zuur gezicht, toen hij hier zoo zijn eigen lof moest hooren, en verwonderde zich, dat de jonge vreemdeling met al zijne huiselijke omstandigheden zoo goed bekend was. Hij kwam nu echter ook dadelijk op de gedachte, dat Frits hem uitmuntend zou kunnen dienen, als hij dien tot bewaarder van zijne rijkdommen maakte, om daardoor bij het genot daarvan in zijne vaderstad zelf alle opzien te vermijden. Derhalve zeide hij: ‘Luister, jonge vriend, ik ben niet de arme slokker, waarvoor men mij aanziet; kom mee in mijne kamer en ik zal u daar dadelijk de overtuiging van geven.’
Hij nam hem daarop naar zijn vertrek mee, sloot hier de deur, maakte zijn spijkervat open en liet hem al zijn rijkdom zien, waarna hij hem ook met zijn plan bekend maakte, dat Frits als zijn schoonzoon voor rijken man zou spelen, terwijl hij dan zelf in stilte leven en zijne verdere dagen zonder zorg en kommer slijten wou. De diepe treurigheid van den jongen man was nu op eenmaal geweken, en hij wist geen woorden te vinden, om den eerlijken vader te danken

{==201==} {>>pagina-aanduiding<<}
voor dat die hem tot den gelukkigsten mensch op den wijden aardbodem had gemaakt. Den volgenden dag verlieten de beide reisgenooten het stadje Ellrich in den Hartz en trokken regelrecht op de aloude stad Neurenberg aan. Hier schafte Frits zich de kleederen van een deftig vrijer aan. Vader Peter gaf hem voorloopig toereikend geld in den zak en maakte afspraak met hem, dat hij, indien zijne vrijerij naar wensch uitviel, hem dan dadelijk door een vertrouwden bode zou laten weten, zoodat hij een wagen met allerlei kostelijk huisraad kon bevrachten, waaruit de Rozenburgers zien konden, welk een lijk en voornaam man de vreemde vrijer was. Ook drukte vader Peter zijn aanstaanden schoonzoon ernstig op het hart, zijn geheim goed te bewaren en dat aan geen mensch anders dan aan Lucile, als die zijne bruid zou zijn, toe te vertrouwen.
En nu gebeurde alles, gelijk de beide mannen dat niet elkaar hadden afgesproken. Vader Peter Blok genoot den zegen van zijne Hartzreis en had zooveel vermogen, dat hij zelf niet recht wist, hoe rijk hij was, maar Frits was in naam de rijke man en leidde met zijne schoone en deugdzame vrouw een gelukkig en tevreden leven.


De drie veeren.

Een man wilde zijn zoontje laten doopen; maar daar hij niet wist, wien hij tot peet moest nemen, ging hij uit, om er een te zoeken. Toen hij aan een weg kwam, zag hij een zoet geurenden vlierstruik en daarbij zat een wonderschoone knaap met blonde, krullende lokken, die den man zoo goed beviel, dat hij hem terstond verzocht, met hem te gaan en zijn klein zoontje ten doop te houden. Dit deed de schoone knaap ook; hij stoud dadelijk op en ging mee. Toen echter de doop was afgeloopen en hij weer vertrekken zou, sprak hij: ‘Aan de deur buiten laat ik een wit paard staan; dat zal een peetgeschenk voor den kleine wezen.’ Hierop ging hij. Maar die schoone knaap was niemand anders dan een engel uit den hemel geweest.
Het zoontje van den man groeide tot lust van zijne ouders voorspoedig op, en toen het de jongelingsjaren bereikte, wilde het volstrekt op reis en de wereld zien. De vader gaf den jongeling dan ook verlof tot reizen, zadelde zelf het witte paardje voor hem en gaf hem een gevulde beurs met vele goede raadgevingen en heilwenschen op weg mee.
Op een dag reed de jongeling door een bosch en zag op den grond tusschen het groene gras eene fraaie pauweveer liggen. ‘Ei,’ dacht hij, ‘die zal mooi tot sieraad op mijn hoed staan!’ Hij wou al afstijgen

{==202==} {>>pagina-aanduiding<<}
en de veer oprapen; maar op 'tzelfde oogenblik, dat hij zich in den zadel oprichtte, deed het witte paard den bek open en sprak: ‘Och, laat die veer toch op den grond liggen!’ Nu kreeg de jongeling een schrik, dat een paard spreken kon, en hij liet de veer liggen en reed verder. - Na eenigen tijd echter kwam hij aan een beekje. Toen hij zoo langs den groenen oever reed, ontdekte hij weer eene veer, nog veel fraaier en kleuriger dan die in het bosch. Hij voelde terstond weer lust, om zijn hoed met die veer te versieren, want fraaier had hij zijn leven lang nog niet gezien. Toen hij echter afstappen wou, sprak het paard weer: ‘Och, laat die veer toch op den grond liggen!’ Nu was de jongeling uitermate zeer verbaasd, dat het dier andermaal zijn bek opende, terwijl het toch anders niet sprak. Hij was nochtans ook ditmaal gehoorzaam, steeg niet af, liet de veer liggen en reed door. - Ten laatste kwam hij aan een hoogen berg. Toen hij nu daarbij op wou rijden, lag aan den voet van den berg nog weer eene veer, zoo verwonderlijk schoon, dat zij reeds van verre glinsterde en flonkerde als blauwe en groene edelgesteenten of als de heldere dauwdroppels in de stralen der morgenzon. Dat moest de fraaiste veder van de wereld zijn, en die moest hij niet laten liggen, maar opnemen en aan zijn hoed steken, dacht hij. En ofschoon het witte paard ook ditmaal spak: ‘Och laat die veer toch op den grond liggen!’ zoo sprong hij toch uit den zadel, nam de veer op en stak haar aan zijn hoed. Het paardje echter sprak daarop:

‘O wee, o wee, dat doet je kwaad: 
't Berouw je nu maar niet te laat!’ 


Hierop zweeg het paard, en de jongeling reed verder en kwam in eene zeer groote en fraaie stad. Toen hij door de poort binnenkwam, ontmoette hij op straat een plechtigen optocht van mooi opgeschikte menschen. Voorop gingen de muzikanten met trompetten, fluiten en pauken; dan volgden de burgers, werkbazen en gezellen met vliegende vaandels en banieren. Vóor de ambtenaren en raadsheeren gingen schoone juffers, die bloemen strooiden en op een prachtig kussen van zijde en fluweel een gouden koningskroon droegen. Zij kwamen recht op den jongeling aan, en de raadsheeren zetten hem de gouden kroon op het hoofd en riepen overluid: ‘Heil u, o koning! U heeft de hemel gezonden, om onze koning en vorst te zijn. Regeer lang en gelukkig!’ En al het volk riep: ‘Heil onzen koning! Hij regeer lang en gelukkig!’ En alle klokken luidden, en de juffers wuifden met hare zakdoeken, en er was een gejuich en gejubel zonder einde. De jongeling wist echter niet, wat hem overkwam, dat hij zoo op eenmaal koning was geworden, en knielde neer en dankte den hemel.
En met die drie veeren was het aldus gelegen: Had de jongeling

{==203==} {>>pagina-aanduiding<<}
de eerste opgenomen, dan was hij een Graaf geworden; de tweede had hem tot Hertog gemaakt; was hij echter de derde voorbijgereden, dan had hij boven op den berg eene vierde gebonden en zou dan zijn paard gesproken hebben: ‘Raap deze veer van den grond

{== afbeelding 
	
“Heil u, o koning!”
==} {>>afbeelding<<}
    

op.’ Alsdan was hij een groot, machtig Keizer geworden en had over alle rijken der wereld geregeerd, en de zon zou in zijne landen niet zijn ondergegaan. Evenwel was hij nu ook tevreden en is een braaf, goed, wijs en rechtvaardig koning geweest tot zijn einde toe.



{==204==} {>>pagina-aanduiding<<}

Het arme kind.

In een dorp woonde een klein meisje, en dat had geen mensch meer op de wereld buiten eene oude grootmoeder, die zoo zwak was, dat zij niet meer van haar strooleger opstaan kon. Hare moeder had die kleine meid heel niet gekend, de vader leefde ook niet meer, en den grootvader hadden ze voor weinig weken begraven. Op den dag, toen zij den goeden grootvader in de zwarte aarde neerlieten, was het grimmig koud geweest, en viel heel, heel veel sneeuw van den hemel neer. Toen het kind van het kerkhof naar huis in de koude kamer kwam, was het daar met de grootmoeder heelemaal alleen en schreiden beiden om den goeden grootvader. Och, en ze waren zoo arm! Zij hadden geen stukje hout, om het vuur aan te houden, en geen brokje brood, om den honger te stillen, en geen duit geld, om maar wat te koopen.
Toen ging het kind heen en vond een paar goede menschen, die zagen, hoe ellendig het was, en medelijden hadden. Zij gaven het wat te eten en te drinken en ook een stuk geld, om het noodigste te koopen. Dat alles bracht het kind bij de lieve grootmoeder thuis, en daarvan leefden zij, zoo lang het strekte. Het meisje was nog heel, heel klein, daarom kon het ook nog niets uitvoeren en niets verdienen; 't kon maar alleen de lieve grootmoeder recht van harte liefhebben, en dit deed het dan ook. En nog èen ding deed het: toen honger en nood weerkwamen, ging het weer heen, om bij goede menschen iets te halen. Het ging wel niet graag; maar het moest gaan, daar beiden anders verhongeren moesten.
Zoo was het voorjaar gekomen. Overal was lust en leven, en zelfs het arme meisje verheugde zich wel vaak, als de zonneschijn lachte, de bloemen bloeiden en de vogels zongen; - ach, als nu de grootmoeder maar niet zoo veel erger ziek was geworden! Met die was het nu echter soms erger nog, dan in den vorigen winter, en dus kon het kind maar zelden van harte blij wezen.
Op een dag was het kleine meisje weer heengegaan, om voor grootmoeder een stukje brood te halen. Zoo kwam het over een rijweg, die aan de eene zijde geheel droog, maar aan de andere nat van den regen was. Toen het kind in het water keek, dreef daar een lievenheersbeestje in. Dat lag op den rug en spartelde met de kleine beentjes en deed al zijn best, om op het droge te komen; maar het kwam al dieper in het water. ‘Och, arm ding!’ zei het meisje, dat een meelijdig hart had, ‘wacht, ge zult niet verdrinken, ik wil je helpen.’ En het tastte in het water, haalde het kevertje daaruit en zette het op haar mouw, opdat het in de warme zou weer drogen zou. Het kevertje nu echter was een wenschkevertje; die het aan

{==205==} {>>pagina-aanduiding<<}
zich had en een wensch uitsprak, kreeg dien wensch dadelijk vervuld; maar daar wist het kind nog niemendal van.
Toen dit nu verder ging en nog altijd voor de grootmoeder niets had, kwam het een kerseboom voorbij, die vol rijpe kersen zat. Die lachten het kind vriendelijk toe en leken zoo mooi rood, frisch en geurig, en de vogeltjes huppelden in de takken en smulden terdeeg van de lekkere vrucht. Nu dacht het arme meisje: ‘Ach, als ik nu daar boven was en een hand vol kersen kon plukken, wat zou grootmoeder blij wezen!’ En terwijl het nog zoo dacht en wenschte, zat het ook al hoog boven in den kerseboom. Het plukte nu de mooiste kersen, die het vinden kon, en stak ze voor grootmoeder in den zak, waarna 't er ook zelf eenige van at. En omdat het kind zoo zacht en zoo goed was, kwamen ook de vogels, die eerst waren weggevlogen, al gauw weer terug en waren heel niet schuw of bang. Ze zongen en sprongen, pikten en snoepten kersen, en dan fladderden ze weer weg en speelden in de lucht rond. ‘Och, had ik maar vleugels

{== afbeelding 
	
==} {>>afbeelding<<}
    

zooals gij, lieve vogeltjes, ik wou gaan en met je vliegen in de lucht, in de blauwe lucht, tot hoog in den hemel!’ Daar op eens had het vleugels en vloog al en steeg op in de blauwe lucht en kwam hooger en hooger tot hoog in den hemel. En toen het zoo hoog kwam, stond de hemelspoort open, en de engelen kwamen het kind tegemoet, ontvingen het vriendelijk, namen het bij de hand en leidden het binnen in het hemelrijk. O, hoe heerlijk was het daar! In een grooten prachtigen lusthof bloeiden hemelsche bloemen in de schitterendste kleuren en allerliefelijkst van geur, en de engeltjes vlochten kronen en kransen en bekransten het kleine meisje daarmee. Zij zongen ook hemelsche gezangen en zweefden in rijen en dansen - zoo schoon, och zoo schoon! Daarbij moest het meisje alle ellende en aardschen nood dan ook wel heelemaal vergeten.
Maar toch dacht het op eens aan de oude grootmoeder, die nog beneden op aarde was en van honger versmachtte, en 't had de kersen nog in den zak, die het van den kerseboom geplukt had. Toen maakte het zich van de spelen der engelen los en liep recht op de hemelspoort toe. De engelen wilde het tegenhouden en vroegen: ‘Zeg, bevalt het je dan bij ons niet?’ - ‘O ja,’ zeide het kind,

{==206==} {>>pagina-aanduiding<<}
‘maar ik heb nog eene oude grootmoeder beneden op aarde, die zonder mij versmacht.’ En hierop vertelde het van al haar nood en ellende. ‘Blijf maar hier,’ zeiden de engelen; ‘uwe grootmoeder zal het spoedig recht goed hebben.’ Maar het kind wou zich niet laten houden en terstond weer naar beneden naar de aarde toe. Toen het nu echter aan de hemelspoort kwam, vlogen daar juist twee engelen binnen en droegen de goede grootmoeder tusschen hunne vleugels. De engel des doods en de engel des levens waren terstond naar de aarde tot de zieke grootmoeder gevlogen, en toen de engel des doods in het armoedig kamertje gekomen en aan het harde strooleger getreden was, had de grootmoeder de oogen gesloten en was gestorven.
Boven in den hemel echter liet de engel des levens zijn adem over de grootmoeder heengaan, en daar kreeg zij nieuw leven en herkende het kind, en was - o, zoo gelukkig!
En de engelen namen beiden, grootmoeder en kind, bij de hand en leidden haar de zaligheid in. Daar waren ook de grootvader en 's kindeke's vader en moeder. Nu, bij dat wederzien was de vreugde eerst recht groot.


De ezel.

Een boer reed op een ezel naar huis en liet zijn jongen te voet bij hem aanloopen. Daar kwam een wandelaar en zei: ‘Foei, dat is niet goed, vader, dat gij rijdt en je jongen laat loopen; gij zijt immers veel sterker dan hij.’ Toen stapte de vader van den ezel af en liet den zoon rijden. Weer kwam daar een wandelaar en zei: ‘Foei, schaam je, jongen, dat jij rijdt en je vader te voet laat gaan. Bedenk je niet, dat je veel jonger beenen hebt?’ Toen stapten beiden op en reden een eind ver. Een derde wandelaar kwam en riep: ‘Kijk me dat eens aan! Twee sterke kerels op een zwak beest! Zou men geen stok nemen en je beiden afranselen?’ Nu stapten beiden af en gingen alle drie te voet, vader en zoon links en rechts, de ezel in het midden. Daar eindelijk komt een vierde wandelaar en zeit: ‘Kijk me zulk dom volk eens! Is 't niet genoeg, dat twee te voet gaan? Was 't niet veel gemakkelijker, als een van je drieën reedt?’ Nu bond de vader den ezel de voorpooten aan mekaar, en de zoon bond hem de achterpooten aan mekaar, waarna ze grauwtje een stevigen paal onder de pooten doorstaken en hem zoo naar huis droegen.
Tot zulke dingen kan men komen, als men het iedereen naar den zin wil doen.



{==207==} {>>pagina-aanduiding<<}


{== afbeelding 
	
==} {>>afbeelding<<}
    


De engel.

Een engel Gods komt telkens naar de aarde afdalen, als een goed kind sterft, neemt het doode kind op zijne armen, breidt zijne groote vleugels uit, vliegt heen over al de plaatsen, welke het kind liefgehad heeft, en plukt een hand vol bloemen, die het naar den hemel meeneemt, om ze daar nog schooner dan op aarde te laten bloeien. De lieve Heer neemt al die bloemen aan, maar over de bloem, die hem het liefst is, laat hij zijn adem gaan, waardoor ze dan stem krijgt en in het groote koor der zaligen mee kan zingen.’
Zie, dat alles vertelde een engel Gods, terwijl hij een dood kind naar den hemel wegdroeg, en het kind luisterde als in den droom toe, en zij zweefden over de plekjes heen, waar het kind gespeeld had, en over tuinen, waar heerlijke bloemen stonden. ‘Welke willen wij nu meenemen en in den hemel overplanten?’ vroeg de engel.
En daar stond een heerlijke rozestruik; maar eene booze hand

{==208==} {>>pagina-aanduiding<<}
had den stam gebroken, zoodat al de takken slap en verdord neerhingen met groote, half ontloken knoppen er aan.
‘Die arme rozestruik!’ zei het kind; ‘neem hem mee, zoodat hij daar bij God aan het bloeien kan komen.’
En de engel nam hem en kuste het kind daarvoor. Zij plukten van de rijke prachtbloemen, maar vergaten ook het nederige boterbloempje en 't kleine madeliefje niet.
‘Nu hebben wij bloemen,’ zei het kind, en de engel knikte, maar vloog toch nog niet tot God omhoog. 't Was nacht; 't was doodstil; zij bleven in de groote stad; zij zweefden in een der smalle straten om, waar alles vol vuil en afval lag. 't Was dien dag verhuisdag geweest en dus zag men nog overal oude lompen, vodden en potscherven, die men als onnut had weggegooid.
En de engel wees hier op de scherven van een bloempot en op een klomp aarde, die daar uitgevallen was en nog aaneen werd gehouden door de wortels eener groote verdorde veldbloem, die 't meenemen niet waard was geweest en welke men daarom op straat had geworpen. ‘Die nemen wij mee,’ zei de engel; ‘onder het vliegen zal ik je er van vertellen.’ En zoo vlogen zij heen.
En de engel vertelde: ‘Daar beneden in de smalle straat, in een bedompten kelder, woonde een arme zieke knaap; van klein af was hij altijd bedlegerig geweest; als 't met zijne gezondheid heel goed was, kon hij op krukken 't kleine vertrek een paar maal op en neer sukkelen, dat was alles. Op enkele dagen in 't hartje van den zomer vielen de zonnestralen gedurende een half uur tot op den vloer van den kelder, en als dan 't arme jongske zich daar zoo door de warme zon liet koesteren en 't roode bloed door zijne fijne vingertjes, die hij voor zijn gezicht hield, heen zag schijnen, dan zeiden ze van hem: “Ja, vandaag is hij uitgeweest!” Van het bosch met zijn heerlijk lentegroen wist hij anders niet, dan dat het zoontje van den buurman hem den eersten beuketak bracht, en dien hield hij dan boven zijn hoofd, terwijl hij droomde, onder beuken te zijn, waar de zon scheen en vogels zongen. Op een voorjaarsdag bracht de buurmansjongen hem ook veldbloemen, en onder deze was toevallig eene met den wortel er aan, die daarom in een pot werd geplant en dicht bij het bed aan het venster gezet. En die bloem was met een gelukkige hand geplant: zij groeide goed, schoot nieuwe takken en kreeg ieder jaar knoppen en bloemen. Zij werd voor den kranken knaap een heerlijke bloemtuin, zijn kleine schat hier op aarde; hij begoot en zuiverde haar en droeg zorg, dat zij iederen zonnestraal kreeg, tot den laatsten toe, die door het lage venster kwam binnen vallen. En de bloem leefde zelfs in zijne droomen, want voor hem bloeide zij, voor hem verbreidde zij hare geuren, en zijn oog rustte nog op haar, toen de dood kwam en de Heer hem riep. - Een jaar is hij nu bij God

{==209==} {>>pagina-aanduiding<<}
geweest, een jaar heeft de bloem vergeten in het venster gestaan en is verdord en werd dus nu bij het verhuizen als onnut tuig op straat geworpen. En dit is de bloem, de arme, verdroogde bloem, die wij nu in onzen ruiker hebben genomen, want deze bloem heeft meer genot en vreugde aangebracht, dat de rijkste bloem in den lusthof eener koningin.’
‘Maar hoe weet gij dat alles toch?’ vroeg het kind, dat de engel ten hemel droeg.
‘Ik weet het,’ sprak de engel, ‘want ik was zelf de kleine, kranke knaap, die op krukken ging; mijne bloem ken ik nog.’
En het kind sloeg nu de oogen op en zag den engel in het heerlijk, glansrijk gelaat, en op hetzelfde oogenblik kwamen zij in Gods hemel aan, waar vreugde en gelukzaligheid was. En God drukte het doode kind aan zijn hart, en toen kreeg het vleugels als de andere engel en vloog hand aan hand met hem. En God drukte de bloemen aan zijn hart; maar de arme verdorde veldbloem kuste hij, en zij kreeg stem en zong met al de engelen, die Gods troon omzweven. En allen zongen zij, kleinen en grooten, met het goede gezegende kind en de arme veldbloem, die op den verhuisdag verlept en verdord onder 't vuilnis in de smalle, donkere steeg had gelegen.



De arme man en de rijke man.

Eens in overoude tijden, die nu lang voorbij en vergeten zijn, wandelden nog wel soms goede engelen in menschelijke gedaante hier op aarde rond en traden de woningen der menschen binnen, en spraken en verkeerden vriendelijk met hen. Toen eens zulk een engel moe was en door de donkerheid werd overvallen, voordat hij eene herberg kon bereiken, zag hij aan den weg rechts en links twee huizen staan, 't een sierlijk en ruim, 't ander klein en armoedig van uitzien. In het groote huis woonde een rijk, in het kleine een arm man. Nu dacht de engel: ‘In 't huis van dien rijken man is ruimte in overvloed; die zal mij wel een maal en een nachtleger willen geven,’ en hij klopte op de deur. Hij moest echter lang, heel lang kloppen, voordat de rijke eindelijk een venstertje open deed en knorrig vroeg, wie daar nog zoo laat was en wat hij verlangde. De engel antwoordde hierop: ‘Ik ben een vreemdeling en kom eene legerstee vragen voor den nacht.’ De rijke bekeek den reiziger van onder tot boven, en daar deze eenvoudige kleeren droeg en er niet als een rijk en voornaam man uitzag, schudde hij het hoofd en bromde: ‘Mijn huis is geen herberg, ik kan je niet opnemen. Zie, dat je bij een ander onder dak komt.’ Hierop sloeg

{==210==} {>>pagina-aanduiding<<}
hij het venster toe en liet den engel staan. Nu dacht deze: ‘Er zit niet anders op, ik zal dan bij dien arme moeten gaan.’ Toen hij daar dus aanklopte, deed de arme man haastig zijn deurtje open, groette vriendelijk en verzocht den vreemdeling, binnen te komen en dien nacht te blijven. ‘Het is al donker,’ zeide hij, ‘en van nacht kunt gij toch niet verder komen.’ Dit beviel den engel en hij trad binnen. Ook de vrouw kwam hem tegemoet, stak hem de hand toe en zei: ‘Welkom! Ga zitten en rust eerst wat uit.’ Hierop bakte zij aardappels in de pan, molk de geit, zoodat zij wat melk bij het maal hadden, en maakte het avondeten klaar. En toen de tafel gedekt was, noodde de vrouw den vreemden man, mee aan te schikken; hij moest voor lief nemen wat zij hadden; dat was wel niet veel, maar was hem van harte gegund. Toen schikte de gast aan tafel en at mee. De geringe kost smaakte hem echter bijzonder goed, daar hij vriendelijke en vergenoegde gezichten om zich heen zag. Daar het nu zoetjes aan laat was geworden en slapenstijd werd, zeide de vrouw stilletjes tot haar man: ‘Zeg eens, oudje, onze gast heeft een zuren dag gehad en zal erg moe wezen; een gezonde slaap op een zacht bed zal hem zeker goed doen; wat dunkt je, willen wij hem niet ons bed laten en ons voor van nacht op stroo behelpen?’ - ‘Dat vind ik heel goed,’ antwoordde de man; ‘ik zal 't hem aanbieden.’ Maar de engel wou dat eerst niet aannemen en zei: ‘Och neen, lieve menschen, ge wordt al wat oud en hebt meer rust en gemak noodig dan ik.’ Zij hielden echter niet op met dringen, en toen gaf de gast eindelijk toe en legde zich op het bed, terwijl de beide oudjes zich een leger van stroo maakten.
Al vroeg in den morgen was er weer drukte en beweging in het kleine huisje. De gast was opgestaan en maakte zich klaar tot vertrekken; doch de vrouw zorgde voor een eenvoudig ontbijt, zoo goed, als ze 't maar geven kon. Daarop aten zij samen en toen dat was afgeloopen nam de engel zijn reisstaf op, dankte voor 't gul onthaal en zeide: ‘Lieve menschen, ik heb ondervonden, dat gij barmhartig en meelijdig van aard zijt; noemt mij dus drie wenschen, en die zullen vervuld worden.’ - ‘O,’ zeide de arme man, ‘wij begeeren niets dan de eeuwige zaligheid, en dat wij, zoo lang de goede God ons het leven laat, allebei gezond blijven en ons eenvoudig dagelijksch brood hebben.’ Nu vroeg de engel aan de vrouw, of zij niet nog een derde wist; maar die had ook anders niets te wenschen. ‘Zoudt gij dan niet wel een nieuw knap huis willen hebben?’ vroeg de vreemde gast. ‘Nu ja,’ antwoordde de man, ‘konden we dat krijgen, daar zou ik niet tegen hebben.’ Toen vervulde de engel hunne wenschen en veranderde het oud huis in een nieuw, en toen hij dat gedaan had, verliet hij hen en ging verder.
In het andere huis tegenover was het tot hiertoe doodstil geweest.

{==211==} {>>pagina-aanduiding<<}
Eindelijk had de rijke ook uitgeslapen, en toen hij het gordijn optrok en het venster uitkeek, was hij niet weinig verbaasd, toen hij daar aan den overkant, waar vroeger de oude hut had gestaan, een knap nieuw huis met roode pannen en groote ramen ontdekte. Hij dorst zijn eigen oogen niet gelooven, waarom hij zijne vrouw riep en haar vroeg: ‘Wat zie je daar?’ - ‘Ei, daar lijkt wel een wonder te zijn gebeurd,’ zeide die; ‘een nieuw, mooi, flink huis zie ik.’ - ‘Loop gauw eens heen,’ sprak de man, ‘en hoor, hoe dat zoo gekomen is.’ - De vrouw liep heen en vroeg aan de arme lui, hoe ze aan dat mooie huis gekomen waren. Die vertelden nu heel

{== afbeelding 
	
Toen schikte de gast aan tafel.
==} {>>afbeelding<<}
    

eerlijk en oprecht, hoe gisteren avond een reizend man was gekomen, en die had nachtverblijf begeerd, en toen hij 's morgens wegging, had hij hun drie wenschen toegestaan, en toen hadden zij de eeuwige zaligheid, gezondheid voor 't heele leven, hun bescheiden dagelijksch brood en ten laatste ook nog voor de oude hut een mooi, nieuw huis gewenscht. - De vrouw van den rijke bracht dit snikheet naar huis aan haar man over, en toen die 't verhaal gehoord had, riep hij uit: ‘Ik mocht me wel voor mijn gezicht slaan! Had ik dat maar geweten! Die vreemde is ook bij mij geweest, en ik heb hem weggezonden.’ - ‘Hier helpt geen voor 't gezicht slaan,’ zeide de

{==212==} {>>pagina-aanduiding<<}
vrouw. ‘Laat gauw je paard zadelen en rij vlug op; dan kun je misschien den man nog wel inhalen en je ook drie wenschen laten toestaan.’
De rijke maakte zich dadelijk klaar, besteeg zijn paard en haalde den engel ook wezenlijk in. Hij sprak dien heel beleefd en vriendelijk aan en verzocht hem, toch niet kwalijk te nemen, dat hij hem niet terstond had binnengelaten; maar de sleutel was niet bij de hand geweest, en toen hij eindelijk de deur open deed, was hij al weg geweest; maar op de terugreis - daar rekende hij op - moest hij stellig weer aankomen. ‘Ja,’ zeide de engel, ‘als mijn weg hier langs leidt, wil ik dat doen.’ Nu kwam de rijke met zijn eigenlijk verlangen voor den dag en vroeg, of hij niet ook drie wenschen uitspreken mocht, even als zijn buurman. De engel antwoordde, dat hij daar niets tegen had, doch dat hij maar liever niet moest wenschen, daar dit niet goed voor hem was. De rijke wilde zich echter hiermede niet laten afwijzen en meende, wel iets te zullen bedenken, dat hem geen schade doen kon. Nu zeide de engel: ‘Rijd naar huis en drie wenschen, die gij doet, zullen vervuld worden.’
Dit was den rijke genoeg; hij draaide zijn paard om en reed naar huis. Toen hij nu zoo op het paard zat en bij zichzelf overlegde, wat hij wel wenschen zou, gleden hem de teugels uit de handen, zoodat het paard zich vrijer voelde en vroolijk begon te springen. Dit stoorde hem evenwel in zijne gedachten, en hij hield het dier in. Al spoedig begon de bruine echter op nieuw te huppelen en kunsten te maken, en toen hij eindelijk zelfs steigerde, werd de man boos en riep driftig: ‘Beest, 'k wou, dat je den nek braakt!’ En plof! daar viel het paard neer en was dadelijk dood. De eerste wensch was dus vervuld geworden. - Wat nu te doen? Klagen en schimpen, dat hielp niemendal. Er zat voor den rijken man niet anders op, dan te voet naar huis te sukkelen; maar daar hij het mooie zadeltuig niet in den steek wou laten, zoo gespte hij dat los en laadde het op zijn rug. Daarbij troostte hij zich met de gedachte, dat hij toch nog twee wenschen overhield; hiermee wou hij alles goed maken en zoo veel wenschen, dat hij niets meer verlangen of begeeren kon. Het loopen begon hem evenwel zwaar te vallen, de last drukte en de zon brandde gloeiend heet; dat alles maakte hem verdrietig. Hierbij kwam, dat hij nog maar altijd niet wist, wat hij toch wel wenschen zou. ‘Al wensch ik nu ook alle rijken en schatten der wereld,’ dacht hij, ‘dan zal mij toch naderhand nog van allerlei invallen; dat weet ik vooraf wel.’ En onder al dat peinzen en zinnen schoot hem zijne vrouw te binnen, die thuis dood op haar gemak op haar stoel zat en zich niet met denken had af te sloven, terwijl hij hier zwaar bepakt en beladen door het mulle zand moest sjokken. Dat maakte hem in zijn hart boos en, zonder dat hij 't zelf wist, zei

{==213==} {>>pagina-aanduiding<<}
hij zoo voor zich heen: ‘Ik wou wel, dat die thuis op den zadel zat en er nooit weer afkon, ik plaats van dat ik dien hier zoo op mijn rug heb te slepen!’ Pas had hij dit laatste woord gesproken, of - rits! daar was de zadel van zijn rug verdwenen en merkte hij, dat helaas ook de tweede wensch al vervuld was.
Nu begon het zweet hem uit te breken. Hij liep, wat hij maar loopen kon, om toch schielijk naar huis te komen; het nadenken over den derden wensch stelde hij vooreerst maar uit; dat wilde hij, als alles goed voorbij was, thuis ongestoord en in alle bedaardheid afdoen. Toen hij nu echter buiten adem aan kwam loopen en de kamerdeur open stiet, zag hij, dat wat hij gevreesd had al gebeurd was: zijne vrouw zat op den zadel vast en tierde en raasde, want zij kon daar met geen mogelijkheid weer afkomen. ‘Ik bid je, lieve vrouw,’ zeide hij, ‘wees toch maar bedaard, ik zal je al de rijkdommen der wereld toewenschen en al wat je hart maar begeert; maar wees dan zoo goed en blijf stilletjes zitten.’ - ‘Wat helpen me alle rijkdommen van de wereld, als ik hier zoo aan den zadel zit vastgeplakt? Gij hebt mij er op gewenscht, gij moet mij er ook weer afwenschen.’ Hier viel dan natuurlijk ook weinig tegen te zeggen; hij moest als derden wensch uitspreken, dat zijne vrouw weer van den zadel verlost werd, en deze wensch werd ook dadelijk vervuld. Maar toen de vrouw weer goed op hare voeten stond, zette zij de handen in de zijden en riep: ‘Weet je, wat je bent? Je bent een stoffel; ik voor mij zou 't wel honderdmaal beter overlegd hebben.’
Zoo had dan de rijke van zijne drie wenschen niets dan ergernis, moeite, scheldwoorden en een verloren paard; doch de armen leefden vroolijk en vergenoegd tot in lengte van dagen.


Wiesewittel.

Er waren 'reis vier broeders, die in een net huis aan het groene weideland woonden. De oudsten waren barsch en onvriendelijk en gaven niet graag wat weg; de jongste echter had een goed hart voor menschen en dieren.
Daar kwam eens eene mug op den oudsten toevliegen, terwijl hij op het land aan het hooien was, en zeide tot hem:

‘Wiesewittel laat je weten, 
Dat je aan de mug een beetje bloed moet geven.’ 


Hierop antwoordde hij: ‘Weg, dom beest!’ en hij sloeg naar haar. Zij echter gaf hem daarvoor een gevoeligen steek en gonsde zoo snel verder, dat hij haar niet pakken kon. Vervolgens vloog de

{==214==} {>>pagina-aanduiding<<}
mug naar den jongsten en bracht hem diezelfde boodschap van Wiesewittel over. Toen sprak de jongste: ‘Ik ken dien heer niet, maar wil je wel wat van mijn bloed geven.’ - Zij kreeg dat dan ook, daar ze hem heel bescheiden een beetje bloed uit zijn vinger zoog. Daarop vloog zij weg; maar hij riep haar nog na: ‘En je moet meneer Wiesewittel vooral van mij groeten.’
Dienzelfden dag kwam eene mot op den tweeden broeder toe, die op de weide pepermuntkruid tegen zijn boozen hoest inzamelde, en zeide tot hem:

‘Wiesewittel laat je weten, 
Dat je de mot een poosje in je ruige muts moet laten zitten.’ 


Toen riep hij: ‘Weg, leelijk schepsel!’ en hij sloeg naar de mot. Maar die vloog gauw weg en sliepte hem met hare achterpootjes uit, waarna zij bij den jongsten broeder kwam en tot hem dezelfde woorden sprak. Die antwoordde haar: ‘Ik ken dien meneer Wiesewittel wel niet, maar mijne muts staat tot je dienst.’ Nu kroop de mot daarin en verkwikte zich, waarna ze weer wegvloog. Hij riep haar echter nog na, dat zij meneer Wiesewittel vooral van hem moest groeten.
Op denzelfden dag kwam een krekel bij den derden broeder en zeide:

‘Wiesewittel laat je weten, 
Dat je den krekel een hennepkorrel moet geven.’ 


Daarop zei hij: ‘Loop, mal dier!’ en sloeg naar den krekel. Die echter hipte weg, keerde zich om en sliepte hem uit. Vervolgens huppelde hij naar den jongsten broeder en bracht Wiesewittels boodschap over, waarop de jongste zei: ‘Hip de trap maar op; boven onder het dakluik liggen de hennepkorrels.’ - Nu huppelde de krekel de trap op, en toen die weer beneden kwam, riep de jongste hem toe: ‘En vergeet ook niet, meneer Wiesewittel van mij te groeten.’
Op den avond van dezen dag zaten de vier broeders op de weide bij den ouden wilgeboom en praatten over allerlei dingen. Daar hoorden zij op eens een wonderlijk gefluister, gemurmel, geritsel en geknetter aan hunne voeten; de aarde opende zich en er kwam een klein mannetje, niet hooger dan eene boterbloem, uit voor den dag, dat, hoe fijn en sierlijk ook, eene recht deftige vertooning maakte. Het droeg een pantser van zuiver goud, een helm met een wuivend pluimbosje, en in de rechter hand hield hij eene lans. En toen nu de broeders verbaasd op den kleinen man neerkeken, die zoo plotseling uit de aarde oprees, deed die zijn mond open en sprak: ‘Ik ben Wiesewittel, de koning en beheerscher van dit weideland. Een van

{==215==} {>>pagina-aanduiding<<}
u heeft de drie kamerjuffers mijner doorluchtige gemalin Bloemenhart goedheid en vriendelijkheid bewezen. Daarvoor zal hij beloond worden. Gaat morgen vroeg te half zeven, als de koekoek voor de tweede maal uit het bosch roept, den weg op, die naar Schoningen leidt. Achter den wegwijzer, waar de groote steen in de greppel ligt, moet gij u bukken. Vier eieren zullen daar op den grond liggen. Neemt die en opent ze. Hij echter, die zich jegens mijne doorluchtige gemalin

{== afbeelding 
	
En nu deed Wiesewittel den mond open en sprak.
==} {>>afbeelding<<}
    

Bloemenhart vriendelijk betoond heeft, zal het beste vinden. Alzoo wil en besluit ik, Wiesewittel, koning van het weideland.’ - En zoodra hij dat gesproken had, tilde hij zijn rechterbeentje op en stampte op den grond. Dat hoorde zijn kamerdienaar, de mol, die nu haastig een gat wroette, dat tot aan de oppervlakte van de aarde reikte en waarin Wiesewittel met blinkend pantser, lans en pluimbosje voor de oogen van de vier broeders wegzonk. En de krekels en de kikvorschen, die, zoo lang Wiesewittel sprak, eerbiedig gezwegen

{==216==} {>>pagina-aanduiding<<}
hadden, begonnen nu weer al hun best te tjirpen en te kwaken.
Den volgenden morgen vroeg te half zeven uur, toen de koekoek voor de tweede maal uit het bosch had geroepen, gingen de broeders den weg op, die naar Schoningen leidt, en achter den wegwijzer, waar de groote steen in de greppel ligt, daar bukten zij zich. Hier lagen vier eieren; 't eene was wit, zooals een gewoon hoenderei; het tweede was van klinkklaar goud; het derde was een flikkerende karbonkel; en op het vierde was eene spreuk in de taal, die de aardmannetjes onder den grond met elkaar spreken, heel kunstig ingegrift. Nu greep de eerste broeder naar het gouden ei en sloeg dat tegen den steen kapot. Daar sprong de schaal in honderdduizend fijne goudsplintertjes, en er kwam een dichte zwerm muggen uit, die den eersten broeder om de ooren gonsden en op de vlucht joegen, den kant van het noorden uit. Nu nam de tweede broeder het karbonkelei en sloeg dat tegen den steen kapot. Maar de karbonkelschaal werd tot stof en daar vloog een zwerm motten uit, die den tweeden broeder om den kop fladderden en hem op de vlucht joegen den kant van het oosten uit. Nu nam de derde broeder het ei met de spreuk er op en sloeg dat kapot tegen den steen. Maar ook het spreukei werd tot asch, en er huppelde een zwerm krekels uit, wriemelde den derden broeder om de beenen, en joeg hem den kant naar het westen uit. Daar stond nu de vierde broeder geheel alleen en verwonderde zich zeer over wat met zijne broeders gebeurd was. ‘Dit ei,’ zei hij bij zichzelf, ‘is een goed en natuurlijk hoenderei; dat zal ik thuis eens lekkertjes koken en opeten.’ - Nu wou hij het oprapen; maar daar viel de schaal van zelf af en stond heer Wiesewittel, koning van het weideland, in gouden pantser, met helm en lans, in hoogsteigen persoon voor hem. En nu deed Wiesewittel den mond open en sprak:
‘Uwe broeders hebben straf gekregen voor hunne onvriendelijkheid tegen de kamerjuffers van mijne doorluchtige gemalin Bloemenhart. De eerste moet vijftig uur ver naar 't noorden op, de tweede vijftig uur ver naar 't oosten op, de derde vijftig uur ver naar 't westen op loopen, want tot zoo ver zullen zij door mijne troepen, de muggen, de motten en de krekels, gejaagd en vervolgd worden. Gij echter zult hier blijven en een rustig en gelukkig leven leiden. Ik zal uwe weiden en akkers bewaken en die frisch en vruchtbaar houden. Leef wel!’
Nu tilde Wiesewittel zijn rechterbeentje in de hoogte en stampte op den grond. Dat hoorde de veldmuis, die ditmaal de wacht had; zij groef haastig een gat, en met zijn blinkende wapenrusting, zijn helm en zijn wapperenden pluimbos zakte Wiesewittel daar zachtjes in weg.
De jongste broeder heeft nu echter tot zijn einde toe een gelukkig leven geleid. Ook Wiesewittel en Bloemenhart wonen nog in den schoot der aarde, maar komen zelden meer aan het daglicht.

{==t.o. 216==} {>>pagina-aanduiding<<}




{==t.o. 217==} {>>pagina-aanduiding<<}


{== afbeelding 
	
Goeverneur, Sprookjes.


Nijmegen, AE. Timmerman.


Rubezahl en de Glaskooper.
==} {>>afbeelding<<}
    



{==217==} {>>pagina-aanduiding<<}

Rubezahl en de glaskooper.

Eens klom eene vrouw, die met een glaskooper getrouwd was, de helling van het Reuzengebergte op, om bladers voor de geit en bessen voor de huishouding te plukken. Zij droeg haar kleinste kind op den arm, het daarop volgende op den rug, éen hield zij aan de hand, en de oudste knaap huppelde bij haar aan en droeg een leegen korf en een touw, waarmee de bundel moest worden vastgebonden. Toevallig was Rubezahl in het gebergte. Hij lag bij de heg van zijn tuin in de zon te rusten, en toen hij dat kleine troepje in het oog kreeg, zag hij die flinke, vlugge vrouw met innerlijk welgevallen aan. ‘Eene moeder is waarlijk een goed schepsel,’ dacht hij bij zichzelf; ‘zij sleept daar met vier kinderen en doet daarbij getroost haar werk; op de terugreis zal ze zeker ook nog dien zwaren korf hebben te dragen.’ Dit deed hem in zijn hart zoo goed, dat hij besloot, de brave vrouw eene verrassing te bereiden.
Nu legde de vrouw haar zuigeling in het groene gras neer, en de beide andere kleinen moesten bij hem gaan zitten, om hem den tijd te verdrijven, terwijl zij zelve bladeren van de struiken stroopte en de oudste jongen boschbessen plukte. Spoedig echter begonnen de kleinen zich te vervelen en bitter te schreien. Nu liet de moeder haar werk rusten, speelde en stoeide met de kinderen, tilde ze in de hoogte, zong hun een liedje voor, wiegde de kleinste in slaap en ging toen weer aan den arbeid. Spoedig echter staken de muggen de kinderen en begonnen die weer te schreeuwen. Dat maakte de moeder evenwel niet ongeduldig; zij plukte wat aardbeien en stopte daarmee de kleine mondjes, terwijl zij den zuigeling aan de borst nam. Deze moederlijke zorg beviel den berggeest gedurig beter; maar de schreeuwleelijk, dien de moeder vroeger op den rug had gedragen, was met geen mogelijkheid stil te krijgen, wierp de hem door de goede moeder gegeven aardbeien op den grond, en zette daarbij een keel op, alsof hij vermoord werd. Dit deed de moeder toch eindelijk haar geduld verliezen. ‘Rubezahl! Rubezahl!’ riep zij naar den kant van het bosch; ‘kom gauw en haal me dien stouten schreeuwer weg!’ - Op 't zelfde oogenblik stond de geest voor haar. Hij was als een kolenbrander gekleed en sprak tot de vrouw: ‘Hier ben ik; wat wilt ge van mij?’ De goede vrouw was doodelijk ontsteld; doch zij herstelde zich en antwoordde: ‘Ik riep u alleen, om de kinderen stil te krijgen; maar nu zijn ze weer zoet geworden en heb ik u niet meer noodig. Ik dank u voor uwen goeden wil.’ - ‘Weet gij wel, dat men mij niet ongestraft roept?’ sprak nu de geest. ‘Ik houd mij aan uw woord; geef mij den schreeuwleelijk tot ontbijt; 't is een fiksche jongen, een vet hapje, zooals mij in

{==218==} {>>pagina-aanduiding<<}
lang niet is voorgekomen.’ En meteen stak hij zijne grove vuist uit, om den knaap op te pakken.
Toen de vrouw zag, dat het ernst zou worden, raapte zij al hare kracht bijeen, zag den zwarten kolenbrander stout in de oogen en riep uit: ‘Monster, eer laat ik mij het moederhart uit het lijf rukken, dan mij mijn kind ontrooven!’ - ‘Kom, kom, niet zoo driftig!’ bromde Rubezahl, die met dat antwoord zeer was ingenomen; ‘ik ben geen menscheneter, zooals ge meent, en wil je kindertjes ook geen kwaad doen; maar laat mij dezen jongen over, 't ventje bevalt mij. Ik wil hem in zijde en fluweel kleeden en een flinken kerel uit hem maken, die je allen eens tot troost en steun kan zijn. Vorder honderd gulden, ik betaal ze je.’
‘De hemel beware me, dat ik u mijn jongen zou geven!’ riep de vrouw. ‘Het doet mij pleizier, dat hij je bevalt, maar hem verkoopen doe ik hem voor al de schatten van de wereld niet.’ - ‘Zottin!’ antwoordde Rubezahl; ‘heb je niet nog drie kinders, die je 't leven al zuur genoeg maken? Moet je je niet armoedig behelpen en je met die aftobben dag en nacht?’
De vrouw: Dat is mijn zaak. Dat ik doe, wat mijn plicht is, daar ben ik moeder voor. Heb ik al soms last en verdriet van de kinderen, toch brengen ze ook veel zegen en geluk aan.
Rubezahl: 't Is wat moois, den heelen dag met dat kleine goed om te sjouwen, en dan je nog de ooren te laten vol schreeuwen!
De vrouw: Heer, ge weet niet wat het geluk van eene moeder is. Alle arbeid en moeite wordt door een vriendelijk lachje van die kleine onschuldige wormen ruim en rijkelijk vergoed. - Zie me maar dezen jongen, hoe hij mij aanhangt, de kleine schelm! En hij is 't ook niet geweest, die geschreeuwd heeft. - Ach, 'k wou, dat ik honderd handen had, die je tillen en dragen en voor je arbeiden konden, mijn arme, lieve schapen!
Rubezahl: Zoo? Maar heeft je man dan geen handen, die arbeiden kunnen?
De vrouw: O ja, die heeft hij wel. Hij roert ze ook en ik voel ze wel vaak.
Rubezahl (driftig): Hoe? Wat? Je man waagt dus, de hand tegen je op te heffen? Tegen zulk eene brave vrouw? Den nek wil ik hem breken, den schobbejak!
De vrouw: Bedaard, bedaard, beste heer! 't is nog zoo erg niet, als je denkt. Schoon ja, een beetje hard is hij en houdt het geld wat heel vast, zoodat Schraalhans vaak keukenmeester bij ons is.
Rubezahl: Dus een vrek, een schraper is hij? Nu, dat moet ik hem toch afleeren.
De vrouw: Och neen, laat hem begaan. Ik heb hem van harte lief; vooral als ik mijne kinderen aanzie, ben ik dubbel aan hem gehecht.

{==219==} {>>pagina-aanduiding<<}

Rubezahl: Wat heeft dan je man voor een bediijf?
De vrouw: Hij handelt in glaswerk, haalt zware vrachten uit Bohemen over en verdient zuur zijn brood.
De berggeest bood haar nog eens geld voor den jongen; maar de vrouw antwoordde daar niet op en ging voort met bessen plukken, tot zij genoeg had. Hierop pakte zij de bladers in den korf, en zette den kleinen schreeuwer boven op, waar zij hem vastbond, zoodat hij niet kon vallen. Rubezahl hield zich, alsof hij verder wou gaan, en nam kort afscheid. Omdat echter de last zoo zwaar was, dat de vrouw dien niet op haar rug kon krijgen, riep zij hem terug en verzocht hem, haar daartoe te helpen. Rubezahl deed dit en ging toen.
Toen de vrouw een eindje gegaan was, voelde zij, dat haar last zwaarder en zwaarder werd, zoodat zij bijna om de tien voetstappen moest uitrusten. ‘Hoe is dat mogelijk?’ dacht zij. ‘Daar moet wat achter zitten. Denkelijk heeft die mijnheer Rubezahl mij een poets gespeeld en mij een vracht steenen tusschen de bladers gestopt.’ Zij zette den korf neer, doorwoelde alles, maar vond niets anders dan berkenloof. ‘Hm, wonderlijk is het toch!’ dacht zij; ‘niets dan bladers en toch is mijn korf nog nooit zoo zwaar geweest.’ Zij vulde den korf weer tot op de helft, nam nog zoo veel groen in haar schoot, als zij bergen kon, en sukkelde toen verder.
In den beginne scheen de last als gewoonlijk; maar het duurde niet lang, of het kwam haar weer voor, dat die zwaarder en zwaarder werd. Zij moest dus nog meer bladers weggooien en wist niet, wat van het geval te denken, want zulk eene matheid had zij nog nooit gevoeld. Geheel buiten adem kwam zij thuis. - Een oogenblik moest zij uitblazen; toen bezorgde zij hare huishouding, strooide de geit en de jonge sikjes van de bladers voor, deelde onder de kleinen hun avondboterham uit, bracht die te bed, deed haar avondgebed en lag zelf spoedig gerust in slaap.
De morgen was echter nauwelijks aangebroken, of zij was ook al weer wakker en op de been. Zich verslapen kon zij niet, want naast haar in de wieg had zij altijd een trouwen wekker. Volgens gewoonte greep zij eerst naar haar emmertje en ging in den geitenstal, om frissche melk voor het ontbijt van de kinderen te halen. Maar ach, ach, wat zag zij daar? Het goede huisdier, dat haar en de kinderen voedde, lag dood op den grond. De kleine sikjes waren nog wel in leven, maar draaiden de oogen akelig in het hoofd om, staken de tong wijd uit, en hunne geweldige stuiptrekkingen deden zien, dat ook zij den dood nabij waren. Ontsteld en verslagen liet de arme vrouw zich op een bos stroo neervallen, hield haar schort voor de oogen en zuchtte: ‘Ongelukkige vrouw, die ik ben, wat vang ik nu aan, en wat zal mijn harde man beginnen, als hij thuis komt!’ Maar spoedig weer vermande zij zich en voegde er in gedachten bij:

{==220==} {>>pagina-aanduiding<<}
‘Doch laat mij niet al te bitter klagen; ik heb toch altijd mijne kinderen en mijn man nog, al is hij dan ook wat lastig en hard voor mij. Hij zal zich erg boos maken, en misschien slaat hij mij wel; maar dat gaat voorbij, want hij moet toch begrijpen, dat het ongeluk niet mijne schuld is. Als de oogst komt, wil ik dubbel hard arbeiden; van den winter wil ik spinnen tot laat in den nacht, en dan zal toch licht wel eene geit zijn weerom te krijgen.’
Terwijl zij nog zoo dacht en zich zoo goed mogelijk zocht te troosten, sloeg zij hare oogen naar den grond en zag daar iets blinkends liggen. Toen zij scherper toekeek, was het een blaadje van een berkenrijs, dat flikkerde en flonkerde als zuiver goud. Zij raapte het op; 't was ook hard en zwaar als goud. Haastig sprong zij op, liep naar hare buurvrouw, de joodsche koopvrouw, liet haar zien, wat zij gevonden had, en de Jodin verklaarde, dat het klinkklaar goud was, praatte het haar af en telde er vier blanke guldens voor op tafel. Dit maakte haar overgelukkig, want zulk een schat aan geld had zij nog nooit in handen gehad. Nu werden inkoopen bij den bakker en den slager gedaan: de kinderen moesten een goeden dag hebben, en haar Steven wilde zij, als die 's avonds moe en hongerig van de reis kwam, op een gebraden schapebout onthalen. Zoo was de voormiddag voorbij gegaan. Nu eerst begreep zij, dat zij de doode geiten aan een kant moest brengen, daar zij het ongeluk zoo lang mogelijk voor haar man verbergen wou. Hoe groot was evenwel hare verbazing, toen zij in den stal kwam en daar in den voederbak een ganschen hoop gouden bladers zag liggen! Schielijk sleep zij het keukenmes en sneed daarmee de oude geit den buik open. Ja wel! daar vond zij in de maag van het oude dier een grooten klomp goud en in de keel ook nog veel gouden blaadjes; bij de jonge geitjes was dat net zoo, en de arme beestjes hadden aan de onverteerbare bladen moeten sterven.
Nu dacht zij zoo rijk als een koning te wezen en danste en huppelde als een jong meisje het heele huis door. Al spoedig echter begon de bezorgdheid bij haar op te komen, hoe zij haar schat best bergen en wegstoppen zou, dat de dieven dien niet vonden; ja zelfs voor haar man wilde zij hem geheim houden, wijl zij vreesde, dat deze door zijne vrekkigheid den zegen in onzegen kon verkeeren. Eindelijk vielen hare gedachten op den pastoor. Die, dacht zij, zal stellig wel raad weten. Zij liep terstond naar hem toe en vertelde hem trouwhartig hare ontmoeting met den berggeest, en hoe deze haar aan zoo grooten rijkdom had geholpen, en dat zij nu verlegen was, wat daarmee aan te vangen. ‘Dan weet ik goeden raad,’ sprak de pastoor na eenig nadenken; ‘weeg mij het goud toe, en dan zal ik het eerlijk voor je bewaren. Ik schrijf dan een brief in 't Latijn, en daarin zal staan, dat je broeder, die voor een jaar of wat bui-
{==221==} {>>pagina-aanduiding<<}
tenlands ging, tot grooten rijkdom gekomen en in de stad Venetië overleden is. In zijn testament heeft hij je àl zijn goed vermaakt, maar onder voorwaarde, dat de geestelijke van het kerspel het geld onder zijn beheer neme en je voogd zij, opdat gij alleen er de vruchten van zoudt trekken.’
Deze raad kwam de vrouw uitstekend goed voor. Zij beloofde den pastoor een rijk misgewaad (want wat anders wou hij niet aannemen), en nu woog hij in haar bijzijn het goud nauwkeurig af en legde dat in den kerkeschat, waarop de vrouw met een licht en vroolijk hart naar huis ging.

Laat ons nu zien, hoe het met den vrekkigen Steven ging. Zijne brave vrouw had wel een goed woord voor hem bij Rubezahl gedaan, maar deze had geantwoord: ‘Hij moet toch eens een lesje van mij hebben.’
Met eene zware vracht glaswerk in zijn korf, stapte de man uit Bohemen op het Silezische gebergte aan. Eindelijk bereikte hij de hoogte van den berg en haalde ruimer adem. Dicht aan den weg lag hier een afgezaagde denneboom en het overschot van den stam stond daarnaast steil rechtop en boven glad als een tafelblad. Terstond liet hij zijn zwaren draagkorf op dat blok afglijden, en ging zelf daar dichtbij in het hooge gras liggen. Terwijl zoo de beenen rustten, had het hoofd dubbel werk. ‘Aan deze waar hier’ - dacht hij - ‘verdien ik toch wel ruim tien gulden; dertig blanke guldens liggen al thuis in de kast, dat maakt veertig gulden. Voor de kinderen moet de vrouw zorgen; zoo houd ik het geld voor mij en koop er op de markt een flinken, krachtigen ezel voor, die voortaan mijn last zal dragen. Daar nu een ezel wel driemaal zoo veel dragen kan als ik, zal ik dan ook altijd driemaal zoo veel verdienen als tegenwoordig. Hei, dan zal dat een heel ander leventje worden! Heb ik eerst den ezel, dan zal daar spoedig een paard uit groeien, en heb ik eens een paard op stal, dan komt daar ook wel een akkertje bij, waar haver op groeit. Uit éen akker worden dan licht twee, uit twee vier, mettertijd eene hoeve, en eindelijk een flink boerengoed en dan zal Ilse ook een nieuwen rok hebben. - Op, Steven, 't begin is gemaakt; in de kist thuis en in dien korf hier steekt al de e...’
Hoei! daar liet Rubezahl zijn dwarlwind om den boomstam gieren en wierp meteen den draagkorf naar beneden, zoodat al de licht breekbare waar in duizend stukken lag. Dat was een donderslag in Stevens hart. Tegelijk vernam hij uit de verte een luid lachen, dat hem dadelijk deed vermoeden, dat de boosaardige Rubezahl hem deze poets had gespeeld, waarom hij in zijne machtelooze woede dan

{==222==} {>>pagina-aanduiding<<}
ook hevig op den berggeest begon te schimpen. ‘O jij leelijke Rubezahl!’ riep hij uit; ‘wat heb ik je gedaan, dat je mij zoo te gronde richt? Als ik je hier tusschen mijne knuisten had, 't zou leelijk met je afloopen. Je lacht nog, deugniet? Kom en draai mij den hals om, daar je mij nu toch tot een bedelaar hebt gemaakt!’
Maar Rubezahl kwam niet, en de arme Steven moest besluiten, om, wilde hij geen leegen korf naar huis dragen, de scherven op te zamelen, om er in de glashut althans nog eenige kleinigheid voor in te ruilen. In sombere gedachten daalde hij bij het gebergte neer. Onder het gaan begon hij evenwel al weer te overleggen, hoe hij de schade vergoeden en zijn handel voortzetten kon. Daar schoten hem de geiten te binnen, die zijne vrouw in den stal had. 't Is waar, dat waren de lievelingen van zijne vrouw en de kinderen, en goedwillig zou zij hem die zeker nooit afstaan; maar Steven was een sluwkop en dacht: Ge laat haar van uw ongeluk niets merken, en komt ook niet overdag in huis, maar klimt tegen middernacht door een venster, opent den stal en steelt de geiten, die ge dan stilletjes te Schmieldeberg op de markt gaat verkoopen. Voor 't geld, dat ge daarvoor krijgt, kunt ge dan nieuw glaswerk koopen, en als ge bij uwe vrouw thuis komt, veegt ge haar braaf den mantel uit en geeft haar een pak slaag, omdat zij door hare nalatigheid de dieren heeft laten stelen. Dat is 't beste, dat ik doen kan, dacht hij bij zichzelf.
Hij ging dan ook weer op weg, om zijn plan uit te voeren. Toen hij tegen den avond in de nabijheid van zijn dorp kwam, verborg hij zich in een boschje en zag vol ongeduld het uur van middernacht te gemoet, om dan zichzelf te bestelen. Met klokslag twaalf maakte hij zich klaar, klom over de lage schutting, brak een venstertje open en sloop met kloppend hart naar den geitenstal. Men kan zich echter verbeelden, hoe hij schrikte, toen hij daar alles stil, leeg en verlaten vond. Hij moest nu wel denken, dat een andere, vluggere dief hem daar al vóor was geweest. Een ongeluk komt zelden alleen, dacht hij. En ontsteld en verslagen wierp hij zich op een bos stroo neer en gaf zich daar een poosje aan allerlei treurige gedachten over.
In dien leegen donkeren stal kon de arme Steven het echter niet lang uithouden. Hij werd door onrust gejaagd en was zoo moedeloos en neergedrukt, dat hij pas waagde, aan zijn eigen deur aan te kloppen. Eindelijk deed hij dat echter toch en riep met klagende stem: ‘Lieve vrouw, word wakker en doe je man de deur open!’ Zoodra Ilse zijne stem vernam, sprong zij haastig op, liep heen, schoof den grendel af en omhelsde haar man met hartelijke blijdschap. Steven echter beantwoordde deze teederheid niet, maar was zwijgend en koel, zette zijn korf af en wierp zich zuchtend op de bank neer.
‘Man, Steven, beste Steven! Wat scheelt er aan?’ vroeg Ilse

{==223==} {>>pagina-aanduiding<<}
ontsteld. ‘Gij zijt zoo bleek en ontdaan; wat is je overgekomen?’ Hij antwoordde eerst met kreunen en brommen; maar toch kreeg de vrouw de oorzaak van zijn verdriet spoedig genoeg te weten, en kwam hij al zuchtend en klagend voor het hem overgekomen ongeluk uit. Toen de goede vrouw vernam, dat Rubezahl hem zoo deerlijk beet had genomen, begreep zij dadelijk de goede bedoeling van den geest en kon onmogelijk het lachen laten. Zoo te lachen had zij op een anderen tijd niet moeten wagen, want Steven zou het haar leelijk betaald hebben gezet; maar nu was hij zelf zoo bedrukt en verlegen, dat hij er niet eens op lette. Zonder de oogen op te slaan en op bedroefden toon vroeg hij haar eindelijk, hoe het met de geiten was en waar die gebleven waren. Zijne getrouwe huisvrouw kon hier dadelijk wel uit merken, dat haar oude grompot al zoo wat overal had rondgesnuffeld. ‘Och, wat kunnen je mijn geiten schelen?’ zei ze; ‘ge hebt nog niet eens naar de kinders gevraagd. Dat vee loopt goed en wel buiten op de weide. En nu, lieve man, moet ge niet langer zoo zwart kijken. Vergeet, wat Rubezahl je aangedaan heeft, en breek daar niet verder je hoofd mee. Wie weet, of dat niet op ons geluk uitloopt en of hij of een ander ons daarvoor niet rijke vergoeding heeft toegedacht.’ - ‘Daar zult ge lang op wachten moeten,’ zei de man, nog altijd verdrietig. - ‘Ei, kom, hou maar moed, Steven,’ antwoordde de vrouw. ‘Hebt gij geen glaswerk en ik geen geiten meer, zoo hebben we toch vier gezonde kinders en vier gezonde armen, die ons voeden kunnen, en is dat niet rijkdom genoeg?’ - ‘Och lieve hemeltje!’ riep de bedrukte man; ‘zijn de geiten weg, gooi dan ook de kinderen maar in 't water, want hun den kost geven kan ik niet meer.’
‘Nu, dan kan ik dat,’ zei vrouw Ilse.
Bij deze woorden trad de pastoor binnen. Buiten voor de deur staande, had hij het gansche gesprek mee aangehoord, en nu begon hij Steven eens duchtig de les te lezen en eene preek te houden, die tot tekst had: ‘De geldgierigheid is de wortel van alle kwaad.’ Vervolgens, toen hij hem dat goed duidelijk onder het verstand had gebracht, deelde hij hem ook het nieuws van de rijke erfenis der vrouw mee, haalde den brief voor den dag en vertelde hem daaruit, dat hij mee van het geld gebruik mocht maken, voor zoo ver zijne vrouw dat goed vond, en onder voorwaarde, dat hij haar en de kinderen voortaan beter behandelde, dan hij tot hiertoe altijd gedaan had.
Steven stond daar als een steenen beeld. Zoodra hij weer wat tot zichzelf was gekomen, viel hij zijne brave vrouw om den hals en zoende haar, dat het klapte. Hij werd van nu af aan een braaf echtgenoot, een liefderijk huisvader en heeft later wezenlijk het boerengoed gekregen, waarvan hij vroeger wel vaak gedroomd had.




{==224==} {>>pagina-aanduiding<<}


{== afbeelding 
	
==} {>>afbeelding<<}
    


Snuggere lui.

Toen na den ongelukkigen brand van Schilda de meeste bewoners zich naar alle winden verstrooid hadden, bleven - naar verteld wordt - toch nog enkelen achter, die het stadje zoo goed mogelijk weer opbouwden en dat ook weer den naam van Schilda gaven. Nadat zoo het plaatsje kant en klaar was en 't eene huis naast het ander stond, keken door de ramen der nieuwe huizen nog altijd de oude Schildburgers uit en leek alles weer net als het vroeger altijd geweest was. Daarbij legden de jongen zich ook weer druk op het aanleeren van de wijsheid der ouden toe, en zoo is door hen de wereld nog menig hisstorietje rijker geworden.
Niet ver van Schilda stroomde een water voorbij, aan welks rivier eene zware noteboom stond. Een tak van dien boom was naar éen kant diep naar beneden gezakt, zoo dat hij met zijne uiteinde bijna het water aanraakte. Toen de Schildburgers dit zagen, meenden zij in hunne onnoozelheid, dat de boom ergens over aan het treuren

{==225==} {>>pagina-aanduiding<<}
was. Dus gingen zij dadelijk eene raadsvergadering houden, om te overleggen, hoe dit best te verhelpen zou zijn. De burgemeester begreep echter de zaak beter en sprak: ‘Och, jij dom volk, wat praat jij van verdriet en treurigheid! Ziet ge dan niet, dat de boom op eene dorre plaats staat en zich daarom tot het water neerbuigt? Geeft hem gauw wat te drinken, en dat zal hem wel weer opfleuren.’ - ‘Zóo zal 't wel wezen,’ riepen de Schildburgers; ‘dus moeten we barmhartigheid gebruiken en den boom te drinken geven.’ Zij sloegen nu een lang, dik touw boven om de takken, gingen aan den overkant van het water staan en trokken hem naar beneden, opdat hij zich zat zou kunnen drinken. Dit was hun echter nog niet genoeg: in hunne overgroote barmhartigheid wilden zij, dat hij al zijne takken indoopen zou. Daarom moest een in den boom klimmen en al de takken neerdrukken. Toen echter de man boven was, brak aan den overkant het touw, de boom sprong in de hoogte en een sterke tak sloeg den man boven het hoofd af. Het hoofd plofte in het water, maar het lichaam tuimelde op het droge neer en was zonder kop.
Dat deed de Schildburgers geweldig schrikken, en verbaasd vroegen zij elkaar, of hun kameraad dan wel een hoofd had gehad, toen hij in den boom was geklommen. Dit wist niemand evenwel met zekerheid te zeggen. Eindelijk verklaarde de burgemeester, wel zoo goed als zeker te weten, dat hij geen hoofd had gehad; want hij had hem drie- of viermaal wat toegeroepen en maar volstrekt geen antwoord gekregen. Derhalve moest hij geen ooren gehad hebben en dus ook geen kop. Evenwel wou hij daar toch nog geen eed op doen. Daarom ried hij, iemand naar huis te zenden en aan zijne vrouw te laten vragen, of haar man dien morgen bij zijn weggaan zijn hoofd nog gehad had, al of niet. - Dit werd gedaan. De vrouw liet weerom zeggen, dat zij het zoo waarlijk niet wist; alleen zoo veel wist zij, dat hij Zaterdagavond zijn hoofd nog gehad had, want toen had zij hem gekamd en gewasschen, maar later had zij niet meer zoo bijzonder op hem gelet. ‘Wilt ge 't echter precies weten,’ zei ze, ‘kijkt dan in zijn ouden hoed, die daar aan den wand hangt; steekt de kop daar niet in, dan heeft hij hem meegenomen of op eene andere plaats neergelegd.’ - De Schildburgers doorzochten den hoed, maar vonden niets, en niemand in de geheele gemeente wist dus te zeggen, wat de doode man met zijn hoofd had uitgevoerd.

Te Busum aan de zee moeten ook heel snuggere lui wonen. Eens gingen negen Busummers baden en zwommen en duikelden als eenden. Op eens richtte zich de voorman in het water op en riep:

{==226==} {>>pagina-aanduiding<<}
‘Jongens, ik moet toch eens tellen, of we nog allen bij mekaar zijn.’ Nu telde hij: ‘Een, twee, drie, vier, vijf, zes, zeven, acht - ik ben ik - jongens, dan moet er éen verdronken zijn.’ - ‘Stil, laat mij eens tellen,’ riep een ander, en telde weer op dezelfde manier. ‘O wee, o wee! Een van ons moet verdronken zijn!’ zeiden zij, en allen zwommen met een bedrukt hart naar den oever. Daar kwam een vreemdeling voorbij, en dien klaagden zij hun nood. De vreemde schudde het hoofd en zei: ‘Gaat allen op den buik liggen en steekt de neuzen in het zand; als ge dan weer opgestaan zijt, wil ik de gaten tellen.’ Dit deden zij, en hoezee! er waren negen gaten in het zand en geen een was dus verdronken. -
Een ander maal wilden de Busummers eene kerk bouwen. Toen zij met het timmerhout bij de stadspoort kwamen, konden zij daar niet door rijden, want ze hadden de boomen overdwars gelegd. Daar stonden zij dan nu bij de poort en overlegden, wat ze doen moesten, maar wisten volstrekt geen raad. Eindelijk zagen zij een musch over hunne hoofden heen vliegen, die aan 't nestbouwen was en een stroohalm in de lengte in den bek had. Terstond deden de Busummers nu ook zoo, en toen lukte het.

Diezelfde Busummers vreesden eens, dat de haringen vroeg of laat wel eens in den kop konden krijgen, niet meer naar het strand te komen of den visschers in het net te loopen; dan zouden zij zoo razend duur worden, dat geen mensch ze meer met geld betalen kon, waarom het dus wel goed zou zijn, dat men daar tijdig op bedacht was en bij voorbaat een vijver met haringen vulde. Dat deden zij dan ook; zij gooiden heele tonnen vol haringen in een grooten vijver en hoopten, dat die over een jaar wel een talrijk broedsel zouden krijgen. Daarin hadden zij zich evenwel vergist; toen men den vijver droog liet loopen, was daar geen haring, maar alleen éen groote aal in. ‘Dat is de haringeter; die moet sterven!’ riepen de Busummers. - ‘Neen, wij willen hem opeten, zoo als hij onze haring heeft opgegeten,’ stelde een ander voor. - ‘Dat is niet straf genoeg,’ schreeuwde een derde, die zich wel eens gebrand had; ‘verbrandt hem! verbrandt hem!’ - ‘Neen,’ riep een vierde, die eens bijna verdronken was, ‘branden is erg, maar verdrinken nog veel erger. Wij willen hem in de gracht gooien en laten verdrinken.’ - Dit laatste vonden allen goed. Toen nu de aal in het water zich vroolijk kromde en kronkelde, riep hij, die den raad gegeven had: ‘Kijk, kijk, hoe hij krimpt van pijn! Ja, ik wist wel, er is geen erger dood dan verdrinken.’ - ‘Maar,’ riep een ander, die zich zelf voor nog wijzer hield; ‘van dorst sterven was toch nog erger geweest.’

{==227==} {>>pagina-aanduiding<<}


{== afbeelding 
	
==} {>>afbeelding<<}
    

Er was 'ereis een klein meisje, en dat leefde blij en gelukkig, tot het op eens hare lieve, lieve moeder verloor

{==228==} {>>pagina-aanduiding<<}
en eene nieuwe moeder kreeg, die twee dochters mee in huis bracht. Die dochters waren mooi en blank van aangezicht, maar leelijk en zwart van hart. Nu begon een booze tijd voor het arme kind, want de nieuwe moeder mocht het meisje niet lijden, behandelde het slecht en gaf het zwaar werk te doen. De mooie kleeren, die het van den vader gekregen had, moest het afleggen en daarvoor een grof pakje en lompe klompen aantrekken. Het moest vroeg opstaan, water halen, vuur aanleggen, koken, wasschen en schrobben, en als het soms eens in de kamer kwam, werd het met schimpen en schelden spoedig weer naar de keuken gejaagd. Het mocht ook niet eens in een bedje slapen, maar moest buiten bij den haard op de harde plaat gaan liggen. Daarbij plaagden en bespotten de zusters, die in fluweel en zijde gingen en nooit een vinger uitstaken, haar op allerlei manier. Zoo strooiden zij bij voorbeeld al de erwten, die zij gedopt had, in de asch, en zij moest die daar dan met veel moeite weer uit opzoeken. En omdat de arme meid altijd zoo bestoven en vol asch was, gaven zij haar ook nog den leelijken spotnaam van Asschepoester.
Op een dag moest de vader op reis gaan en vroeg aan zijne dochters, wat hij haar meebrengen zou. Toen verlangde de eene mooie kleeren, de andere kostbaarheden en ringen van goud en edelgesteente; maar Asschepoester zei: ‘Och lieve vader, breek voor mij 't eerste het beste groene takje af, dat u op de terugreis tegen uw hoed stoot.’ De vader trok weg. Bij zijne terugkomst bracht hij aan de meisjes mee, wat zij gewenscht hadden: voor de stiefdochters mooie kleeren, goud, parels en edelgesteenten, maar voor Asschepoester een klein groen hazelaarstakje. Het kind dankte den vader en plantte het rijsje op het graf van hare moeder en weende en besproeide het met vele tranen; daarvan groeide het rijsje en werd spoedig een aardig boompje. En Asschepoester ging dagelijks naar moeders graf, en zoo vaak zij daar heen kwam, vloog een wit vogeltje op den boom, dat meelijdig op haar neerzag en 't arme meisje troostte.
Na eenigen tijd werden al de jonkvrouwen in het land, die schoon waren, in het paleis des konings genoodigd; want de koning had een feest aangelegd, dat drie dagen duurde, opdat zijn zoon eene bruid zou kunnen kiezen. Nu schikten de twee stiefzusters zich allerkostelijkst op, en Asschepoester moest haar in alles behulpzaam zijn en de haren kammen en mooie krullen vlechten. Zij zelve was ook dolgraag mee op het feest geweest, en met tranen in de oogen vroeg zij hare stiefmoeder, of zij mee gaan mocht. Die echter lachte spottend en riep: ‘Een Asschepoestertje en ten dans gaan! dat zou me wat moois wezen. Je hebt geen kleeren en geen schoenen; we moesten ons immers over je schamen.’ Daar echter Asschepoester niet ophield te bidden, zei de stiefmoeder eindelijk: ‘Nu goed, als

{==229==} {>>pagina-aanduiding<<}
je dezen schotel vol erwten binnen twee uren weer uit de asch opzoekt, kun je mee gaan.’ Asschepoester liep nu dadelijk naar de keuken, stiet het venster open en riep:

‘Och vogels, lieve vogels mijn, 
Wilt nu mijn trouwe helpers zijn! 
De goeden in het potje, 
De slechten in je strotje.’ 


Nu kwamen eerst het witte vogeltje van den hazelaarsstruik met twee witte duifjes, en eindelijk al de vogels onder den hemel aanvliegen, en die pikten zoo vlug, dat zij nog voordat een uur om was, al de erwten hadden opgezocht. Toen nu echter het meisje den schotel naar de stiefmoeder bracht, en al blij was, dat zij nu ook naar 's konings paleis zou gaan, sprak deze: ‘Jij dom ding, hoe kun je zoo wat in je hoofd krijgen?’ En toen nu Asschepoester schreide en niet ophield te schreien, nam de stiefmoeder twee schotels vol erwten, schudde die in de asch, en zeide: ‘Als je deze erwten in éen uur uit de asch kunt opzoeken, zul je mee gaan.’ Nu liep Asschepoester weer naar de keuken, opende het raam en riep:

‘Och vogels, lieve vogels mijn, 
Wilt nu mijn trouwe helpers zijn! 
De goeden in het potje, 
De slechten in je strotje.’ 


En weer kwamen het witte vogeltje uit den hazelaarsstruik en twee witte duifjes en alle vogeltjes onder den hemel, en ging 't weer pik! pik! pik! en voor dat een half uur om was, droeg het meisje de beide gevulde schotels naar de stiefmoeder. Die echter zei: ‘Dat helpt je toch niet. Je blijft thuis en doet hier je werk.’ En ofschoon Asschepoester nu weer bitter bedroefd was, keerde de stiefmoeder haar toch den rug toe en ging met hare trotsche dochters heen.
Nu was Asschepoester geheel alleen en werd nog treuriger, waarom zij naar het graf van hare moeder liep. Daar zat het vogeltje op den boom, dat zong en vroeg:

‘Mijn lieve kind, 
Zeg op gezwind: 
Wat je van mij graag zoudt ontvangen, 
En ik zal doen naar je verlangen.’ 


En Asschepoester pakte het boompje en zeide:

‘Boompje, schud je dan en strooi 
Op mij kleeren, nieuw en mooi.’ 


En pas had het meisje dat gezeid, of ze was ook opgeschikt met een allerkostelijkst mooi kleed en droeg prachtige sieraden van goud

{==230==} {>>pagina-aanduiding<<}
en parels aan den hals en aan de armen. Hiermee ging ze dan nu ook naar het paleis van den koning, en niemand kende haar, zelfs hare stiefmoeder en de zusters ook niet, die allen meenden, dat zij eene vreemde koningsdochter moest zijn. En de koningszoon danste ook alleen met haar en liet hare hand haast geen ommezien los; als een ander kwam en met Asschepoestertje dansen wilde, dan zei hij: ‘Hei, hei wat! Dit is mijne danseres.’
Toen echter de dans was afgeloopen en het meisje naar huis ging, wou de koningszoon haar begeleiden, daar hij dolgraag weten wilde, waar zij woonde en van welke familie zij was; maar Asschepoester was zoo spoedig weg, dat de koningszoon volstrekt niet wist, waar zij gebleven was. Vervolgens hing zij schielijk hare kleeren en sieraden weer aan het hazelaarsboompje, en toen de stiefmoeder en de zusters naar huis kwamen, zat zij al weer in haar oude grove pakje in de keuken en had al haar werk gedaan.
Den volgenden dag gingen de moeder en de zusters weer naar het bal en moest Asschepoester thuis blijven. Zij liep nu echter weer naar het boompje, en toen het vogeltje zong:

‘Mijn lieve kind, 
Zeg op gezwind: 
Wat je van mij graag zoudt ontvangen, 
En ik zal doen naar je verlangen,’ 


toen riep zij:

‘Boompje, schud je dan en strooi 
Op mij kleeren, nieuw en mooi.’ 


En pas had zij dit gezeid, of het vogeltje wierp haar een nog rijker kleed en nog veel kostelijker sieraden dan gisteren toe. Hiermee schikte Asschepoester zich op en ging weer ten dans in het koninklijk paleis. Zij was echter de schoonste van allen, en niemand kende haar, zelfs de stiefmoeder en de zusters niet, zoo allerprachtigst was zij uitgedost. En de prins danste weer geheel alleen met haar en liet hare hand niet los, zoodat geen ander met haar dansen kon. Toen echter de dans voorbij was en Asschepoester naar huis ging, wilde de prins haar weer begeleiden; maar het meisje ontsnapte hem ook ditmaal, zoodat hij niet wist, waar het gebleven was. Asschepoester was echter haastig naar haar boompje geloopen, had daar kleeren en kostbaarheden neergelegd, en toen de stiefmoeder met de zusters naar huis kwam, had zij haar oude grove pakje aan en was alle werk gedaan.
Nu kwam de derde dag. Zoodra de moeder en de zusters weer naar het bal waren gegaan, liep Asschepoester weer naar haar boompje, en toen het vogeltje zong:

{==231==} {>>pagina-aanduiding<<}


‘Mijn lieve kind, 
Zeg op gezwind: 
Wat je van mij graag zoudt ontvangen, 
En ik zal doen naar je verlangen,’ 


toen antwoordde zij:

‘Boompje, schud je dan en strooi 
Op mij kleeren nieuw en mooi.’ 


Nu wierp het boompje een allerprachtigst en schitterendst kleed neer, zooals zij er nog geen gehad had, want het was heel van zware zijde en echt fluweel. De ringen en kettingen flonkerden van paarlen en diamanten, en de schoentjes waren van 't zuiverst goud. Toen Asschepoester nu in zulke pracht en zulke schoonheid op het bal kwam, wisten allen niet, wat zij van verwondering zeggen zouden. De koningszoon had echter al op haar gewacht, ging haar tegemoet, danste weer geheel alleen met haar en liet hare hand niet los. Toen eindelijk de dans ten einde was en Asschepoester weer schielijk wegvluchten wilde, verloor zij op de trap een gouden schoen, en de prins raapte dien op. Den volgenden morgen zond hij zijne boden door het land, die moesten den schoen vertoonen en uitroepen: ‘Alleen de jonkvrouw, aan wier voet deze kleine schoen past, zal des prinsen gemalin worden.’
Zoodra de stiefmoeder dit hoorde, ging zij met hare oudste dochter naar des konings paleis; want zij meende, dat deze de jonge koningin moest worden, omdat zij zulke mooie voeten had. Toen echter de oudste met den schoen in de kamer ging, om hem aan te passen, wou de groote toon er niet in. Nu zeide de moeder, die daarbij stond: ‘Hier heb je een mes; snijd hem af; als ge koningin zijt, behoef je niet meer te voet te gaan.’ Dat deed het meisje, ofschoon het haar erg pijn deed, en nu ging de voet er in. Toen de koningszoon nu zag, dat de schoen zoo goed paste, wilde hij de oudste tot gemalin nemen. Op dat oogenblik pikte echter het witte vogeltje buiten aan het venster en zong:

‘Wie-de-wiet! 
Vergis je niet, 
Vergis je niet. 
In dat schoentje is bloed, in dat schoentje is bloed: 
Dat is de valsche, die is niet goed.’ 


Nu zag de prins het bloed in het schoentje en wees de oudste de deur uit. De moeder haalde hierop hare jongste dochter, en deze ging ook met het schoentje in de kamer, om dat aan te passen. Toen dat ook niet aan wou, gaf de moeder, die daarbij stond, haar een mes en zei: ‘Snij er een stuk van af; als ge koningin zijt, behoeft ge niet te voet te gaan.’ Dat deed het meisje, ofschoon het haar erg

{==232==} {>>pagina-aanduiding<<}
pijn deed; zij wrong den voet in het schoentje en ging toen naar den koningszoon. Toen deze zag, hoe de schoen zoo goed paste, wilde hij de tweede tot gemalin nemen. Daar kwam echter het vogeltje weer aan het raam, dat pikte en zong:

‘Wie-de-wiet! 
Vergis je niet, 
Vergis je niet. 
In dat schoentje is bloed, in dat schoentje is bloed; 
Dat is de valsche, die is niet goed.’ 


Nu zag de koningszoon het bloed, dat door de kous kwam, en wees haar ook de deur uit. Maar tot de moeder zei hij: ‘Hebt gij niet nog eene andere dochter?’ Die wou daar eerst niet voor uitkomen, maar ten laatste moest zij toch antwoorden. Toen zeide zij: ‘Thuis is nog Asschepoester, een klein, morsig ding; die kan onmogelijk de bruid zijn, want zij is heelemaal niet op het bal geweest.’
De koningszoon zond echter heen en liet Asschepoester halen. Toen zij gebracht werd, neeg zij driemaal voor den koningszoon, maar liet zich niet in het aangezicht zien. Daarop zette zij zich neer, om het schoentje aan te trekken, en zie, dat paste aan haar voetje, alsof het er voor gemaakt was, en zat als aangegoten.
En toen zij opstond en de prins haar aangezicht zag, herkende hij haar en sprak: ‘Dat is mijne lieve bruid.’ Het vogeltje aan 't venster echter zong:

‘Wie-de-wie-de-wiet! 
Uit is 't verdriet. 
In dat schoentje is geen bloed, 
In dat schoentje is geen bloed, 
Dat is de rechte, die is goed.’ 


Nu nam de koningszoon haar als zijne lieve gemalin in den arm en kuste haar, en de bruiloft werd met groote pracht en staatsie gevierd.
Daarop kwamen ook de stiefmoeder en de booze zusters en wilden de jonge koningin van allerlei moois voorpraten. Toen echter het jonge paar naar de kerk reed en de oudste zuster aan de rechter en de jongste aan de linker zijde ging, kwamen de twee witte duifjes aanvliegen en pikten de beide booze meisjes de oogen uit, zoodat zij voor haren nijd en hare boosheid haar leven lang door blindheid gestraft waren.




{==233==} {>>pagina-aanduiding<<}


{== afbeelding 
	
==} {>>afbeelding<<}
    


Vrouw Holle.

In Munsterland woonde eene vrouw, die twee dochters had, van wie de eene mooi en flink, maar de andere leelijk en lui was. Omdat die hare eigene dochter was, had zij echter met de leelijke en luie geducht veel op, en de andere moest alle werk doen en in huis zoowat voor Asschepoester spelen. Het arme meisje moest dag aan dag buiten de deur bij den put zitten en daar spinnen, dat het bloed haar de vingers uitsprong. Nu gebeurde het zoo eens, dat haar spoeltje geheel bebloed was; en toen zij zich daarmee over den put wilde neerbuigen, om het af te wasschen, glipte het haar uit de hand en viel in de diepte neer. Zij begon te schreien, liep naar de stiefmoeder en vertelde haar het ongeluk; maar deze begon nu te schimpen en te schelden en was onbarmhartig genoeg, om te zeggen: ‘Heb je 't spoeltje naar beneden laten vallen, toe gauw, haal het dan ook weer op.’ Nu ging het meisje weer naar den put en wist

{==234==} {>>pagina-aanduiding<<}
niet, wat te beginnen, tot zij eindelijk van angst en benauwdheid in den put neersprong, om het spoeltje weerom te halen. Zij dacht eerst, dat zij verdrinken zou, en werd flauw, maar toen zij weer bij hare zinnen kwam, lag zij op eene groene weide, waarop de zon vroolijk scheen en wel honderd duizend bonte bloemen stonden. Op die weide wandelde zij voort en kwam aan een bakoven, die vol brood zat; maar het brood riep: ‘Och, haal me er uit, haal me er uit, of anders verbrand ik.’ Toen trad zij haastig toe en haalde al het brood uit den oven. Hierop ging zij verder en kwam aan een boom, die vol appels hing en haar toeriep: ‘Och, schud me, schud me, want al mijne appels zijn rijp en gaan anders verrotten.’ Toen schudde zij den boom, dat de appels als regen neervielen en er geen meer aan bleef zitten. Vervolgens ging zij weer verder. Eindelijk kwam zij aan een klein huis; daar keek een oud vrouwtje het raam uit, maar omdat dat zulke groote tanden had, werd zij bang en wou gaan loopen. De oude vrouw echter riep haar na: ‘Wees niet bang, lief kind, blijf bij mij; als je al 't werk in huis ordentelijk doen wilt, zul je het goed bij me hebben. Maar ge moet vooral zorgen, dat ge mijn bed goed opmaakt en terdeeg schudt, dat de veeren er uitvliegen; dan sneeuwt het in de wereld, want ik ben vrouw Holle.’ Daar de oude haar nu zoo vriendelijk toesprak, werd het meisje gerust en bleef bij haar in dienst. Het bezorgde ook alles tot hare groote tevredenheid en spaarde bij het opschudden van het bed hare armen niet. Daarvoor had het dan ook een stil, rustig leven, hoorde nooit een hard woord en kreeg goed eten en drinken in overvloed.
Toen de kleine nu evenwel eene poos bij vrouw Holle geweest was, werd zij in haar harte bedroefd, en ofschoon zij het hier honderdmaal beter dan thuis had, begon zij toch erg weer daar naar toe te verlangen. En eindelijk zei zij dan ook tot de oude vrouw: ‘Ik heb wensch naar huis gekregen, en al gaat het mij hier ook nog zoo goed, langer blijven kan ik toch niet.’ Vrouw Holle zeide: ‘Het bevalt me, dat je naar huis verlangt, en omdat ge mij zoo trouw gediend heb, wil ik zelf je weer naar boven brengen.’ Zij nam haar hierop bij de hand en bracht haar voor eene gouden poort. Die poort werd open gedaan, en juist toen het meisje daaronder stond, viel een dichte goudregen, en al dat goud bleef aan haar hangen, zoodat zij er heelemaal mee overdekt was. ‘Dat moet gij hebben, omdat gij zoo braaf en vlijtig zijt geweest,’ sprak vrouw Holle en gaf haar ook het spoeltje, dat in den put gevallen was, weerom. Hierop werd de poort gesloten, en 't meisje was weer boven op de wereld, niet ver van haar moeders huis, waar de haan op het dak zat en kraaide:

{==235==} {>>pagina-aanduiding<<}


Kuuk-le-ku, wie zie ik daar? 
De goede juffer is 't, zoo waar; 
Armoedig is zij heengegaan, 
Nu komt zij weer met goud belaan.’ 


Nu ging het meisje bij hare moeder binnen, en omdat zij met zoo veel goud kwam, werd zij ook vriendelijk opgenomen.
Toen de moeder hoorde, hoe zij aan dien rijkdom gekomen was, wilde zij aan de andere leelijke en luie dochter ook graag hetzelfde geluk bezorgen. Die moest dus ook bij den put gaan zitten spinnen, en om haar spoeltje bebloed te krijgen, prikte zij zich in den vinger en schramde zich de hand aan de doornheg. Hierop gooide zij het spoeltje in den put en sprong zelf achterna. - Zij kwam, als de eerste, op de mooie weide te recht en ging langs hetzelfde pad verder. Toen zij bij den bakoven kwam, riep het brood weer: ‘Haal me er uit! Haal me er uit, of anders verbrand ik;’ maar de luie antwoordde: ‘Neen, 'k heb geen lust om mij vuil te maken,’ en zij ging verder. Spoedig kwam zij bij den appelboom, die riep: ‘Schud me, schud me, want al mijn appels zijn rijp en gaan anders verrotten;’ maar zij antwoordde: 'k Wou nog liever! Dan kon mij licht een op het hoofd vallen,’ en zij ging verder. Toen zij voor het huis van vrouw Holle kwam, was zij niet bang, omdat zij van hare groote tanden al gehoord had, en ze verhuurde zich dadelijk als meid. Op den eersten dag deed zij goed haar best, was vlijtig, en deed, wat vrouw Holle haar zei, want ze dacht aan het vele goud, lat vrouw Holle haar schenken zou. Op den tweeden dag begon zij echter al te luieren; op den derden nog meer; toen was zij, bijna niet uit haar bed te krijgen en schudde ook vrouw Holle's bed niet zoo, dat de veeren er uitvlogen. Dit begon vrouw Holle gauw te vervelen en zij zeide aan de luie den dienst op. Die was daar heel goed mee in haar schik en dacht, dat nu de goudregen zou komen. Vrouw Holle bracht haar ook naar de poort; maar toen zij daaronder stond, werd in plaats van goud eene groote ketel met pik over haar uitgegoten.
‘Dat is tot belooning voor je diensten,’ riep vrouw Holle en sloot de deur toe. Zoo kwam de luie van onder tot boven bepikt weer thuis, en toen de haan op het dak haar zag aankomen, kraaide hij:

‘Kuuk-le-ku, wie zie ik daar? 
De booze juffer is 't, zoo waar, 
Heen ging ze, heel mooi opgeschikt, 
Ze komt weerom zwart en bepikt.’ 


En dat pik bleef haar heele leven lang aan haar hangen.




{==236==} {>>pagina-aanduiding<<}

Munchhausen.

Zeker geen mensch op de wereld heeft zulke wonderbaarlijke dingen ondervonden en gedaan, als mijnheer de baron van Munchhausen. Schoon zijne merkwaardige reisontmoetingen en velerlei reis- en jachtavonturen soms al wat raar klinken, zoo heeft hij ze toch zelf verteld en verzekerd, dat ze letterlijk waar zijn; buitendien heb ik ze al als kind van mijn grootvader gehoord en later zelfs in een boek gelezen, zoodat aan de waarheid wel niet te twijfelen is. Wie ze echter toch nog niet wil gelooven, goed - laat hem zijn gang gaan, en ik voor mij wil mij daar niet boos over maken.
De baron vertelt eerst van zijne merkwaardige verre reizen, dan van zijne wonderbaarlijke jachten, ten derde allerlei vreemde en snaaksche stukjes uit vredes- en oorlogstijd, en eindelijk van zijne roemvolle terugreis naar Duitschland, dat zijn vaderland is.

I. Baron van Munchhausens reis naar Rusland.

Ik ondernam mijne reis naar Rusland midden in den winter en dat wel te paard, omdat ik geloofde, dat ik in de noordelijke streken, die juist niet bijzonder op goede wegen en gemakkelijke reisgelegenheid kunnen roemen, op die manier het best overweg komen zou. Op mijn paard kon ik staat maken, dat wist ik, want ik had daar al dikwijls de ondervinding van gehad.
Eens had ik den geheelen dag in den zadel gezeten, toen de avond mij overviel, zonder dat van een dorp of eene bewoonde plaats iets te hooren of te zien was. Het geheele land lag onder de sneeuw, ik wist van weg noch steg meer, en daar het rijden mij begon te vervelen, steeg ik af en bond mijn paard aan een spitsen paal vast, die uit de sneeuw opstak. Tot mijne zekerheid nam ik mijne pistolen onder den arm, legde mij nevens mijn paard op de sneeuw neer en hield een gezond slaapje, zoodat ik eerst wakker werd, toen het al helderlichte dag was. Wat keek ik nu echter vreemd op, toen ik midden in een dorp op het kerkhof lag! En waar was mijn paard gebleven? Ik zocht en ik zocht - daar hoorde het ik op eens boven mij hinniken en snuiven. Toen ik opkeek, zag ik, dat het boven aan de spits van den kerktoren was gebonden en daaraan hing te trappen en te spartelen. Nu werd mij alles helder. Het geheele dorp had 's avonds diep onder de sneeuw gelegen; in den nacht was zware dooi gevolgd, de sneeuw was zoetjes aan weggesmolten en ik zelf zoetjes naar beneden gezakt. Wat ik echter in den donker voor een paal had gehouden, was het kruis op den kerktoren geweest.
Zonder mij lang te bedenken, nam ik mijn pistool, schoot naar

{==237==} {>>pagina-aanduiding<<}


{== afbeelding 
	
Goeverneur, Sprookjes.


Nijmegen, AE. Timmerman.


Munchhausen.
==} {>>afbeelding<<}
    


{==238==} {>>pagina-aanduiding<<}
den teugel en, daar ik een goed schutter ben, raakte ik zoo goed, dat die stuk scheurde en mijn paardje gelukkig naar beneden kwam. Ik sprong hierop in den zadel, vervolgde mijne reis en kwam geluk-gelukkig en behouden over de grens naar Rusland.
In Rusland is het mode, met sleden te reizen. Dus schafte ik mij dan ook eene kleine, stevige trekslee aan en draafde welgemoed op Petersburg aan. - Nu weet ik niet recht meer, of 't in Esthland of Ingermanland was, alleen zoo veel weet ik nog zeker, dat ik mij midden in een groot, dicht bosch bevond, toen ik een schrikbarenden wolf met al de snelheid, die slechts de vratigheid van den vreeselijksten winterhonger verleenen kan, van achteren op mij aan zag komen. Hij haalde mij spoedig in, en er was geen mogelijkheid, om hem te ontkomen. Schielijk wierp ik mij languit in mijne slee neer en gaf mij en het paard aan ons noodlot over. En wat gebeurde? De wolf stoorde zich aan mijn eigen persoontje in 't minst of geringst niet, sprong over mij heen, viel woedend op het paard aan, en beet met éen hap het geheele achterdeel van het arme dier af, dat nu van schrik en pijn nog maar te harder begon te loopen. Daar ik er nu zoo heelhuids was afgekomen, stak ik voorzichtig het hoofd op en bemerkte tot mijne overgroote verbazing, dat de wolf bijna geheel in het lichaam van het paard was gedrongen. Dit oogenblik nam ik waar, en ik begon hem met mijne zweep ongenadig op het jak te geven. De wolf, door deze onverwachte afranseling geweldig verschrikt, wrong zich met alle macht en geweld vooruit, de huid van mijn paard viel bij lappen en flarden op den grond neer, en zie daar, in zijne plaats had ik nu den wolf in het tuig. Nu gebruikte ik onophoudelijk de zweep, de wolf draafde door, dat het een lust was, en binnen korten tijd kwamen wij in vollen galop gezond en wel in Petersburg aan. Dat hadden wij beiden - de wolf en ik - zeker niet gedacht; en 't is natuurlijk, dat alle toeschouwers ons bij onze aankomst met verbaasde oogen aankeken.


II. Eenige wonderbaarlijke jachtavonturen van den baron.

Ik was eerst voornemens, in Rusland krijgsdienst te nemen, doch het duurde nog al vrij lang, voordat ik bij de armee eene aanstelling kon krijgen, zoodat ik wel naar middelen moest omzien om mij op aangename wijze den tijd te korten. Daar ik van vroeg al eene bijzondere liefhebberij voor de jacht heb gehad en Rusland mij tot die edele uitspanning overvloedig gelegenheid aanbood, ben ik dan ook in staat, mijne geëerde toehoorders eenige hoogst opmerkelijke en onderhoudende jachthistories mee te deelen.
Eens was ik uit jagen gegaan, toen ik op een klein meer ver-
{==239==} {>>pagina-aanduiding<<}
scheiden dozijnen wilde eenden bemerkte, die echter ieder op haar eentje en zoo ver van elkaar zwommen, dat ik met een schot onmogelijk meer dan éene eenige raken kon; maar toch had ik dolgraag al de eenden gehad, om er dien avond eenige vrienden en goede kennissen op te onthalen. Daar viel mij in, dat ik van mijn ontbijt nog een stuk ham in mijne weitasch had. Terstond bond ik dat aan het eind van een sterk bindgaren, dat ik ook bij mij droeg, verborg mij aan den oever tusschen het riet en wierp het stuk spek uit. In een ommezien kwam de naaste eend toezwemmen en slokte den hap op. Nu gleed echter het vette spek aan de lijn oogenblikkelijk

{== afbeelding 
	
Op den kanonkogel.
==} {>>afbeelding<<}
    

door de maag en de darmen en ging onverduwd verder. Zoo verslond dat ook de naastvolgende eend en weer de naaste; kortom, de brok deed de reis door de maag van al de eenden, geen een uitgezonderd, en bleef toch vast aan het bindgaren zitten. Zoo zaten dan al de eenden, als kralen aan een snoer, daaraan geregen. Ik trok het geheele zoodje aan land, sloeg mij de lijn een half dozijn malen om hals en schouders, en kuierde met mijn buit op huis aan. - Mijne woning lag nu echter nog wel een goed uur ver, zoodat de last van de eenden mij vrij wat zwaar begon te vallen. Reeds speet het mij half en half, dat ik er zoo'n menigte van had

{==240==} {>>pagina-aanduiding<<}
gevangen, toen iets gebeurde, waarvan ik dadelijk gebruik wist te maken. Ge moet namelijk weten, dat al de eenden nog springlevend waren, en nu, van den eersten schrik wat bekomen, begonnen ze met alle geweld met de vleugels te slaan en zich met mij tot hoog in de lucht te verheffen. Mijne tegenwoordigheid van geest verliet mij daarbij geen oogenblik, en zoo roeide en stuurde ik in de lucht regelrecht op mijne woning aan. Toen ik eindelijk recht boven mijn huis zweefde, haalde ik de eene eend na de andere naar mij toe, drukte haar den kop in en daalde toen zachtjes recht door den schoorsteen midden op den keukenhaard neer, waarop gelukkig op dat oogenblik geen vuur brandde. Wat echter mijn kok een schrik op zijn lijf kreeg, zal ieder van u wel begrijpen.
Een ander maal had ik al mijn hagel verschoten, zonder bijzonder gelukkig te zijn geweest. Op eens vloog voor mijne voeten een zwerm patrijzen op, waarvan ik dien avoud wel graag een koppel op tafel had gehad. Ik lette nauwkeurig op de plaats, waar zij neervielen, laadde daarop mijn geweer met kruit, en daar ik geen hagel meer had, puntte ik in der haast den laadstok boven wat af en deed hem in den loop. Nu ging ik op de vogels los. Toen zij opvlogen, mikte ik, brandde los en, zie daar! had de voldoening, zeven stuks er van op mijn laadstok te spietsen. Alle zeven waren dwars door het lijf geschoten en vielen op korten afstand voor mij neer.
Op een dag, dat ik op vossen uit was, kreeg ik een wonderfraaien zwarten vos te zien. ‘Wat prachtige pels!’ dacht ik. ‘Zou 't geen zonde en schande zijn, hem met een kogel te doorboren?’ Maar wat te doen? Op eens kreeg ik een inval. Toen het dier juist voor een boom stond, haalde ik schielijk den kogel uit mijn geweer, stampte daarvoor een stevigen spijker in den loop, vuurde en trof zoo gelukkig, dat ik hem met zijn staart aan den boom vastnagelde. Hierop ging ik heen, gaf hem met het jachtmes eene kruissnee over den kop, nam mijne zweep en ranselde hem daar zoo lang mee, tot hij met een wip uit zijn fraaie vel sprong en mij dat tot jachtbuit achterliet.
't Zou met een jager vaak leelijk gesteld zijn, als hij niet wel soms door toeval en geluk werd begunstigd. Eens joeg ik in het dichtste bosch een eenjarig wild varken op, dat vlak voor eene oude zeug aandraafde. Ik schoot, maar mijn kogel miste. Tot mijne verwondering liep echter 't jonge beest vóor alleen weg, terwijl het oude roerloos staan bleef, alsof het aan den grond was vastgespijkerd. Toen ik toekwam, bevond ik, dat de oude zeug het staartje van 't eenjarig beestje in den bek had. Het oude dier was blind en werd door het jonge uit kinderlijke liefde langs den weg geleid. Daar nu mijn kogel tusschen beiden door was gegaan, had die dit leidsel weggenomen en was de zeug, die zich niet langer voelde voortgetrokken, stil blijven

{==241==} {>>pagina-aanduiding<<}
staan. Ik greep dus het overgebleven eindje staart van het jonge beest en leidde daaraan het oude, hulpelooze dier, dat volstrekt geen weerstand bood, zonder de minste moeite naar huis.
Eens toen ik al mijn lood had verschoten, kwam mij geheel onverwacht het prachtigste hert van de wereld in den weg. Het keek mij zoo stout in de oogen, alsof het heel goed wist, dat mijn hagel- en kogelzak leeg was. Ik had echter toevallig nog eenige handen vol kersen in mijne weitasch. Terstond at ik die en laadde in plaats van schroot de kersesteenen op het kruit, waarop ik het hert deze lading midden op zijn kop tusschen het gewei gaf. Het schot had echter niet de gewenschte werking, want het hert - schoon 't zichtbaar waggelde - maakte zich uit de voeten. - Toen ik eenige jaren later in datzelfde bosch jaagde, werd ik door een groot, statig hert verrast, dat mij met een meer dan tien voet hoogen, volkomen uitgegroeiden kerseboom tusschen zijne horens te gemoet kwam springen. Ik herkende mijn ouden vriend terstond weer, legde aan en had nu met het gebraad tegelijk een verfrisschend maal kersen, want de boom zat vol vruchten, zoo geurig, als ik nog zelden had geproefd.


III. Verscheiden andere vermakelljke stukjes.

Niet alleen als gelukkig jager, maar ook als stout, vlug ruiter ben ik altijd beroemd geweest. Evenwel komt een goed deel van de eer, die ik daarmee inlegde, aan de talenten van den uitstekenden bruinen vos toe, in wiens bezit ik op eene nog al wonderlijke manier geraakt was.
Eens was ik namelijk bij een vriend, een graaf in Litthauwen, op bezoek. Ik bleef bij de dames aan de theetafel achter, terwijl de heeren op het voorplein gingen, om een jong paard te bezien, dat de graaf zoo pas eerst gekocht had. Op eens hoorde ik om hulp roepen. Ik kwam toe en zag, dat het paard zoo wild en onbandig was, dat zelfs de moedigste ruiter er niet dichtbij durfde komen. Ik echter maakte geen omslag; met éen sprong zat ik op den rug van het dier, en deels door deze verrassing, deels door mijne rijkunst bracht ik het terstond tot rust en gehoorzaamheid. Door een open venster sprong ik hierop met mijn ros in de kamer der dames, die natuurlijk niet weinig verschrikt waren, reed het vertrek eenige malen op en neer, nu stap, dan draf, dan galop, en eindelijk liet ik mijn paard zelfs op de tafel springen en ging daar in 't klein op de sierlijkste manier de geheele rijschool door, tot groote verwondering van de dames, die verrukt en opgetogen mijne kunsten aanzagen. Mijn paardje deed dat alles zoo vlug en behendig, dat geen enkel theekopje werd gebroken of omgegooid, - en mijn vriend

{==242==} {>>pagina-aanduiding<<}
was met deze vertooning zoo ingenomen, dat hij mij drong, den bruinen vos als geschenk aan te nemen.
Van een man, die een ros, als mijn bruine was, wist te temmen, zult gij zeker nog wel meer ruiterskunstjes verwachten. Luistert dan maar toe.
Ik had dienst genomen en maakte den veldtocht tegen de Turken mee. Eens lagen wij voor eene vijandelijke stad, die zoo dapper verdedigd werd, dat wij de hoop om haar in te nemen al zoetjes aan begonnen op te geven. ‘Ik zou misschien nog een aanval wagen,’ zeide de veldmaarschalk, ‘als ik maar met zekerheid kon te weten komen, hoe het met alles in de vesting gesteld is.’ Daar 't nu echter onmogelijk scheen, door alle voorposten, wachten en verschansingen in de vesting te komen, en ook geen van ons volk lust had, zulk een gevaarlijk waagstuk te bestaan, was ik zelf de man, die daartoe besloot, waartoe ik dicht bij een der zwaarste kanonnen ging staan, die daar juist op de stad losgebrand werden, en met een wip op den daaruit komenden kogel sprong, om daarop rijdend in de vesting te geraken. Onderweg evenwel kwamen allerlei bedenkelijkheden bij mij op. ‘Hm,’ dacht ik, ‘in de stad kom je wel, maar hoe kom je er weer uit? En wat staat je in de vesting te wachten? Zal men je niet voor een spion houden en aan de hoogste galg opknoopen? Neen, daar bedank ik wel hartelijk voor.’ Ik kwam dus nog vlugger tot een besluit dan de eerste maal, nam de gelukkige gelegenheid waar, dat juist een kogel uit de stad kwam en naar onze legerplaats vloog, sprong vlug en behendig van mijn kogel op den anderen over, en kwam zoo onverrichter zake, maar toch met gezonde ledematen weer bij de onzen te recht.
Even vlug en zeker als ik in het springen was ook mijn paard. Grachten, wallen, dammen, slagboomen en zulke dingen bestonden voor ons beiden niet. Eens zat ik een haas achterna, die dwars over den straatweg het veld inliep. Eene koets met twee schoone dames reed op dezen weg juist tusschen mij en den haas voorbij. Mijn paardje, dat eens in de vaart was, vloog nu zoo snel en behendig midden door de koets heen (de portierglazen waren namelijk neergelaten), dat ik pas tijd had, mijn hoed af te nemen en de dames voor deze vrijheid onderdanig excuus te vragen.
In den oorlog wisselen geluk en ongeluk elkaar vaak spoedig af; ook de dappere en omzichtige kan niet zelden in gevaar en ongelegenheden geraken. Zoo had ook ik het ongeluk, in den Turkschen oorlog gevangen genomen en als slaaf verkocht te worden. Ik kwam aan het hof van den sultan en moest hier iederen morgen de bijen naar de weide drijven. Schoon dit ook geen hard en zuur werk was, zoo was het toch uiterst lastig en vervelend. Toen ik mijne vliegende kudde op een avond naar huis dreef, vermiste ik éene bij, maar

{==243==} {>>pagina-aanduiding<<}
bemerkte dadelijk, dat twee beren haar hadden aangevallen en haar van haar honig berooven wilden. Ik werd driftig, en daar ik geen ander wapen had dan de zilveren bijl, die alle hoveniers en herders van den sultan dragen, zoo wierp ik daarmee naar de ruige beesten, om hen althans te verjagen. Dat gelukte mij ook werkelijk, en het bijtje kwam er zonder schade af. Doch mijn worp was veel en veel te forsch geweest, want de bijl stuitte op den kop van den getroffen beer af, vloog de lucht in en hield niet op te vliegen, voordat zij in de maan neerviel. Nu was Holland in nood. Hoe zou ik de bijl weer naar beneden halen?
Toevallig had ik eene Turksche boon in den zak, en daar ik wist, dat die zeer schielijk en tot eene verbazende hoogte opschieten, zoo pootte ik haar in vette aarde. Terstond kwam de boon op en groeide en groeide, tot hare ranken zich van zelf boven aan een hoorn van de maan vastklemden. Als een eekhoorntje klauterde ik nu bij mijn boonstengel in de hoogte en kwam gelukkig op de maan aan.
Hoe echter daar nu mijne bijl te vinden? Het zoeken daarnaar was dubbel moeielijk, opdat op de maan ook alle andere dingen als zilver blinken. Na lang zoeken was ik echter toch gelukkig genoeg, haar op een hoop kaf en haksel te vinden.
Maar nu, hoe schrikte ik, toen ik nu weer naar beneden wou klimmen en mijn boonestengel verdord vond! Hoe moest ik nu weer naar de aarde komen? - Ik kwam op een inval, die wel een van de schranderste is, die ik ooit van mijn leven gehad had: ik vlocht van het haksel een touw, zoo lang mij maar mogelijk was, bond dat aan een der maanhorens vast en liet mij daarbij neerzakken. Ongelukkig was het touw nog veel, veel te kort; daarom kapte ik, zoodra ik weer een eind naar beneden was gegleden, met de bijl telkens het overtollig stuk boven mij af en knoopte dat weer aan het benedenst eind vast. Door dat herhaalde afkappen en aanknoopen werd het hakseltouw echter bedorven, en toen ik nog eenige mijlen hoog boven de aarde zweefde, brak het plotseling af, zoodat ik met groot geweld naar beneden suisde en een gat van wel negen vaam diep in de aarde viel. Ik was eerst heelemaal bedwelmd, doch kwam al spoedig weer bij, maar wist niet, hoe ik mij uit de diepte weer naar boven moest werken. Maar wat doet de nood niet? Ik groef mij met mijne nagels, die in geen jaren geknipt waren, eene soort van trap in den weeken grond en kwam op die manier weer gelukkig aan het daglicht.
Den volgenden morgen moest ik weer aan het werk en aan dat vervelend bijenhoeden. Ditmaal echter gebruikte ik een beter middel, om van die brutale beren bevrijd te worden. Ik nam namelijk een leegen hooiwagen, besmeerde den dissel dik met honig en wachtte nu op eenigen afstand af, wat verder gebeuren zou. Spoedig kwam een ontzettende beer, die den geurigen honig had geroken, en begon

{==244==} {>>pagina-aanduiding<<}
dadelijk zoo begeerig aan den dissel te likken, dat hij dien zoetjes aan door keel, maag, buik enz. heelemaal naar binnen likte. Toen hij zich nu zoo stevig vastgelikt had, schoot ik toe, stak vóor door het gat in den dissel een prik, sneed daardoor den snoeper der terugweg af en liet hem stilletjes tot den volgenden morgen zitten. Bij 't zien van dit stukje schoot de sultan, die toevallig voorbij wandelde, zoo geweldig in den lach, dat zes slaven komen moesten en hem den dikken buik vasthouden.


IV. Terugreis.

Mijne gevangenschap bij den sultan nam een einde, toen na het sluiten van den vrede de gevangenen van weerszijden uitgeleverd werden. Ik kwam naar Petersburg, doch hield mij daar niet lang op, maar vroeg mijn ontslag, waarop ik terstond de terugreis naar Duitschland aannam. Mijn brave bruine vos was in Turkije gebleven, zoodat ik met de post moest reizen. Op deze reis hadden wij de grimmigste winterkou, die ik ooit beleefd heb. Toen wij eens door een hollen weg reden, liet ik den postiljon met zijn horen een teeken geven, opdat ons niet van gindschen kant een ander voertuig in de wielen zou rijden. De kerel zette zijn instrument dan ook dadelijk aan den mond en blies, blies, wat hij maar blazen kon; doch hoe hij zich ook inspande, 't hielp niet en geen enkele toon liet zich hooren. Wij keken elkaar verwonderd aan; niemand wist het raadsel te verklaren. Tegen den avond kwamen wij behouden in de herberg aan. Daar zetten wij ons bij den gloeienden oven neer, warmden onze verkleumde ledematen en lieten ons spijs en drank opdragen. De postiljon, die tegenover mij zat, had zijn horen boven zijn hoofd aan een spijker opgehangen. Op eens klonk het ‘Tet-tet, tet-re-tet!’ Wij zetten groote oogen op, maar ontdekten spoedig, wat de oorzaak van die wonderlijke muziek was. De tonen waren in den horen vastgevroren geweest en kwamen nu, al naar zij de een na den ander ontdooiden, een voor een daaruit. De postiljon had er heel aardige stukjes in geblazen. Zonder dat men ook maar een mond aan den horen bracht, werden wij een half uur op de prettigste deuntjes vergast. Zoo hoorden wij: ‘Malbroek, die gaat ten oorlog,’ - ‘'k Zit hier op de stoep en wacht,’ - ‘Wij zijn soldaatjes al van den vorst,’ en 'k weet niet, wat al meer, waaronder wij met muziek te bed konden gaan.
Zoo vertelt baron Munchhausen. Wij gaan hiermee ook te bed, daar wij voor van avond al genoeg van zijne wonderbaarlijke historietjes gehoord hebben.




{==245==} {>>pagina-aanduiding<<}


{== afbeelding 
	
==} {>>afbeelding<<}
    


Toontje en Fransje.

Al lang geleden was er eens eene weduwe, die twee dochters had. De eene heette Fransje, de andere Toontje. De moeder zei nu op een dag: ‘Lieve kinderen, ge kunt onmogelijk langer hier blijven, de nood is groot, ge moet gaan dienen.’ Hierop zeiden de dochters: ‘Moeder, we willen gaan. Daar we evenwel nog nooit van huis zijn geweest, weten we niet, waar we heen moeten.’ Toontje zei: ‘Lieve moeder, vandaag willen we nog niet gaan, maar eerst morgen vroeg, als ik God om zijnen zegen heb gebeden.’ Toontje bad lang en ging daarop slapen. 's Nachts werd zij wakker en zei: ‘Moeder, ik heb gedroomd, dat we kluwens moesten winden, een rood en een wit; die moesten we op den grond gooien en waarheen ze rolden, daarheen moesten wij gaan.’ Al vroeg in den morgen kochten de zusters zijde en wonden de kluwens. Toen ze die klaar hadden, namen zij afscheid van de moeder, gooiden de kluwens op den grond en zeiden: ‘Rolt nu maar voort, en we zullen u volgen!’ De kluwens rolden tot aan een grooten tuin. Toen de zusters aan den tuin kwamen, zagen zij daarin vele schoone rozen, roode en witte; terstond ging het hek ook voor haar open, en de kluwens rolden tot midden in den tuin. In den tuin stond eene tafel, en aan die tafel zat een eerwaardig grijsaard. Zij verzochten den ouden man, toch niet te knorren, dat zij zonder vergunning binnen waren gekomen; maar zij hadden de kluwens moeten volgen, die tot hier gerold waren. De grijsaard vroeg haar, wat zij verlangden. Zij zeiden, dat zij gaarne een dienst zouden vinden; maar zij wisten niet, waar en bij wien. De grijsaard antwoordde, dat hij juist twee dienstmeiden noodig had; hij wou de eene als keukenmeid aannemen en de andere als hovenierster. ‘Wilt ge blijven?’ vroeg hij haar. ‘O, dolgraag!’ antwoordden zij. Toen vroeg hij haar, of zij zusters waren. Ja, zeiden ze, zij waren volle zusters. Ook vroeg hij haar, hoe zij 
heetten. De oudste zei, dat ze Toontje, de jongste, dat ze Fransje heette. De grijsaard zei nu: ‘Gij, Toontje, zult in de keuken en gij, Fransje, in den tuin het werk doen. Komt nu eerst; ik wil u wat tot verkwikking geven.’ Nadat zij zich verkwikt hadden, wees hij Toontje keuken, kelder en provisiekamer en beval haar, op alles zoo goed toe te zien, alsof het haar eigen was. ‘Komt een bedelaar, geef hem dan eene aalmoes.

{==246==} {>>pagina-aanduiding<<}
Maar komt een, die het niet verdient, spaar uw geld dan en geef hem niets.’ Aan Fransje gaf hij spade en gieter, en zei: ‘Gij moet hier den tuin in orde houden. Doe uw werk goed.’
Na eenigen tijd kwam de oude man bij de keukenmeid in de keuken kijken. Hij ging alles na; de vooraad was weinig minder geworden, en toch verklaarden de bedelaars, dat zij hen rijkelijk bedeeld had. De grijsaard vroeg haar, hoe het kwam, dat de arme lui haar zoo roemden, daar de voorraad toch weinig minder was geworden. Zij antwoordde: ‘Ei, als ik iets in den pot doe, maak ik altijd een kruis, opdat God het zegene. Mijne moeder leerde mij, dit nooit te verzuimen, en dus doe ik het dan ook.’ - ‘Doe ook verder zoo alles in Gods naam,’ antwoordde de grijsaard.
De grijsaard ging nu in den tuin bij Fransje, om te zien, hoe het daar stond. Alles stond fleurig en goed. De oude man zei: ‘Ga zoo voort, kind, zoodat ik alles verder goed in orde vind.’
Zoo verliep een jaar. De grijsaard vroeg nu aan de zusters, of zij nog een jaar blijven wilden. Beiden bleven. De grijsaard zeide: ‘Nu moet Toontje uit de keuken in den tuin en Fransje uit den tuin in de keuken gaan, opdat uw arbeid gelijk zij, want ik wil u gelijk loon geven.’ Zoo verwisselden de zusters dan van werk. Toontje gaf zich ook in den tuin alle moeite om den grijsaard tevreden te stellen. Zij sliep weinig en was vroeg en laat bij haar werk. Toen de grijsaard in den tuin kwam, om na te kijken, zeide hij dan ook: ‘Gij maakt het wezenlijk nog mooier, dan uwe zuster. 't Is een plezier, om te zien, hoe frisch en fleurig alles staat.’
Een ander maal kwam de grijsaard bij Fransje kijken. ‘Nu, hoe gaat het, huishoudster?’ vroeg hij. Fransje antwoordde: ‘Ik weet niet, of gij tevreden zult zijn. Er komen gedurig bedelaars, die wat hebben willen. Ik vrees, dat gij boos zult zijn, dat de voorraad sterk afneemt.’ De grijsaard sprak: ‘Ik zei u, dat gij alleen aan arme menschen zoudt geven, die het wezenlijk noodig hebben.’ Vervolgens keek hij na, hoeveel verbruikt was. Zij had nog maar weinig meer van den voorraad, dien hij haar had overgegeven. ‘Fransje,’ sprak hij, ‘gij houdt slecht huis. Gij hebt veel minder over dan Toontje had, en toch beklagen de armen zich, dat gij hun weinig geeft en menigeen hongerig wegzendt.’ Fransje zei: ‘Ik geef wel, maar durf niet te veel geven.’ De grijsaard vroeg haar: ‘Zijt gij niet dochters van éene moeder?’ - ‘Ja, dat zijn wij,’ antwoordde Fransje. ‘Heeft uwe moeder u niet ook geleerd, wat zij Toontje leerde?’ vroeg de oude man. Fransje antwoordde: ‘Ja, dat heeft zij wel gedaan, maar ik lette daar niet op en stoorde mij niet aan wat zij zei.’ De grijsaard vroeg: ‘Maakt gij dan ook het kruis over den pot, als gij daar wat indoet?’ - ‘Neen,’ zeide Fransje, ‘dat doe ik niet.’ - ‘Nu, doe dat later dan,’ antwoordde de

{==247==} {>>pagina-aanduiding<<}
grijsaard. Fransje beloofde, dit te zullen doen; maar zoodra de oude man de keuken uit was, lachte zij hem achter zijn rug hardop uit. De grijsaard hoorde dit nog en het bedroefde hem zeer. Hij ging hierop Toontje in den tuin opzoeken. Toontje kwam hem echter al te gemoet, vouwde biddend de handen en zei: ‘Och, wees toch niet boos op mij! Kijk, hier dit rozeboompje is mij verdord, ofschoon ik er zoo goed op gepast heb, als ik maar kon. Geen mensch weet, hoe geducht het mij spijt.’ De oude man verheugde zich, dat zij zoo veel belangstelling toonde. Hij ging bij het boompje en zag terstond, dat liet door de wormen was aangevreten en zij dus geen schuld had.
Het tweede jaar was ten einde. Toen sprak de grijsaard: ‘Dochtertjes, uwe moeder zal naar u verlangen. Ik laat u gaan en wil u het loon geven voor de twee jaren, die gij mij gediend hebt.’ Hij bracht haar in eene kamer, waar hij het loon al voor haar klaar gelegd had, en gaf haar vrijheid, om te kiezen, wat zij wilden. Toontje vroeg hem nog eens vergiffenis voor wat zij misschien mocht verzuimd hebben en zocht het geringste uit, dat echter nuttig kon zijn. Fransje nam het mooiste, dat het meest in de oogen blonk. Nadat zij beiden naar goedvinden gekozen hadden, liet hij aan ieder, wat zij genomen had. Vervolgens ging hij met haar in den stal en zeide, dat ieder twee paarden, twee koeien, vier schapen, een hondje en een katje mocht nemen. Hij gaf haar ook een wagen, maar een voerman, om op den bok te zitten, kon hij haar niet geven. Toontje zei echter: ‘O, ik zal zelf wel mennen.’ Hierop waschte en reinigde zij haar hondje en haar katje en gaf die volop te eten en te drinken. Maar Fransje gaf aan haar hondje en haar katje niets te eten, en waschte en reinigde ze ook niet, daar zij het nog veel te druk had met de mooie dingen, die zij had uitgezocht.
Toen zij klaar waren om te vertrekken, dankten zij den grijsaard voor zijne goedheid. Fransje dankte hem zonder liefde, maar Toontje vol liefde, terwijl zij hem de hand kuste en alle heil en zegen toewenschte. Zij stapten nu op den wagen; de oudste, Toontje, ging voorin zitten en nam haar hondje en haar katje op schoot. Fransje nam haar hondje en haar katje en gooide die achter in den wagenkorf. Toen zij nu onderweg waren, riepen Toontje's hondje en katje al gedurig: ‘Onze vrouw heeft overvloed van zilver en goud! Al 't minste vroeg zij, al 't beste kreeg zij!’ Fransje wou nu, dat haar hondje en haar katje 't zelfde zouden roepen; maar die bleven stom. Zij zei tot hen: ‘Waarom roept ge niet, wat het hondje en 't katje van mijne zuster roepen?’ Daar ze nu nog niets zeiden, werd Fransje boos en sloeg hen. Toen zij zoo geslagen werden, riepen hondje en katje: ‘Onze vrouw heeft overvloed van slangen, padden en ongedierte. Al 't mooiste vroeg zij, al 't leelijkste kreeg zij.’

{==248==} {>>pagina-aanduiding<<}
Nu werd Fransje knorrig en begreep niet, waarom haar hondje en katje zoo riepen, daar zij toch het mooiste had uitgekozen, terwijl Toontje's hondje en katje voortdurend uitriepen: ‘Onze vrouw heeft overvloed van zilver en goud.’
Toen de beide dochters bij de moeder thuis kwamen, ging de moeder eerst bij Fransje en nam haar alles af: paarden, koeien, schapen, en wat zij verder had meegebracht. Zij sloot het vee in den stal; maar toen zij er na eene poos eens met Fransje naar ging kijken, zagen alle dieren er even mager en ellendig uit. Dat maakte Fransje nog meer bedroefd. Hierop ging de moeder met Fransje en opende de eene kist. Daar waren slechts weinig kleeren in, en daaronder lagen maar een klein klompje goud, een klein klompje zilver- en eenige guldens. Zij ging naar de andere kist en sloot die open. Daarin had Fransje niets dan slangen, padden en ander ongedierte, zooals haar hondje en katje wel gezeid hadden. Toen sprak de moeder: ‘Dochter, gij zijt ongehoorzaam geweest. Dat is duidelijk te zien aan het leelijke loon, dat ge daarvoor thuis brengt en dat zeker loon naar werken zal zijn.’ De moeder was hier recht bedroefd over en ging hierop naar haar oudste dochter, om te zien, hoe het met hare paarden, koeien en schapen gesteld was. Die waren gezond, frisch en in den besten staat. Vervolgens ging de moeder met Toontje in hare kist kijken. Die was vol fraaie kleeren, waaronder een zware klomp goud, een zware klomp zilver en honderd blanke dukaten lagen. De moeder was half spijtig, dat Toontje zoo veel had, en zij vroeg aan hare dochters: ‘Hebt gij beiden op éene plaats gediend?’ - ‘Ja,’ antwoordden zij. Toen begon de moeder op den ouden man te schimpen; maar Toontje zei, dat het haar beiden had vrijgestaan te kiezen. Fransje had toen het allermooiste uitgezocht en had verkeerd gedaan; zij zelve had het allerminste genomen, wijl zij bang was geweest, omdat zij den goeden ouden heer schade had toegebracht en omdat haar een rozeboompje verdord was. Nu sprak de moeder tot Fransje: ‘Foei, 't is niet goed van u, dochter, dat gij niets van uwe ongehoorzaamheid zegt en van de schade, die gij hebt aangericht.’ Fransje zag nu 
hare verkeerdheid in en antwoordde: ‘Ik begrijp nu wel, moeder, dat ik verkeerd gedaan heb door den heelen dag te snoepen en alleen aan mijzelf en niet aan de arme menschen te denken; daarom was mijn voorraad dan ook zoo gauw opgeteerd. De armen beklaagden zich over mij bij den ouden man, en die kwam en beknorde mij; maar toen hij wegging, lachte ik hem wat uit. Hij moet dat zeker gehoord hebben en dat heeft hem nog erger boos gemaakt. Hij was door en door braaf en goed, en daarom, denk ik, moet ik nu straf lijden en heb zulke leelijke dingen meegekregen, opdat ik mijn verkeerdheid zou inzien en mij in 't vervolg beteren.’

{==t.o. 248==} {>>pagina-aanduiding<<}


{==t.o. 249==} {>>pagina-aanduiding<<}


{== afbeelding 
	
Goeverneur, Sprookjes.


Nijmegen, AE. Timmerman.


Roodkapje en de Wolf.
==} {>>afbeelding<<}
    





{==249==} {>>pagina-aanduiding<<}


{== afbeelding 
	
==} {>>afbeelding<<}
    


Roodkapje.

Richt ge uwe wandeling eens naar den Mainstroom en komt daar achter den Vogelsberg, dan zult ge op weg meisjes ontmoeten, groot en klein, rond en slank, die allen korte en keurig nette blauwe, groene of zwarte hoofdkapjes dragen. Geen van deze meisjes stond echter haar kapje zoo goed als 't vroolijk jong ding met goudachtig blond haar, dat dag aan dag het bosch door naar hare grootmoeder huppelde. Haar kapje was rood, evenals de kousen en de frissche blozende wangen van het kind, dat dan ook naar de kleur van dat kapje in de wandeling altijd maar Roodkapje genoemd werd. Daarbij was zij de lie-
{==250==} {>>pagina-aanduiding<<}
veling van allen, die haar kenden, vooral van de moeder en van de grootmoeder daar aan den overkant van het bosch; maar dan was er ook nog een, die verlangend naar het lieve, bloeiende kind uitkeek, en wie dat was, zal ik u op zijn tijd wel vertellen.
Tegen Pinkster had de moeder boerenwafels gebakken, en die dingen lusten oud en jong wel: ons blonde Roodkapje ook en hare oude grootmoeder haast nog liever. ‘Hier, Roodkapje,’ zeide de moeder, ‘ga, vandaag naar grootmoeder en breng haar deze wafels en wat verder in je mandje is. Vraag dan meteen eens goed, hoe 't grootmoeder gaat, of 't met hare heeschheid wat beter is, maar haast je en wijk niet van het pad af, dat je niet in het bosch verdwaalt.’
Nu zette Roodkapje haar kapje te recht en ging naar de grootmoeder, die ginder achter het bosch woonde. Op hare wandeling bleef Roodkapje evenwel nu hier, dan daar staan, en toen zij bij 't beekje kwam, maakte ze jacht op de vlinders of keek naar de kleine hagedissen, die in 't gras speelden; want in het bosch is altijd wel wat te zien, dat kinderen aantrekt en hen zoo gauw niet weer loslaat.
Dit alles, en dat Roodkapje zich in het bosch niet zoo reppen zou, wist de wolf, de oude, booze lammerendief, toen hij juist op 't zelfde uur als het meisje onder de groene boomen rondkuierde. 't Was een schrale magere tijd voor den slokop, daar de herder zoo trouw op zijne schapen paste, dat hij er geen eentje van te pakken kon krijgen. ‘Ha,’ dacht dus de sluwerd, ‘Roodkapje - ja, kon ik haar krijgen, die zou nog beter smaken dan 't vetste lam.’ Maar 't blonde meisje zoo maar dadelijk aanvallen, durfde hij toch niet, vooral niet, omdat eenige houthakkers in de nabijheid aan 't vellen van oude boomen waren. Toen hij dus nu Roodkapje tegenkwam, vroeg hij zoo vriendelijk mogelijk: ‘Waar ga je naar toe, Roodkapje? Kom, ik wandel een eindje ver mee.’ Het onnoozele meisje wist nog niet, hoe gevaarlijk het is. zich met een wolf in te laten, en antwoordde dus zonder erg: ‘Ik ga na grootmoeke, om haar wat wafels en wat ik hier meer in mijn mandje heb te brengen.’
‘Zoo, zoo! En woont grootmoeder nog al ver?’ vroeg de wolf verder. - ‘Daar ginder, den molen voorbij,’ antwoordde Roodkapje.’ - ‘Goed, lieve kind,’ zei de wolf, ‘ik wil haar eerstdaags ook eens bezoeken; maar nu willen we zien, wie van ons beiden 't eerst bij grootmoeders huis is, gij langs dat pad rechts en ik langs dat links.’ - ‘Ja ja,’ zei Roodkapje, ‘dat zullen we zien.’ Maar zij haastte zich daarom toch niet; zij ging langs den rand van de beek voort, plukte hazelnoten en een mooien ruiker voor moeder thuis, en keek naar de eekhorentjes, die op de takken speelden. De wolf daarentegen liep al zijn best, en daar hij den kortsten weg had, stond hij ook al spoedig voor grootmoeders huisje.
Hij klopte aan. ‘Doe open, grootmoedertje,’ zei de booswicht

{==251==} {>>pagina-aanduiding<<}
met nagemaakte stem; ‘ik ben Roodkapje, en kom je de groetenis van moeder en wat lekkere wafels brengen.’ - De goede oude vrouw lag wezenlijk ziek te bed; ze kon niet opstaan, en dus riep zij: ‘Trek maar aan de klink, kind, dan gaat de deur open.’ De wolf trok aan het touwtje, en de deur ging open. Nu viel de leelijke wolf op de oude vrouw aan en slokte haar op, zoodat er geen sikkepitje van overschoot. Genoeg had hij daarom echter nog lang niet, want de slokop had in geen drie dagen eten gehad, en dus had hij ook nog grooten trek aan Roodkapje. Om die nu toch vooral zeker in zijne klauwen te krijgen, maakte hij de deur behoedzaam weer toe, zette grootmoeders groote witte nachtmuts op, ging daarmee op bed liggen en wachtte, tot Roodkapje eindelijk voor de deur verscheen.
‘Tik! Tik!’ klopte het meisje aan. - ‘Wie is daar?’ riep de wolf met eene zoo schorre stem, dat Roodkapje eerst niet wist, wat zij hoorde. Maar deze bedacht nu, wat moeder haar van grootmoeders heeschheid had gezeid, en antwoordde dus: ‘Doe open, grootmoeder. Ik ben 't, Roodkapje, en kom u de groetenis van moeder en wat lekkere wafels brengen.’ - ‘Trek dan maar aan de klink, kind, dan gaat de deur open,’ antwoordde de wolf van het bed.
Roodkapje trok aan het touwtje en de deur ging open. Toen de wolf haar zag binnenkomen, trok hij zijn kop onder de dekens en zei: ‘Zet je mandje daar maar op tafel, en kom dan bij mij op bed, want ik ben koud en dat zal mij verwarmen.’ Roodkapje deed wat haar gezegd werd, maar was heel verwonderd, dat grootmoeder er in haar nachtpak zoo raar en wonderlijk uitzag. ‘Maar grootmoeder,’ zei ze, ‘wat hebt ge lange armen!’ - ‘Dat is om je des te beter te kunnen omhelzen, kind!’ - ‘Maar grootmoeder, wat hebt ge lange beenen!’ - ‘Dat is om te harder te kunnen loopen, kind!’ - ‘Maar grootmoeder, wat hebt ge lange ooren!’ - ‘Dat is om te beter te kunnen hooren, kind!’ - ‘Maar grootmoeder, wat hebt ge groote tanden!’ - ‘Ja, en dat is om je te beter te kunnen verscheuren.’ En toen de ondeugende wolf dit gezegd had, zei hij: Hap! Hap! en slokte het arme Roodkapje heelemaal op. Daarop legde hij den kop op het kussen neer, om nog wat te rusten, en lag spoedig al zijn best te snorken en te hijgen.
Op denzelfden tijd kwam de jager het huisje voorbij, en toen hij dat zware snurken en blazen hoorde, dacht hij, ‘Jou, deugniet, heb ik lang gezocht.’ Hij wou al naar zijn geweer grijpen en op het slapend dier aanleggen, toen hij op eens bemerkte, dat de oude grootmoeder nergens te zien was. ‘Dan heeft die leelijke wolf het goede mensch zeker opgegeten,’ bromde hij bij zichzelf, nam zijn hartsvanger en haalde den slapenden wolf met een paar sneden rits den buik open. Toen hij echter nu nog een snee doen wou, zag hij wat

{==252==} {>>pagina-aanduiding<<}
roods blinken, en toen een paarsch rokje en witte kousjes met roode klinken, en eer hij er op bedacht was, kwam Roodkapje uit den opengesneden buik voor den dag springen en riep, zich schuddend: ‘Hu, hu, wat was het daar eng en donker in die maag van den wolf!’ De jager deed nu nog een snee, en daar kwam ook de grootmoeder weer te voorschijn en was ook nog springlevend.
‘Wacht, booswicht,’ zei de jager, ‘ik zal je leeren, goede, brave grootmoedertjes en lieve meisjes op te eten!’
En nu nam hij Roodkapje en de oude vrouw bij de hand en gingen alle drie naar de beek, waar zij een stuk of wat groote, zware steenen van daan haalden, en die werden toen in den buik van den wolf gestopt, waarna de grootmoeder de scheuren met naald en draad netjes weer toenaaide. Toen nu de wolf na een paar uur wakker werd, wou hij stilletjes wegsluipen, maar hij bracht het niet verder dan tot de beek. Daar tuimelde hij omver, want de steenen waren zoo zwaar, dat hij op zij viel, in het water rolde en daarin verdronk.
Nu waren alle drie, de jager, de grootmoeder en Roodkapje, op eens van alle zorg bevrijd. De jager nam het vel van den wolf, grootmoeder at smakelijk van de lekkere wafels, Roodkapje zocht hare bloemen bij mekaar, hing haar korfje aan den arm en dacht: ‘Nu wil ik, als ik voor moeder een boodschap heb te doen, van mijn leven niet weer van het rechte pad afdwalen en ook geen praatjes met vreemden meer houden, die mij onderweg tegenkomen.’



Rubezahl en de snijdersgezel.

Drie jonge vroolijke snijdersgezellen trokken het gebergte over, en lachten en zongen, tot een in zijn overmoed zelfs stout genoeg was, den berggeest te roepen en hardop te schreeuwen: ‘Rubezahl kom! Rubezahl, Rubezahl, meisjesdief!’ Hij meende daar in den grond geen kwaad mee, maar had alleen maar zijn moed eens willen toonen. Bij den tweesprong nam de spotter afscheid van zijne kameraden en kwam behouden in Hirschberg, zijne geboortestad. - De berggeest had intusschen dat roepen wel gehoord en besloot dadelijk, zich te wreken. Hij nam daartoe de gedaante van zijn bespotter aan, en toen hem een poosje later op een eenzaam pad een rijke joodsche koopman tegenkwam, maakte hij met dezen eerst een praatje, maar pakte hem toen bij den baard, wierp hem op den grond, bond hem en nam hem zijn geldbuidel met goud en juweelen af. Zoo liet hij den armen geplunderden Jood tusschen de struiken liggen, tot hij na een half uur, ditmaal in de gedaante van een

{==253==} {>>pagina-aanduiding<<}
eenvoudig burgerman, weer bij hem kwam en hem vroeg, hoe hij daar zoo ellendig gebonden lag. De Jood vertelde hem alles, zooals het gebeurd was, waarop Rubezahl hem losbond, hem met een teug wijn verkwikte en hem tot naar Hirschberg voor de deur van de herberg bracht, waar hij hem nog een reispenning gaf en toen afscheid van hem nam. Wat zette de Jood nu echter groote oogen op, toen hij bij zijn binnenkomen in de gelagkamer den roover, die hem geplunderd had, daar goed en wel aan de tafel zag zitten, terwijl

{== afbeelding 
	
==} {>>afbeelding<<}
    


{== afbeelding 
	
==} {>>afbeelding<<}
    

naast hem de reiszak lag, waarin hij den geroofden schat verborgen had. Hij liep dadelijk naar den rechter en bracht daar zijne klacht in.
Een uur later stond de onschuldige gezel aan handen en voeten gebonden voor zijne rechters. ‘Wie zijt gij? en waar komt gij van daan?’ werd hem gevraagd. ‘Mijn naam is Benedict,’ antwoordde hij; ‘ik ben snijdersgezel van mijn ambacht, kom van Libenau en werk hier bij mijn meester.’ - ‘Hebt ge dezen Jood in 't bosch moorddadig overvallen, mishandeld, gebonden en van zijn schat beroofd.’ - ‘Ik heb dien Jood nooit met oogen gezien.’ - ‘Laat je papieren zien!’ Benedict opende getroost zijn reiszak, om die daaruit te halen; maar kijk, daar viel nu meteen de zware buidel

{==254==} {>>pagina-aanduiding<<}
met goud en juweelen uit, welke de Jood dadelijk als zijn eigendom herkende.
De ongelukkige Benedict wou zich nu vruchteloos op zijne onschuld beroepen. Hij werd in de gevangenis gebracht, op de pijnbank gespannen, en daar die pijn onmogelijk voor een mensch was uit te houden, bekende hij eindelijk de goddelooze daad, ofschoon hij daar toch part noch deel aan had. Zoo werd hij dan tot de galg veroordeeld en het vonnis zou al binnen drie dagen worden voltrokken.
Onderwijl bleef Rubezahl nog altijd in den omtrek rondzwerven, tot hij eens onder een lommerrijken boom een jong, hupsch meisje zag zitten, dat goed gekleed was, maar diep bedroefd scheen. ‘Wat scheelt er aan, lief kind?’ vroeg hij. ‘Zeg mij dat; misschien kan ik u wel helpen.’ Het meisje antwoordde eerst niet; maar barstte toen op eens in snikken uit en jammerde: ‘Och, mij kan niemand helpen! Ik heb den man van mijn hart vermoord en wil nu ook sterven!’ De berggeest, die zich nu als een deftig burgerman vertoonde, zag haar verwonderd aan en zei: ‘Gij zoudt iemand vermoord hebben? Dat is onmogelijk!’
‘Dan wil ik het u vertellen,’ zei het bedroefde meisje. En nu vertelde zij, dat zij was opgevoed met een buurmanszoon, die Benedict heette, en zij was in 't eind zijne verloofde bruid geworden. ‘Hij was zoo goed en zoo braaf, we hadden mekaar zoo hartelijk lief!’ riep zij uit; ‘maar nu ben ik daarvoor zijn moordenaar geworden, want ik heb hem verleid, straatroof te plegen, waarvoor de heeren van Hirschberg hem nu morgen - morgen al! willen laten ophangen.’
‘En hebt gij daar schuld aan?’ vroeg Rubezahl verbaasd.
‘Ja, ja,’ snikte zij; ‘want toen hij uit den vreemde terugkwam, en mij nu tot vrouw begeerde, zei ik: Neen, Benedict, nog niet; een zoo arm man trouw ik niet, als ge een volle beurs hebt, kom dan terug. - En zoo is hij heengegaan en heeft uit liefde tot mij zeker tot die booze daad besloten. Maar als hij sterft, dan wil ik nu ook sterven.’
‘Hoor, meisje,’ zei nu de berggeest met bewogen stem; ‘geen een van u beiden zal sterven. Uw Benedict is onschuldig en gij ook. Ga stilletjes weer naar huis en heb goeden moed; voor dat de zon ondergaat, zal de brave jongen vrij zijn, als een vogel in de lucht.’ En met die woorden was Rubezahl verdwenen. - -
De onschuldige Benedict zat ondertusschen nog altijd gevangen en met den dood voor oogen; maar de berggeest treuzelde niet en besloot, dadelijk tot zijne bevrijding over te gaan. Hij nam hiertoe de gedaante van een vromen monnik aan, ging naar Hirschberg en sprak daar den cipier van de gevangenis, die hem eerbiedig binnenliet.

{==255==} {>>pagina-aanduiding<<}

Zoodra hij met den gevangene alleen was, sprak hij: ‘Arme Benedict; gij zijt onschuldig, dat weet ik, en daarom ben ik gekomen, om u van uwe banden te ontdoen.’ En op zijne aanraking vielen de boeien terstond van handen en voeten. Hierop ruilde de gewaande monnik met Benedict van kleeren en zeide: ‘Ga nu als een eenvoudig kloosterbroeder de deur uit. Hebt gij de stad gelukkig achter den rug, ga dan rustig uws weegs, want uw Klaartje wacht u met angstig verlangen.’ De goede Benedict geloofde eerst, dat hij droomde; doch de monnik drong hem, haast te maken, en gaf hem nog een brood en een dikke worst op reis mee. Met knikkende knieën trad nu de jonge man over den drempel zijner gevangenis; doch zijn eerwaardig kleed en zijne gebukte houding maakten, dat niemand erg kreeg, en zoo kwam hij gelukkig buiten de stad.
Klaartje zat ondertusschen vol bange verwachting in haar eenzaam kamertje en luisterde en wachtte, maar zij hoorde niets dan het ruischen van den wind en hare hoop werd van minuut tot minuut flauwer, want reeds was de laatste morgen niet meer ver, en de hanen begonnen met hun gekraai den dag aan te kondigen. Daar eindelijk wordt tot driemaal toe zachtjes op het venster getikt. Met een wip was zij aan de voordeur. Maar wat een schrik, toen zij daar zoo'n kloosterbroeder ziet! Van ontsteltenis was zij bijna in onmacht gevallen, doch Benedict liet haar daar geen tijd toe, maar ving haar in zijne armen op en pakte en kuste haar. En nu was de blijdschap groot. Toen de eerste verwarring voorbij was, ging men aan een vertellen. Hierop liep Klaartje heen, om hem een dronk frisch water te halen; te eten geven kon zij hem echter niets dan brood met zout. Nu dacht Benedict aan zijne rookworst, haalde die uit zijn zak, en verwonderde zich, dat zij zoo zwaar als lood was geworden. En toen hij haar nu door midden brak, rolden er maar zoo de goudstukken uit, wat Klaartje erg deed schrikken, omdat zij vreesde, dat dat het goud van den Jood en dat dus Benedict niet zoo onschuldig was, als die onbekende man in het gebergte haar wijs had willen maken. De brave jongman betuigde nu echter bij hoog en laag, dat de vrome kloosterbroeder hem dezen verborgen schat denkelijk tot huwelijksgeschenk had gegeven, en dus moest Klaartje hem dan eindelijk wel gelooven. Hierop zegenden beiden met dankbaar hart den edelmoedigen weldoener, verlieten hunne vaderstad en trokken naar Praag, waar meester Benedict met Clara, zijne vrouw, lange jaren als een gegoed man een tevreden en gelukkig leven leidde. -
Hoe was het nu evenwel in Hirschberg gegaan? Pas was daar de morgen van den derden dag aangebroken, of de vrome monnik trad bij Rubezahl in de cel, om den armen zondaar tot zijn laatsten gang

{==256==} {>>pagina-aanduiding<<}
voor te bereiden. De spotachtige berggeest wilde zijne aangenomen rol tot het laatst toe volhouden; hij hield zich dus zeer ootmoedig en boetvaardig, liet zich rustig naar buiten leiden en liet zich alles welgevallen, wat de scherprechter met hem deed.
Toen hij echter van de ladder werd gestooten, begon hij geducht aan den strop te spartelen, verdraaide de oogen op schrikbarende manier, en hield dit zoo lang vol, dat de beul er geheel mee verlegen werd. Het volk begon dan ook al luid te morren en te mompelen, dat men den scherprechter zelf ophangen moest, omdat die den armen zondaar zoo onbehoorlijk lang martelde.
Dit wilde Rubezahl echter niet, en daarom rekte hij zich lang uit en hield zich, alsof hij dood was. Eerst tegen den avond, toen het volk zich verstrooid had en nog maar enkele nieuwsgierigen toekwamen, om den gehangene te zien, begon de spotvogel aan de galg op nieuw zijn spel en verschrikte de menschen door de allergruwelijkste grimassen. Van daar dus, dat tegen den avond in de stad het praatje liep, dat de gehangene niet sterven kon en nog altijd aan de galg danste. Zoo trok dan in den vroegen morgen de hooge raad en overheid in plechtigen optocht naar buiten, om het wonderlijk geval nauwkeurig te onderzoeken. Toen nu de heeren aankwamen, vonden zij aan de galg niets dan een met lompen en vodden bekleeden strooman, zoo als men als vogelverschrikker tusschen de erwten en boonen hangt. Daar keken allen natuurlijk wondervreemd van op. Zij lieten den stroopop in stilte afnemen en begraven, en vertelden overal, dat de zware wind 's nachts den lichten snijder van de galg tot ver over de grens had gewaaid.

einde.
    
        
{==binnenkant achterplat==} {>>pagina-aanduiding<<}

        
{==achterplat==} {>>pagina-aanduiding<<}

        
{== afbeelding 
            	
        ==} {>>afbeelding<<}
    

    




