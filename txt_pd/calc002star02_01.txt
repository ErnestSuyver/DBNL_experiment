
    
        
            
                Eene star in den nacht (2 delen)
                Schetsen uit het laatst der XVe eeuw
                Elise van Calcar
            
            
                
                    Dit bestand biedt, behoudens een aantal hierna te noemen ingrepen, een diplomatische weergave van Eene star in den nacht (2 delen) van Elise van Calcar in een herdruk uit 1861. De eerste druk dateert uit 1853.
                
                
                    
                        deel 1, p. V: de kop ‘Eerste deel’ is tussen vierkante haken toegevoegd.
                        deel 2, p. 1: de kop ‘Tweede deel’ is tussen vierkante haken toegevoegd.
                    
                
            
            
            
                
                    
                    2, 4
                    
                    
                
                
                    
                    258
                    
                    
                
                
                    
                    2
                    
                    
                
            
            
                calc002star02_01
                DBNL-TEI 1
                
                    2011 dbnl
                
            
            ebook
                
            
            
                
                    
                    exemplaar universiteitsbibliotheek Leiden, signatuur: 2438 G 18 en 2348 G 19
                
                Elise van Calcar, Eene star in den nacht (2 delen). D.A. Thieme, Arnhem 1861
                
            
        
        
            
                Wijze van coderen: standaard
                
            
        
        
            
                Nederlands
            
        
        
            
                Eene star in den nacht (2 delen)
                Schetsen uit het laatst der XVe eeuw
                Elise van Calcar
                
                
                    
                    
                
            
            
            
                
                
            
            
            
            
        
        
            
                Eene star in den nacht (2 delen)
                Schetsen uit het laatst der XVe eeuw
                Elise van Calcar
                
                
                    
                    
                
            
            
            
                
                
            
            
            
            
        
        
            
                2011-01-12
                
                    CB
                
                colofon toegevoegd
            
        
    

Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Elise van Calcar, Eene star in den nacht (2 delen). D.A. Thieme, Arnhem 1861
 
Zie: https://www.dbnl.org/tekst/calc002star02_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

    
        
        
    



{==I==} {>>pagina-aanduiding<<}

EENE STAR IN DEN NACHT.

SCHETSEN

UIT HET LAATST DER XVe EEUW;

door

ELISE,

Schrijfster van ‘Hermine.’

EERSTE DEEL.

te ARNHEM,
bij D.A. THIEME.
1861.

    

{==III==} {>>pagina-aanduiding<<}

DER NAGEDACHTENIS

eener

DIERBARE ONTSLAPENE.


{==V==} {>>pagina-aanduiding<<}

[Eerste deel]


Waarom mijn papieren kindje in de armen gelegd eener doode!?... Waarom dit struikje geplant tusschen de zoden van een graf!?... Waarom!?......
Omdat de dooden zoo koud niet zijn als de levenden, vaak meenen - omdat de klove van een graf zoo diep niet is als menig andere door het leven tusschen menschen en menschen gesteld - omdat de wereld ondoordringbaarder scheidsmuren opwerpt tusschen harten en harten dan de sluijer onzer sterfelijkheid, die het onsterfelijke voor ons oog verbergt - omdat ik geloof aan eeuwig leven en gemeenschap van verwante zielen, wier liefde sterker is dan de dood.
Bij het ontwerpen van dit werk had ik in mijn hart het eener veel geliefde vriendinne toe te wijden, als eene openlijke hulde, die het mij behoefte was te brengen, en ik weet - zij zou hebben verstaan wat ik daarmede bedoelde. Zij zou niet hebben versmaad wat wel te zwak een blijk was mijner vriendschap, wel te gering een offer voor al hetgeen haar hart mij schonk - maar toch het eenige dat ik te bieden heb!
Zij is niet meer - de liefelijkste gestalte die verscheen op den weg van mijn leven, de edelste onder de vrouwen die ik ooit heb ontmoet! - Haar wilde ik onzer zusteren ten toonbeeld stellen van zelfverloochenende liefde, van verheven moed en aandoenlijke zachtaardigheid tevens, van fijnen smaak en kinderlijken eenvoud, van opgeklaard ontwikkeld oordeel en echt vrouwelijke teederheid. Haar zou ik eene gedenkzuil willen stichten in aller vrouwen hart, haar naam doen zweven op aller lippen - maar neen - haar stille, zachte geest, zoo kostelijk voor God, zoo liefelijk voor de menschen - haar nederige geest wenkt mij toe... Ik kon dien niet weêrstaan in haar leven - ik wedersta dien niet na het verscheiden! Ik laat dan af... Ik zal mijne pen weêrhouden, terwijl de naam mij van de lippen vloeit, die in mijn hart geschreven staat. - Zij was niet van de wereld - de wereld heeft haar niet gekend, niet begrepen - zij heeft haar met doornen gekroond!... Haar naam zij dan vergeten in de wereld, die harer niet waardig was; de hemelen hebben dien gekend, want hij glanst in het boek des levens!
O liefelijke bloem, ontijdig geknakt door ruwe stormen! Teedere plant, zoo wreed doorknaagd van een verteerenden worm! Vriendelijke star, door zoo duistere wolken omneveld!...
't Is voorbij - 't is geleden! - De vuurproef was fel! maar de loutering u goed. 't Is volstreden! Wij hebben te zamen geweend - thans ween ik niet meer over u - ik ween over mijzelve. - Gij zegepraalt - mij rest nog de strijd. Gij hebt gewonnen - ik slechts verloren. Aan gindsche zijde hebben betere vrienden u welkom geheeten, dan die gij hier achter liet; zalige geesten reikten u de hand, toen ik de uwe moest loslaten - maar wie vat de mijne zoo als gij! Wie wil uw handdruk mij vergoeden! Wie vult het ledig aan van uw gemis! Wie zal met zoo veel troost mijn hart verkwikken! Wie zoo geduldig al mijne klagten hooren! Wie zoo blijhartig al mijne vreugde deelen, zoo belangstellend al mijne schreden volgen!.... Wie, zoo als gij?!....
Maar toch, - neen, 'k wensch u niet terug op aarde - neen! 'k wensch u niet terug in 't strijdperk van het leven - maar 'k wensch dat uwe reine ziel mij vaak omzweve; dat eens, als ook mijne boeijen zijn geslaakt, uw zalige geest in stervensnood mij welkom heeten zal!
De herfstwind overspreidt voor 't eerst uw graf met dorrend lover - voor u geen stormen meer! Het koeltje van der engelen wiekslag zal liefelijk u omsuizen - vrede, ongekende vrede Gods omgeeft u! Uit de onrust dezer woelige wereld blik ik vol heimwee naar u heen in zalige sferen, en strooi op uw graf met stille weemoedstranen de bloemkens van mijn arbeid, de vruchten van mijn eenzaam leven! - Mag uwe zusterlijke hand ze niet meer uit de mijne nemen - zal uw vriendelijk oog mij geen beloonende schenken - op de rustplaats uwer sluimerende asch leg ik mijn kransje neder - onbevreesd voor het meêdoogend hoofdschudden der wereld, voor den spotlach des ongeloofs, als de laatste dank voor uwe liefde, de hulde aan uwe zoete nagedachtenis!

L..........
Elise.
November 1852.

{==VI==} {>>pagina-aanduiding<<}

INHOUD.
I.	eene harde les	Blz. 1
II.	andere wegen, andere ontmoetingen	Blz. 17
III.	de afgoden	Blz. 35
IV.	geleerde vrienden	Blz. 50
V.	nieuwstijdingen	Blz. 74
VI.	eene vrouw	Blz. 81
VII.	de nieuwe lector	Blz. 98
VIII.	de prediker	Blz. 113
IX.	strijd	Blz. 128
X.	oude kennissen	Blz. 143
XI.	donna isabella	Blz. 154
XII.	voorspellingen	Blz. 168
XIII.	een ongekend vriend	Blz. 184
XIV.	ontmoetingen	Blz. 199
XV.	de gasten	Blz. 211
XVI.	gedwongen zelfverloochening	Blz. 228
XVII.	een stervende	Blz. 239




{==1==} {>>pagina-aanduiding<<}

I. Eene harde les.

In het midden van Italië ligt omkransd van vruchtbare heuvelen de bekoorlijkste vallei van het schiereiland. Noorden Oostwaarts rijzen die heuvelen al hooger en hooger, om zich met de trotsche bergketen der Apenijnen te verbinden, terwijl zij ten Zuiden en ten Westen al lager afvlieten, om der Middellandsche zee te gemoet te golven.
De heldere wateren eener zachtvlietende rivier brengen leven en vruchtbaarheid in het dal en weêrkaatsen in hun kristallijnen spiegel de paleizen en torenspitsen van eene vermaarde en schoone stad, die zich verheft aan deze lagchende boorden.
In de lente van 1482 naderde een eenzaam wandelaar die stad van de zijde der bergen. Met den kalmen, eenigzins slependen tred des denkers, die, geheel verloren in de wereld zijns gemoeds, weinig acht geeft op de wereld om hem henen, besteeg hij de laatste heuvelen, die hem het uitzigt in het dal nog betwist hadden. De zon was intusschen opgegaan en goot goud en purper over het gebergte, terwijl het dal nog in zacht schemerend halflicht het lagchend schoon verholen

{==2==} {>>pagina-aanduiding<<}

hield van de vruchtbare landouw. Maar allengs wint de dagvorstin in kracht en onthult de ontwakende aarde uit het sombere nachtfloers.
Daar rijst het heerlijkst amphitheater voor den verrasten blik des mijmerenden wandelaars, en verrukt dwaalt zijn gevoelvol oog van heuvel tot heuvel, waar de prachtigste villa's te voorschijn treden uit de sierlijkste lusthoven, of statige kloosters zich verheffen tusschen cypressen en olijf boomen. Welige akkers, lagchende weiden breiden zich uit als een bloemrijk tapijt langs de kronkelende wateren - en te midden van dit dal des vredes boeit één punt zijn oog: het doel van zijn togt, de plaats zijner bestemming - de stad. - De stad der dichters en der wijsgeeren, der geleerden en der kunstenaars; de bakermat der pas herboren wetenschap, de kweekschool der herlevende letteren, de oefenschool der vernieuwde kunst, de tempel der verjongde wijsbegeerte, de lusthof der ontboeide poëzij.... Daar blonken de morgenstralen op het veelkleurig marmer van een bevalligen klokketoren, op het achthoekig koepeldak eener trotsche kathedrale, op zoo menig wonder van edelen bouwtrant.... Hij had haar bereikt de bloem van Italië, de here en schoone, de ridderlijke, de Homerische stad - het nieuw Athene - de stad van Dante en Petrarca, van Cimabué en Giotto, Arnolfo di Lapo en Brunelleschi, de stad der Medicis!....
Onze wandelaar was echter gereed Florence met geheel andere namen te begroeten, ofschoon zijn bezield en denkend gelaat ons een vurig beminnaar van kennis en kunst belooft; en hij was het inderdaad. Dat hoog gewelfd voorhoofd moest een schatkamer zijn van veelomvattende geleerdheid. Dat diep gevoelig zwervend oog behoorde aan poëzij en kunst. Die neus een weinig gebogen, sterk geteekend, toont denkkracht en kloekzinnigheid, en ligt daar om dien mond iets strengs, is heel de houding van dat hoofd wat fier en stout, 's hemels vriendelijke klaarheid spiegelt in het lieflijk blaauw van oogen zoo weemoedig teeder, zoo alverwinnend zacht, zoo opregt

{==3==} {>>pagina-aanduiding<<}

en rein, dat men niet ligt zou gissen, hoe die blik ook bliksemstralen schieten en doorborend treffen kan. De vele diepe voren, die het edel voorhoofd reeds op dertigjarigen leeftijd doorploegd hadden, de fijne plooijen, die het oog nog minnelijker en den mond wat minzamer maakten, waren de sporen van diep gepeins of diepe smart, althans de zegeteekenen van de overwinning des geestes op het vleesch, dat veel geleden had onder de strenge onthouding en den harden leefregel van een bedelmonnik, die met heel de ziel gelofte had afgelegd van armoede, kuischheid en gehoorzaamheid, en die met alle naauwgezetheid van een schroomvallig geweten had onderhouden.
De wijde plooijen van de witte soutane der Dominikanen verborgen de tengere gestalte des geestelijken, die, hoewel klein van persoon, zich door zijn belangrijk voorkomen onderscheidde, daar het de vereeniging was van eerbiedwekkende waardigheid en innemenden ootmoed. Dit witte kleed, het was hem heilig, en geestelijke niet in naam, maar in de daad en de waarheid, in den vollen zin des woords, was het zijn ernstig streven zich zelven onbesmet te bewaren van de wereld en hare begeerlijkheden.
Op den top des heuvels zette hij zich neder. Stille gebeden bewogen zachtkens zijn lippen, terwijl zijn oog bleef turen in het bekoorlijk Arno-dal. Maar eensklaps klinkt het aan zijne zijde:
- Broeder Girolamo! broeder Girolamo! ach heb medelijden met mij, en laat mij bij u blijven! - Ik weet wel waarom gij den dageraad voorkwaamt en u aan het reisgezelschap hebt ontstolen - maar ik begrijp niet waarom ik u niet volgen mogt... waarom gij mij overlaat aan deze geestelooze geestelijken, vleeschelijk verkocht onder de zonde!...
- Voor u is de oefening in de volharding noodig, jonge vriend! - antwoordde Girolamo, met belangstellende goedheid den broeder Jacomo aanziende, - en voor mij was afzondering behoefte, voor ik de stad betreed, die ons wenkt. -

{==4==} {>>pagina-aanduiding<<}

Die stad der zonde en der ijdelheid!... ging hij bij zich zelven voort - de afgodische, de heidensche, de weelderige en overdadige; de kweekschool der wellusten, de lusthof der weelde, de tempel der afgoden, - waar Medicis eene vrije bevolking in schitterende boeijen knelt en zich zelven verheft, hoe meer hij haar vernedert! De blinde en doove merkt het niet, en kust de hand des geweldenaars, die haar zacht streelend in de striknetten vangt, die zij zelve hem helpt vlechten!... De stad der bloemen, waar alles wordt gesierd en omkransd, ook het snoodste, het onreinste, ook de gruwel der ongeregtigheid... waar het heidendom herleefde en is opgestaan, omdat men het christendom heeft vergeten - waar Plato Christus heeft vervangen, omdat men Christus niet meer kent!....
- God heeft gedachten des vredes over haar, vrome broeder, dat Hij u herwaarts afzendt. Welligt worden de onlusten tusschen Venetië en Ferrara, die ons noopten onze school naar Florence over te brengen, haar een bron van zegen. Profeteer tegen dit Nineve! Verhef uwe stem op hare straten en in hare heiligdommen, en zij zal zich bekeeren in zak en asch, als eens de Ninevieten op Jona's woord.
- Daartoe helpe ons God en alle heiligen! - bad Girolamo, - maar gij wacht te veel van den zwaksten onder de zwakken!
- Omdat God het zwakke verkoren heeft, zult gij sterk zijn. Hoeveel heeft de Heer niet reeds door uwe hand gewrocht! - Wat is ons klooster veranderd! - hoe zijn orde en tucht hersteld! de zeden der broeders geregeld!.... En als de geest des Heeren spreekt door uwen mond - o ik weet het immers bij ervaring - dan scheuren de steenrotsen, dan breken de verstokte harten. Nimmer zal ik het vergeten, hoe uw woord mijn hart verbrijzeld heeft, als ik nog onder de godslasterende krijgslieden was, die u bespotten op onze scheepvaart van Ferrara naar Mantua. Daar stondt gij zoo kalm in ons midden, als een lam omringd door huilende

{==5==} {>>pagina-aanduiding<<}

wolven! als de engel des Heeren in Sodom en Gomorra!... Wij verstomden voor dien vromen ernst - en moesten gehoor geven, toen gij eenige oogenblikken gehoor verlangdet. Daar vloeiden de woorden des levens van uwe lippen - daar stonden wij krijgslieden ontwapend voor u, den overwinnaar; wij lasteraars vernederd, wij spotters beschaamd!... En ik, de stoutste van de stouten, ik lag aan uwe voeten, u biddend om een zegen, vol verlangen om voor u de zonden mijner onbedachte jeugd te belijden en vergeving te ontvangen.
- Geef Gode alleen de eer en niet het schepsel! - viel Girolamo in; doch Jaeomo bleef voortgaan:
- O onweêrstaanbare wapenen des Heeren! Wie zal het drillen van die lans verachten, wie bestand zijn tegen het geweld dier felle pijlen? - Gezegende ure der boete! o zoete voldoening der onthouding! o vrede aan den voet des kruises!..... Ik, die nooit beefde in het rumoer des oorlogs, moest zwichten voor uwe zachte stem!.... Ook hier zult gij steenrotsen vermorzelen en koperen deuren verbrijzelen. Ga heen, gij strijdbare held, overwin in deze uwe kracht!
Een ernstige blik van Girolamo wenkte den opgewonden jongeling tot meer bedaardheid. Hij zweeg dan, doch in gedachten zette hij niet min levendig de schildering voort van al de groote daden, die zijn hoogvereerde leidsman verrigten zou.
Maar daar klinkt een luidruchtige galm van naderende menschen den mijmerenden broeders tegen. Het zijn hunne lustige reisgenooten, Dominikaner ordebroeders, die, even als zij, in het naburig klooster overnacht hebben, doch veel later zich op weg begaven, om zich in vrijheid naar hartelust over te geven aan scherts en spot, die wel niet zeer gepast was bij het kleed dat zij dragen, noch betamend aan geschoren schedels, maar toch zeer gewoon in die dagen, toen de zeden der geestelijken zoo veel te wenschen overlieten als die der leeken. Naauwelijks krijgen zij echter Girolamo in het oog, of diepe stilte omgeeft hen, en met strak gelaat en ernstige

{==6==} {>>pagina-aanduiding<<}

houding trekken zij statig den heuvel over, waar zij de broeders gaarne aan hun gepeins overlaten, die zij kenden als streng van tucht en zeden. Zij vreesden Girolamo meer dan zij hem lief hadden, en waardeerden alleen zijne uitstekende geleerdheid en groote geestesgaven, in de hoop dat hij hun orde boven andere verheffen, althans verhoogden luister bijzetten zou. Geheel anders was de verhouding tusschen Girolamo en Jacomo, want ofschoon de beide mannen van aanleg zoowel als inborst opmerkelijk verschilden, bestond er nogtans eene innige betrekking, die hen vereenigde door de bescherming van den sterkere en de vereering van den zwakkere, en die band was hun beiden behoefte en een bron van vreugd geworden.
De krijgsmansaard van den vurigen Jacomo, nog zoo slecht onder het gewaad van den monnik te verbergen, de opregte eenvoud van zijn gul karakter en de kinderlijke verkleefdheid aan zijn bewonderden vriend zetten dezen jongman eene eigenaardigheid bij, die zijne onbeduidendheid deed vergeten, en zijne onwetendheid belangrijker maakte, dan al de monnikenwijsheid zijner eeuw het zou hebben kunnen doen. Hij, zelf overwonnen door fra Girolamo, als hij nog in wilde driften leefde, hij geloofde het zoo zeker, dat zijn groote vriend slechts had te spreken, of Florence zou zich bekeeren van hare gruwelen, en de schitterendste zegepraal zou door zijn dienst voor de kerk worden behaald!....
Ook Girolamo's dichterlijke geest droomde van groote dingen. Daar brandde een vuur van heiligen ijver in zijn borst tegen de diepe verbastering en het zedebederf dat hij alom zag heerschen, waarmede leek en geestelijke, vorst en volk gelijkelijk waren besmet; een hooge geestdrift gaf hem den moed om den strijd te wagen en op te treden als boetgezant. - Toen de broeders voorbijgegaan waren sprak hij tot Jacomo:
- Wij komen dan tot Florence - het middelpunt der ongeregtigheid, waar al wat wereldsch is en ijdel als zaâmgetrokken wordt, van waar het uitgaat, en waar om het zich beweegt. Ziet gij daar ginds het paleis des volks wel oprij-
{==7==} {>>pagina-aanduiding<<}
zen, gebouwd uit het puin van de afgebroken torens der versterkte huizen der edellieden, toen het volk hunne hoogte bepalen durfde... Wat beteekent het thans? - Eene bloote vertooning - een bestraffend getuigenis tegen de kruipende bevolking, die voor Medicis bukt. En dit Florence is het beeld van de meeste staten van Italië, eens vrije republieken, nu slaven onder willekeurige tirannen. Maar in Medicis bereikt hun tirannij den top. Hij vertegenwoordigt hen allen. Hier den hartader te treffen van het verderf, hier den kop des adders af te houwen, hier te getuigen als eens Elia op Karmel - het volk op te roepen tot eene keuze eeuwig beslissend, een dwingeland te beschamen snooder dan Achab en zijne Baals-priesteren te vernietigen door het zwaard des geestes, de heilige kerk te zuiveren van het heidendom en de afgoden - ik wil het beproeven in de mogendheden des Heeren, toegerust met de wapenrusting Godes. En het volk van Florence zal kiezen tusschen den levenden Christus en den Baal dezer eeuw, en Italië zal vernemen dat de Heer God is!
Nog had hij de broeders niet uit het oog verloren; een lied klom tot hem op. - Het was de melodie der kerkzangen, maar helaas! de woorden waren van eigen vinding en verre van geestelijk, ja zedeloos en vol lasterlijken spot met het heilige...
Met verontwaardiging fronste Girolamo de wenkbraauwen en Jacomo zuchtte mede. Eene uitdrukking van smart toekende zich op beider gelaat, en zij zwegen alsof zij de bekentenis vreesden, dat de invloed van hun godvruchtig voorbeeld tot hiertoe nog zeer gering was gebleken.
Daar was een tijd geweest, dat Girolamo ieder geestelijke voor een vrome, ieder klooster voor een heiligdom had gehouden! Zoo had hij het aan de kniën zijner godvreezende moeder geleerd, zoo had zijne jeugdige verbeelding het hem geschilderd, als de wensch reeds vroeg in hem ontwaakte om een Gode geheiligd leven te leiden. Zijn vader wenschte

{==8==} {>>pagina-aanduiding<<}

echter, dat hij het vak zou uitoefenen zijns beroemden grootvaders Michel Savonarola, die arts was aan het hof van Ferrara, en den gevoeligen, ernstigen knaap zelf nog in physiologische oefeningen begeleidde, terwijl zijn vader hem de logica onderwees, en den grondslag zijner philosophische studie legde. Maar hoe ook de wetenschap zijn naar wijsheid dorstend verstand bekoorde, schoon Dante's diepe harptoon al de snaren zijner ziel deed trillen, en Petrarca's liefelijke luit gezangen deed ontwaken in zijn poëtisch gemoed - wijsbegeerte noch poëzij bevredigde hem volkomen en stilde den strijd niet in zijn hart. Naar een andere wereld trok een magtig heimwee hem heen. Zijn hart was een altaar Godes, en de vlammen streefden naar boven de zuchten zijner ziel zweefden het heilige en eeuwige tegen. Nogtans de aarde trok hem gedurig terug als hij ten hemel wilde varen, en de stoffelijke wereld stelde hare hinderpalen tusschen hem en den hemel.
Waarheen met die onrust die hem vervolgde, met dat nooit verzadigde hart? Waarheen om ongestoord het hemelsche te bepeinzen, het goddelijke te naderen, de zinnen wereld te, vergeten? - Waarheen?...
Ginds rezen de statige kloostermuren op; de stille cel wenkte tot heilige oefeningen; de vrome broeders zouden zijne medgezellen en de godsdienst geheel en alleen zijn element zijn... in de eenige wijkplaats tegen de besmette lucht van ongeloof en zedeloosheid die alle standen omgaf!
Met die gevoelens in het hart had de jonge Savonarola op de kloosterlingen acht gegeven - en mogt zijn scherpziend oog alras de vele smetten ontwaren, die het werkeloos leven der geestelijken bezoedelden, daar waren toch ook godvruchtige broeders, en aan deze wilde hij gelijk worden. Een vriend zijner jeugd Ludovico di Ferrara was hem reeds voorgegaan tot het geestelijk gewaad; hoe wenschte hij hem te volgen! - Zijne moeder alleen weerhield hem, en die moeder lag hem zoo na aan het harte.... haar te verlaten!...

{==9==} {>>pagina-aanduiding<<}

zijn geestelijke vriend bleef aanhouden, zijne wenschen drongen mede. - In den droom ziet hij de heilige Catharina van Sienna, die hem wenkt. ‘Hoe banger de strijd des te heerlijker de zegepraal,’ besluit hij ten laatste; en, niet sterk genoeg om de wreede pijn des afscheids te weêrstaan, ontsnapt hij zonder omzien, zonder vaarwel met zijn vriend naar het klooster te Bologna, van waar hij zijne moeder de redenen zijner ontvlugting ontvouwt en haren zegen afsmeekt over zijn besluit. - Doch naauwelijks heeft hij den drempel des kloosters overschreden, of hij ziet en hoort zooveel dat hem te leur stelt. Hij, de werkzame en vurige van geest, bevindt zich te midden van geesteloozen, die hun zieldoodend monnikenleven in lediggang bij spel en zweigerij voortslepen, wier godsdienst koude vormdienst is, en wier lust is in de zinnen en het stof!... Onze nieuweling besloot dan vooreerst als leekebroeder in het klooster te verwijlen, en verkoos het eenzaam arbeiden in den hof en het nederig stikken der kleederen van de kloosterlingen in zijne cel oneindig boven het redetwisten en woordenziften zijner medebroeders. Even wel zijne beschaving, als geboortig uit een edel geslacht, zijne geleerdheid, als wel ontwikkeld en verrijkt verstand verwierven hem eene onderscheiding, die hem aldra aan de vergetelheid ontrukte, waarin hij stil gewenscht had weg te zinken. Eerst na een noviciaat van zeven jaren aanvaardde hij de priesterlijke wijding. - Was hij dan nu geheel bevredigd? - Neen, o neen! - Nog altijd bleef hij zoeken en vragen naar meerder licht en meerder kracht, - maar toch, hij had de parel van groote waarde ontdekt!
In het eerst had hij in het klooster de wijsheid der menschen gevonden in plaats van de kennisse Gods, en voor de gemeenschap der heiligen een omgang met geestelijk dooden. Ook had de uitwendige rust zijner omgeving hem den volkomen vrede der ziel niet geschonken. In de diepe stilte zijner afzondering vernam hij het kloppen en jagen zijns harten, het ruischen en bruisen daar binnen veel meer. Hij

{==10==} {>>pagina-aanduiding<<}

zocht den hemel te opregt en te vurig om niet al ras te ontwaren, dat wij dien niet nader zijn binnen Gode geheiligde muren, dan op het open veld des levens; dat de zonde niet met ijzeren deuren en koperen grendels af te sluiten is; dat de begeerlijkheden niet zijn gedood met de plegtige gelofte der onthouding; dat de wereld niet is overwonnen door zich voor haar te verbergen! Integendeel, hij had zich in het klooster als in eene sterke vesting veilig geloofd, maar de verlokselen en verzoekingen des levens, geheel de vijandelijke magt woonden er binnen. Hij had een pantser tegen alle driften meenen aan te doen; zij gloeiden te feller nu hij ze had afgezworen; en hij hongerde nooit zoo zeer naar het levende brood, als nu hij gemeend had er zich volop aan te vergasten! Arm en naakt stond hij daar, waar hij alleen rijkdom wachtte, en hij vond zich onreiner dan ooit, toen hem het witte kleed der Dominikanen als reinheidsbeeld geboden werd!
Volhardend in den gebede bleef hij ijverig onderzoeken; doch hoe meer hij de schriften der kerkvaders beoefende, zoo meer werd hem het diep verval der kerk duidelijk, maar rees ook het verheven beeld van haar oorspronkelijke schoonheid hooger voor zijn geest. Geen schrijver was hem liever dan Thomas Aquinas, die bij zijn streven naar klare bevatting en helderheid van inzigten, het praktikale in de theologie boven anderen handhaafde en onder het bereik des volks poogde te stellen.
Een nieuw, een heerlijk licht ging echter voor hem op, als hij de heilige schriften tot een punt van geregeld onderzoek begon te nemen. De schillen vielen hem van de oogen; klaar en helder zag hij thans wat hij in nevel en schemering niet had weten te onderscheiden, en krachtiger werd zijn geest, kloeker zijn moed en vaster zijn wil om met dit zwaard al wat vijandig was aan de heilige kerk te bestrijden. Hoe brandde zijn hart van verlangen om van die levenswateren aan anderen te bieden, om met dit hemelsch manna de hongerenden te spijzigen, en gretig greep hij iedere gelegenheid

{==11==} {>>pagina-aanduiding<<}

aan om in den biechtstoel de boetvaardigen te leeren en te vertroosten, en licht te verspreiden onder zijne kloosterbroeders.
Gaarne had hij zich uitsluitend met de prediking beziggehouden, maar hij was benoemd tot lector in de natuurlijke historie en bovennatuurkunde, en moest, ofschoon hij Plato verre verhief boven Aristoteles, nogtans de leer des laatsten behandelen. Wat had hij nu van zijne verplaatsing naar Florence te hopen... welligt viel hem hier de taak der prediking ten deel!... maar gehoorzaamheid was hem regel en wet.
Het gerucht was den geleerden en vromen broeder reeds lang vooruitgegaan, en met verlangen zag de prior van het schoone klooster van S. Marco hem te gemoet, vast besloten een voor de orde en het klooster gunstig gebruik te maken van den man, die te Bologna en Ferrara reeds zoovele leerlingen om zich verzameld had. Onverwijld stelt hij den nieuwen broeder ook hier als lector aan. Savonarola gehoorzaamt en blijft hopen. Welhaast valt hem echter de vervulling zijner wenschen te beurt. De prediking van den vastentijd wordt hem opgedragen!...
Met ontroering van vreugde aanvaardt hij deze groote taak. Het hart slaat hem feller als hij het indenkt - prediker te Florence!... Prediker voor dit wuft en ijdel volk, voor de geweldhebbers der wereld, voor de vleijende kruipers, voor de dartele en weelderige geestelijken, meer heidenen dan christenen in geloof en zeden! - voor de woekerende kooplieden en de ongeloovige spotters, voor de schaamtelooze vrouwen en ongebonden jongelingschap. - Met ernst en inspanning bereidt hij zich voor tot den grooten arbeid.
Fra Jacomo is uitgelaten in zijne overspanning. Hij wint allen op, die hij slechts ontmoet. Een groot en schitterend tooneel gaat zich ontvouwen. Savonarola, de beroemde fra Girolamo treedt op!
Eene bonte schaar van mannen en vrouwen, van geleerden en geestelijken, van magistraats personen en burgers, van dichters en kunstenaars was zaâmgevloeid in de kerk S. Lorenzo in den morgen van de eerste prediking der vasten, en met

{==12==} {>>pagina-aanduiding<<}

gespannen verwachting zag men naar den vermaarden broeder uit, bij allen bekend door den roep zijner ongewone heiligheid, bij velen geschat als geleerde.
De Florentijnen hebben menig welsprekend redenaar gehoord. Zij laten zich gaarne wegsiepen in de stroomen van welluidende klanken en sierlijke uitdrukkingen, die het kunstlievend oor streelen, het dichterlijke gemoed aangrijpen. Zij weten dat Savonarola vaak in gloeijende verzen zijn gevoel heeft lucht gegeven; dat hij de Toskaansche taal in al hare bevalligheid en rijkdom meester is; dat hij het latijn in al deszelfs statige kracht laat uitkomen; zij hebben van zijne roerende gesprekken, van zijne treffende vermaningen en krachtigen invloed in den biechtstoel gehoord. Alles stroomt naar het bedehuis. Aller verwachting is ten hoogste opgevoerd, en met bedwongen adem wacht de zich verdringende menigte het eerste woord van zijne lippen.
De vreemde prediker beklimt den kansel onder levendige aandoeningen, die zijns ondanks zijn door onthouding verzwakt gestel beheerschen. Hij heft de oogen op over die breede schaar; hevige ontroering grijpt hem aan. Hij voelt zijne leden beven - maar hij moet voort. Hij doet een sterke poging op zich zelven en vangt aan - maar hij kan zijne stem niet regeren, dof rolt zij neêr op de digte menigte, verliest zich te zwak in de wijde gewelven. Men verstaat niet. Hij hoopt de stem te verheffen, zij wordt schril en scherp. De kamp met zich zelven verzwakt al meer zijn invloed op anderen. De teleurgestelde hoorders zien elkander met bevreemding aan. De aandacht gaat verloren. Des sprekers innerlijke aandoeningen mogen hevig zijn, zij deelen zich aan het gehoor niet mede. Er komt beweging; velen verlaten het bedehuis. Reeds is de helft der toehoorders allengs verdwenen; alle rijken en aanzienlijken zijn reeds heen. De vrouwen en kinderen houden stand met ongeleerde en eenvoudige mannen; doch naauwelijks vijf en twintig blijven tot het einde der predikatie!...

{==13==} {>>pagina-aanduiding<<}

- Welk een slechte voordragt! roept een beroemd redenaar. - Hoe verkeerd iedere beweging!
- En welk eene platheid van uitdrukking! - zegt een dichter.
- Hoe schel en snijdend is zijn stem! voegt het verfijnd gehoor eens zangers er aan toe, - hoé ongepast dat verheffen en dalen der klanken.
- Onverdragelijk die toon van bestraffing en verwijt! - sprak een aanzienlijk geestelijke. - Wat wil hij van ons? Neen, ik had hem meer gezond verstand toegeschreven.
- Hebt ge ooit zulk een vermagerd priester gezien? - schertsten eenige jongelieden. - Een schim uit de onderwereld is ons verschenen.
- Hij moet toch zelf zeer gesticht zijn geweest; - spotte een ander - hij weende voor ons allen.
- Zou dit de beroemde Dominikaner wel zijn? - bleef het vraagpunt van velen; maar allen kwamen daarin overeen, dat zij zich uitermate bedrogen hadden door te hooge verwachting.
Onder dergelijke ontboezemingen trok de met zoo veel opgewondenheid zaâmgevloeide schaar af; maar geen hoorder was zoo bitter teleurgesteld als de spreker. Niemand zag zich zoo bedrogen en ontmoedigd als broeder Girolamo! Met gebogen hoofd en wankelende kniën verliet hij den kansel, en zwijgend nam hij den arm zijns getrouwen Jacomo's, die hem wachtte om hem tot zijne cel te geleiden. Geen enkel woord was aan Savonarola's lippen ontglipt in het gaan; hij had de oogen niet opgeheven en wenkte met de hand, dat fra Jacomo zich verwijderen en hem alleen laten zou.
Ongaarne gehoorzaamde de broeder, die juist thans zoo grooten lust had tot spreken. Telkens keerde hij weder om aan de deur der cel te luisteren, maar de zware kloostermuren laten de trillende zuchten, de zacht murmelende gebeden niet door tot het deelnemend oor. Tegen den avond waagde hij het echter aan te kloppen, doch kreeg geen ge-
{==14==} {>>pagina-aanduiding<<}
hoor. Hij poogde in een vlaag van angst en bekommernis de deur te openen. Vergeefs - zij was van binnen gegrendeld. Eerst aan den avond van den volgenden dag werd hij toegelaten tot zijn vriend.
Daar lag Girolamo voor het beeld des Gekruisigden, met beide handen het gelaat verbergende, als keurde hij zich onwaardig de heilige beeldtenis te aanschouwen. Uitgeput van waken en weenen, vasten en bidden, was hij der bezwijming nabij, en eerst na zich met eenige teugen frisch water verkwikt te hebben, was hij in staat op de deelnemende woorden des bezorgden broeders te antwoorden.
- Geen deernis met mij, broeder! smeekte hij - anders dan om gebeden te vermenigvuldigen, opdat de schuld mijner vermetelheid, de trotsche waan van mijn hoogmoed worde geboet!... Wee mij, die naar de hooge dingen getracht heb!... God wederstaat de hoovaardigen, maar den nederige geeft Hij genade...
- Gij gaat te ver - viel Jacomo in - spreek zoo niet, vrome broeder! Waar was ootmoediger geestelijke dan gij? .. Maar dit ijdel, wispelturig volk is verzot op schoonklinkende vleitaal en zoetvloeijende drogredenen, die hun geweten in slaap sussen en hun oor verstompen voor de woorden Gods!...
- Ik heb meer op mijn ijver, meer op mijne zeggenskracht gebouwd dan op de kracht des Woords; daarom moest ik als een onwaardig dienaar beschaamd worden. Te vermetel ben ik ongeoefend voor een verfijnd gehoor opgetreden en heb niet bedacht, hoe weinig ik nog beproefde aan anderen in te drukken wat daar leeft in mijne ziel.
- En wat gij reeds zoo menigmaal in boetvaardige harten hebt overgestort, - vervolgde Jacomo, - doch deze verstokten gaan het oordeel der verharding tegen....
- Vloek niet, maar zegen, Jacomo!
- Doe u zelven dan niet langer zulke wreede verwijten - gij hebt voortreffelijk gepredikt!... Gij zult...
- Niet alzoo mijn broeder! en Girolamo wenkte afkeurend

{==15==} {>>pagina-aanduiding<<}

met de hand. - Deze nederlaag is zwaar; maar zij zal olie zijn voor mijn gebeente en eene medicijn voor mijn krank gemoed. Mijn tijd was nog niet daar voor het predikambt, ik sta het af...
- Afstaan? - Gij?... Nooit! Gij moet prediker! barstte Jacomo los. De nood is u opgelegd... wee u zoo gij het niet gewillig doet!... Het arme volk zou versmachten en gij zoudt uw talent in den zweetdoek gaan begraven!...
- Mogt Mozes zich eigenwillig als een verlosser Israëls opwerpen? Beschaamd moest hij vlugten en in de woestijn de schapen hoeden totdat de Heer hem als wetgever riep... Elia moest verbeiden aan de beke Krith voor hij Achab ging ontmoeten... ook ik zal stille zijn tot dat de geest des Heeren vaardig wordt over mij, en ik profetere in zijnen naam, - maar nog is die ure niet gekomen.
In de verrukking der innigste bewondering bleef Jacomo den ootmoedigen spreker aanstaren, als hadde hij naar de stem eens heiligen geluisterd, en inderdaad, daar lag eene hooge bezieling over het anders zoo zwak en teêr gelaat des Dominikaners. Zijne bleeke wangen kleurden van een zachten gloed hoe meer hij sprak, zijn oog blonk van hemelsche vreugde bij de zegepraal op een hevigen inwendigen kamp; zijne stem was veel buigzamer, nu zij beheerscht werd door de geestdrift die hem vervulde; en diezelfde hoorders, die gisteren onverschillig van hem heen gingen, zouden thans aan zijne lippen hebben gehangen, nu hij vrij en ongedwongen zijn gevoel lucht gaf en niet aan kanselstijl en prediktrant dacht, noch naar een eerwaardigen declamatorischen galm had te zoeken, en met schroomvallige regelmatigheid te articuleren. O, hadde hij zich zelven kunnen vergeten, op den kansel zich vrij durven overgeven aan de vlugt van zijn genie, zij zouden hebben getuigd dat er rijke gaven in hem sluimerden, die eenmaal ontboeid, onweêrstaanbaar werken zouden.
Na den eersten afschrikkenden indruk zijner predikatie hadden maar weinigen den moed hem verder in de vasten

{==16==} {>>pagina-aanduiding<<}

te hooren. Slechts enkelen bleven hem bij, en hij bragt zijne taak ten einde, ten volle overtuigd dat hij alle aanspraken op redenaarstalent moest opgeven. Doch zich schikkende naar de vatbaarheid van de eenvoudigen, die hem bleven volgen, deed hij, zonder het zich bewust te zijn, juist een eersten stap tot het verkrijgen van wat hem ontbrak; en het streven naar klaarheid voor onontwikkelden bragt hem weder tot den eenvoud der natuur, die groote opvoedster aller talenten, en werd eene oefening, die hem den toen heerschenden schoolschen trant deed verlaten om tot die warmte en kracht te geraken welke alleen treft en overwint.
Maar zijn roem was heen, zijne hoorders verdreven! Zijn naam werd vergeten of met een glimlach van spot en medelijden genoemd.
Met het einde van de vasten kondigde hij openlijk af, dat hij voortaan het prediken vaarwel zeide, om zich geheel alleen aan het onderzoek der heilige schriften toe te wijden.
Weinige dagen later trokken de broeders Girolamo en Jacomo met nog enkele vrienden de stad uit, om zich naar Lombardië te begeven en als bedelmonniken het land door te gaan, leerende en vermanende aan alle plaatsen.



{==17==} {>>pagina-aanduiding<<}

II. Andere wegen, andere ontmoetingen.

De hitte des daags was voorbijgegaan, en de herders die hun vee in het gebergte hadden laten weiden, verheugden zich op het maal dat hen te huis verbeidde. Maar wie zich haasten mogt, Paolo, een forsch gespierde knaap, was allen voor, en in zijne hut gekomen, nam hij driftig eene kleine luit van den wand en ijlde, als ware hij niet vermoeid geweest, met dien kostbaren schat naar eene andere hut beneden in het dal.
Hoe digter hij naderde, des te luider verhief hij zijne zuivere doch ongevormde stem, en poogde aan zijn speeltuig harmonische toonen te ontlokken; maar nieuweling in de kunst, had de greep meer kracht dan juistheid, en kwetste hij een oor zoo welgeoefend en teêrgevoelig, dat een kreet van afschuw het teeken om op te houden vergezelde, waarmede onze harpenaar begroet werd door een vreemdeling, die zich door de waardigheid zijner bevallige houding en de magt van zijn edelen blik wist te doen gehoorzamen.
Paolo bleef dan ook als een standbeeld bij den ingang der hut staan, maar nam evenwel dezen gebiedenden vreemdeling van top tot teen in oogenschouw, en wie weet hoe lang hij zich in bewondering des schoonen jongelings zou verloren hebben, hadde deze hem de luit niet ontnomen.

{==18==} {>>pagina-aanduiding<<}

- Welaan, ik wil een lied voor u zingen - sprak hij in den eigenaardigen tongslag der bewoners van dit dal der Apenijnen, die geen ander Italiaan vermogt na te volgen, schoon zijne kleeding, hoe eenvoudig ook, iemand van gansch anderen stand verried dan in deze valleijen te huis behoorde. Paolo's verwondering was echter nog zoo groot niet als zijn wantrouwen en de angst waarmede hij Maria aanstaarde, Maria, het schoonste meisje uit den omtrek, die hij gemeend had met die luit te betooveren, met zijn tied het hart te stelen - en een onbekende behandelt het eerst dit speeltuig zijner hoop!... Met veel behendigheid wist de vreemde bezoeker eenige kleine gebreken te herstellen, stemde het behoorlijk bij, en ving nu aan met zoo wonderzoete stem de betooverende klanken te begeleiden, dat Paolo's bruine wangen beurtelings wit en rood werden van ongekende aandoeningen, terwijl het hem scheen of het hart hem te eng werd. - En Maria - zij had de handen over de borst gekruisd en staarde den vreemdeling aan met eene zalige verrukking, als ware een engel uit den hemel bij hare woning nedergedaald. En toch het lied was niet zoo hemelsch - het was eene improvisatie van een jeugdig gemoed, dat rusteloos jaagt naar vrijheid en lucht, naar liefde en genot - het fladderen van een veelkleurigen vlinder over de geurige bloemen - het zingend stijgen van den leeuwerik, die wel voelt dat hij boven voller toonen kan slaan, maar die telkens toch weer neêrzinkt op aarde.
Een grijsaard was intusschen uit de hut getreden. Hij hoorde de zuivere toonen klinken en bleef eerbiedig staan, en als het lied zoo zacht en statig werd, dat het hem roerde, ontblootte hij het hoofd en zong met bevende stem het: ‘Ave Maria’ mede, waartoe de luitspeler was overgegaan.
- Laat mij deze luit - sprak de zanger tot Paolo, - morgen kunt gij haar weder terug bekomen, als ik van hier ga.
- Koop haar van mij, nooit zal ik er weder een vinger op zetten, - sprak Paolo moedeloos met gebogen hoofd.

{==19==} {>>pagina-aanduiding<<}

- Is u dat genoeg? - vroeg de vreemdeling, hem een goudstuk schenkende.
- Zij kost niet half zooveel, en ik kan u het overige niet teruggeven.
- Behoud het geheel, laat mij slechts de luit. - En de zangerige vreemdeling mijmerde verder voort in liederen van wondere zoetheid, en doolde al spelend rondom de hut.
- Wie is die zanger? - vroeg de oude aan Maria.
- Vader, een reiziger, die ons bidt hier te mogen overnachten; ik heb hem nog eenmaal gezien, als hij door dit dal kwam. Het is een man, dien men niet weder vergeet, als men hem eens heeft hooren spreken.
Vlammen schoten uit Paolo's oogen, - Zonder groet sloop hij uit de woning van Maria, en een boos oog viel op den zanger, als hij hem even buiten de hut vond zitten; maar de engel der poëzij bezwoer den daemon der wraaklust in Paolo's borst. - Hij luisterde, zijn schreden vertragend tot de toonen wegstierven in het dal. - Arme Paolo!...
- En gij kent dien reiziger? - vroeg de vader met de nieuwsgierigheid des vergetenden ouderdoms.
- Kennen? - neen, wie zou hem kennen, doch hij noemt zich Gabriël, en is zoo schoon als de bode moet geweest zijn, die aan de heilige maagd verscheen.
- Maar ik houd niet van zulke zwervers te herbergen. - Ik ben een weerloos oud man, en gij zijt een schoon kind, nog jong en teêr...
- Gabriël heeft eene luit van Paolo gekocht en wel vierdubbel betaald - hernam het meisje niet zonder oogmerk, het zwak des vaders kennende.
- Betalen... Zulke gasten vergeten dat anders gewoonlijk, en hoe zullen wij dien knaap herbergen? Hij zal het anders gewend zijn dan onder ons, arme bergbewoners.
- Hij sliep menigmaal onder den blooten hemel; een bed van stroo en versche mos is hem lief, heeft hij mij verzekerd, en hij eet gaarne onze pompoen met azijn en de gedroogde vijgen.

{==20==} {>>pagina-aanduiding<<}

- Welnu, dan kunt gij hem gerieven.
De vader trok er zijn hart af, liet het onthaal van den gast aan Maria over en begaf zich ter rust; maar terwijl de vader rustte, was de rust van het meisje in groot gevaar. Had de vreemdeling eerst getooverd met den zilverklank zijner liefelijke stem en wondere harmonie gegeven aan het eenvoudig speeltuig des herders, thans wendde hij een ander wapen aan, dat meer regtstreeks zijn doel moest treffen, de diepe blik van zijn zielvol oog - en hij won veel en snel en magtig. - Ach, de krachten waren zoo ongelijk, de overwinning was zoo weinig zijner waardig. Het hart van het onnoozel meisje was hem als de luit des herders - hij vroeg niet naar waarde, hij begeerde zich een oogenblik te vermaken. Was het wonder, dat de plompe figuur van den forschen Paolo werd overschaduwd door de slanke, buigzame leest eens bloeijenden jongelings van omstreeks drie en twintig jaar, wiens zijachtig blonde lokken, gedekt door eene kleine fluweelen baret, rijk en sierlijk zijn schoonen hals omgolfden, die door geen kraag omsloten werd. Zijne rozenlippen verbergden eene rij van hagelwitte tanden, terwijl zijn zachte blos, blanke tint en helder blaauwe oogen veel meer aan een zoon van het noorden, dan aan een kind van het land der zon deden denken. Doch het was niet die ongewone schoonheid alleen, noch ook de bevalligheid van zijne eenvoudige kleedij - de gespannen beenkleeding dier dagen, met den lagen spitsen schoen en het ruim geplooide tot even over de heup afhangend kleed met de open mouw - dat Maria betooverde. - Het was iets anders. Het was veel meer de lieftalligheid zijner innemende manieren, het was het overwigt van beschaving, ontwikkeling en verfijning, woorden die de argelooze niet kende, maar voor wier invloed zij zwichtte, terwijl zij hem, die er haar mede kluisterde, als een bovenaardsch wezen vereerde.
Maria, schoon arm en ongevormd, was geheel niet ontbloot van natuurlijken aanleg en geestesgaven. Het vermaakte

{==21==} {>>pagina-aanduiding<<}

den schranderen gast niet weinig de indrukken te bespieden, die hij kunstig op haar te weeg bragt; het was eene proefneming, een onderzoek als van een geneesheer op een cadaver - helaas, hij vergat dat hij het deed op een levend mensch!
De vreemdeling had meer proeven genomen op 's menschen hart en 's menschen zenuwen, en zijne ervaringen waren van dien aard geweest, dat hij het niet al te ernstig nam met vrouwelijke harten. Hier echter vond hij een voorwerp van geheel nieuwe soort, en hij nam nieuwe proeven, besloten om er tevens zooveel mogelijk van te genieten.
Het vlugtige vermaak eener ligtzinnige liefde, die hij in de wildernis scheen te gaan zoeken, was echter de oorzaak niet die hem hier heen dreef. - 't Was bijzaak, toevallig voordeel. - De hoofdzaak, zijn doel, was: onbespied en onbekend naar hartelust te zwerven, het leven der herders te leeren kennen, de stoutste jagers te vergezellen, de gevaarlijkste rotspunten te beklimmen, zich in de diepste dalen te verliezen, vrijheid en frissche berglucht te ademen en zich schadeloos te stellen voor zooveel arbeid en nachtwaken in onverpoosde studie; het boekvertrek te verruilen voor het vrije veld, de gehoorzalen der geleerden voor de statige bosschen der Apenijnen, het gewoel der steden voor de rust der natuur. Op dien zwerverstogt wilde hij zich eenige tongvallen der afgelegenste streken eigen maken, en verder had hij geen plan dan alleen, iederen beker van genot ten bodem toe te ledigen, iedere bloem der vreugde te plukken, die zou bloeijen langs zijn pad.
Maria's hart was weldra geheel in zijne magt - maar nog nooit had hij minder moed gehad om van die magt gebruik te maken.
De blik van haar oog bleef zoo eenvoudig, zoo kalm; sprak meer van bewondering dan van liefde, meer van vereering dan van hartstogt. En toch, hij liet zich af tot hare taal, tot hare gewoonten en gebruiken; hij vergezelde haar op het veld; hij hielp haar in huis; - zij noemde hem bij den

{==22==} {>>pagina-aanduiding<<}

naam, dien hij haar gezegd had; hij zong voor haar zoo vaak zij het begeerde: maar haar gevoel was te zuiver en onbedorven, haar verstand te helder om niet te ontdekken, dat daar eene diepe klove was tusschen hen beiden. Dit verhinderde echter niet dat Maria met al de kracht harer ziel zich aan een wezen hechtte, dat zij vereerde als den engel wiens naam hij droeg, maar het was een edele toewijding, reiner dan Gabriël nog immer had gevonden.
Daarom begreep hij haar niet terstond, en het begon hem te verdrieten, dat hij niet stoutmoediger dat eerbiedig opzien van het meisje had verwonnen. Hij vermenigvuldigt dan zijne zoete woordekens en wil ze juist van vermetele lief kozingen gaan vergezellen, als plotseling het gerucht van een naderend reisgezelschap zijne aandacht trekt. Het is eene zonderlinge karavaan. Maria vergeet haren schrik van zoo even en stelt zich vertrouwelijk onder Gabriël's hoede op het zien van mannen met wijde, lange kleeding, golvenden baard en Oostersch hoofdhulsel.
- 't Zijn heidens, 't zijn turken! - fluistert zij schuw.
- Neen, vrees niets, het zijn Joden - antwoordt Gabriël, het Israëlitisch type op eenige belangwekkende aangezigten herkennende, en vol geestdrift spreekt hij hen aan:
- Vanwaar komt gij?
- Wij hebben ons eenigen tijd te Venetië op onthouden, hernam een jong en krachtig man.
- En thans gaat gij?...
- Naar Florence!
- Gij zijt kooplieden?
- Dat eigenlijk niet, sprak een waardig grijsaard, die het hoofd des gezelschaps scheen; wij verzamelden op onze omzwervingen belangrijke handschriften en gedenkstukken der oudheid, die thans nog aan de vergetelheid ontrukt kunnen worden, nu de vorsten verzamelingen aanleggen als de Medicis...
Of de zwervende Joden den zwervenden geleerde herken-
{==23==} {>>pagina-aanduiding<<}
den, 't is niet waarschijnlijk dat zij volkomen wisten met wien zij te doen hadden, maar mogt hij voor een argeloos kind als Maria den landman en den herder spelen, zijne stem, zijne gebaarden, zijne houding, alles, alles verried hem voor den valkenblik der scherpzinnige Joden. Zij schenen niet ongenegen het gesprek te rekken. Hij vroeg van Venetië, van het hof van Ferrara, van de omdolende Grieken, van de oude stukken, weêr nieuw geworden sedert kort. - Zij vroegen van Florence, van Lorenzo de Medicis, van alle hooge scholen in Frankrijk zoowel als in Italië, van alle boekverzamelaars en oudheidvorschers, en Gabriël bleef antwoorden en scheen onuitputtelijk in wetenschap.
Maria had noodig zich de mislukte omarming van zoo even te herinneren, om thans haren Gabriël niet inderdaad voor den profetischen hemelbode aan te zien; zij verstond wel geen woord van deze zamenspraak, maar zij luisterde naar de stem van Gabriël als naar de toonen zijner luit, en haar opzien werd vreeze, haar eerbied werd schuwheid, nu zij hem met zulk een vuur eene wondere taal hoorde voeren, die haar aan toovenaars en heksenmeesters deed denken.
Onze Gabriël openbaarde weldra zulk eene levendige begeerte om de stukken te zien, die de Israëliten met zooveel moeite en gevaren verzameld hadden, en hij had met zooveel kennis van zaken gesproken, dat de grijsaard zijne twee zonen beval de muilezels, die hunne goederen droegen, van den kostbaren last te ontdoen en de tent op te slaan om hier te kunnen overnachten. - Dat was juist wat Gabriël wenschte, en zijne ingenomenheid met zijne nieuwe kennissen was zoo groot, dat hij Maria verzocht hen zoo goed mogelijk te onthalen. De blinkende schijven, die daarbij uit 's jongelings lederen gordel te voorschijn kwamen, schitterden den Joden liefelijk toe, en vermeerderden hunnen ijver om Gabriël te believen met het vertoonen der kostbare perkamenten. Zijn hart brandde van vreugde als eindelijk de kist geopend werd en uit een zorgvuldig gesloten lederen zak een ebbenhouten kistje vol

{==24==} {>>pagina-aanduiding<<}

duffe perkamenten te voorschijn kwam. Gretig strekte Gabriël er de handen naar uit...
- Vergeef mij! - riep de oude, toeschietend om zijn schat te beschutten - onvoorzigtige behandeling mogt nog hier of daar een flaauw karakter uitwisschen, en voor deze vreemde talen worden niet veel uitleggers gevonden!
- Laat zien, laat zien! - riep de jongeling ongeduldig - het is aan mij vertrouwd, ik ben geen nieuweling op dit gebied.
Met geheimzinnigen eerbied en overdrevene voorzigtigheid ontrolde nu de grijsaard eenige half verschimmelde vellen, beschreven met het statig karakter der Hebreeuwsche taal, terwijl hij zeide:
- Ik geloof niet dat gij, hoe geleerd en kundig gij mij ook toeschijnt, in staat zult zijn om al het belangrijke, de uitnemende waardij dezer stukken ten volle te beseffen; maar mag ik een kenner vinden, die ze weet te schatten - hij weegt ze op tegen goud!...
Zoo sprekend bestudeerde hij het gelaat des jongelings, die met verhoogden blos en schitterend oog op het geheimzinnig blad bleef turen.
- Een kenner? - riep deze gebelgd - wie zegt u dat ik dat niet ben?
- Het zou mij lief zijn; doch laat mij u zeggen, dat mijne verzameling zoo zeldzaam niet alleen, maar ook zoo volledig is, dat zij op zich zelve eene boekerij uitmaakt, en dat ik mij niet durf vleijen ze ooit te plaatsen dan voor eene akademie of ter verrijking van eene vorstelijke bibliotheek als die der Medicis te Florence of wel te Eerrara; want die aankoop gaat een gewoon vermogen te boven.
- Laat zien, laat zien! Ook ik zal ze vorstelijk weten te betalen. - En is de taal mij nog vreemd, ik zal mij die weten te onderwerpen, zoo goed als de drie en twintig andere, die ik mij eigen maakte.
De Jood was overtuigd dat hij zijn kooper had gevonden en legde hem nu de stukken voor. Midden tusschen de

{==25==} {>>pagina-aanduiding<<}

pakken en kisten der Joden gezeten, vergat onze jonge geleerde heel de wereld bij het geheimzinnige schrift.
- Gij verstaat ongetwijfeld het Hebreeuwsch? - vroeg hij den oude.
- O ja, doch die taal is niet genoegzaam voor deze verzameling, die nog door vele Chaldeeuwsche handschriften wordt voltooid; ook zijn er vele Arabische en Egyptische stukken tusschen, die allen door Esdras zijn bijeengebragt en waarin de grootste vraagstukken der wereld, de geheimen der natuur, de lang verborgen en verloren geachte wijsheid van het oosten is zaamgevat. - O, het zal ons zwaar vallen er afstand van te doen!.... maar de nood dwingt ons. Het geluk heeft ons gediend. - De dolende menschheid zoekt naar wijsheid. In de donkerheid vraagt zij naar licht. De zon gaat op in het Morgenland. Uit het Oosten treedt zij ieder ochtend te voorschijn, om den sterveling toe te roepen, waar de schatten der kennis zijn verholen. Hoe zwaar ook miskend, Israël had het licht te midden van Egypte's duisternis - bij Israël blijft het licht, en eene star zal opgaan uit Jacob!... O, gij zoon van het Westen! zoo gij de hemelsche wijsheid bemint, zoo gij de goddelijke waarheid zoekt, naar het Oosten heen!... Van daar hebben wij, de verguisden en de versmaden, deze schatten opgezocht bij Emirs en Magiërs, opgedolven van tusschen de bouwvallen der heilige stad, van onder de puinhoopen van Jehovah's tempel - met schatten gekocht uit de handen der Islamieten. O kleinood Israëls, dat ik mij van u scheiden moet!...
De beide zonen des Israëliets bleven intusschen aan het uitpakken, het was of er geen einde aan komen zou. Zestig stukken bragten zij te voorschijn; en ofschoon onze geleerde er geen woord van lezen kon, verbergde hij het niet dat hij ze, het kostte wat het wilde, tot zijn eigendom zou maken. De ongehoorde eisch der Joden schrikte hem niet af; hij meende eindelijk den schat gevonden te hebben, waarvan hij zoolang had gedroomd; hij meende den sleutel der kennis

{==26==} {>>pagina-aanduiding<<}

voor zich te zien, zou hij dien laten ontglippen? O, hij geloofde het zeker wat de Jood had betuigd: uit het Oosten moest alle licht opgaan, en hij had regt. - Helaas, dat de Christen niet wijzer was dan de Jood, dat beider oog gesloten was voor die zonne der geregtigheid, voor die star uit Jacob, dat licht der heidenen reeds voor eeuwen opgegaan over allen, die in donkerheid en doodschaduw waren gezeten!...
De koop werd gesloten nog eer de avond viel. Maria had af en aan geloopen en den vreemdelingen de beste verkwikkingen bereid. Zij had zich uitgeput in zorgen en afgesloofd in bemoeijingen, doch niemand had het minder opgemerkt dan Gabriël. Zij poogde hem te naderen - vergeefs - hij zat bij de Joden, omgeven van de kisten en pakken, die bedekt waren met de kostbare handschriften; en als zij naderde weerde eene zwartoogige Jodin haar met bitsheid af, als voegde het haar op een afstand te blijven. Deze Jodin nam alles uit hare hand en bood zelve de ververschingen aan Gabriël zoowel als aan de haren, en hij nam het gedachteloos aan, zonder te vragen vanwaar het kwam, wie het had bereid, wie het bood!... Uit de verte bleef Maria hem bespieden; hij zag niet om naar hare hut, zijn oog zocht haar niet meer; den ganschen dag had hij haren naam niet genoemd!... Eene ongekende smart greep haar aan, eene ongekende pijn neep haar het hart te zamen. - Zij vergat hare spijze te nemen - in huis werd het haar zoo bang en drukkend, maar ook het veld gaf haar geen lucht!...
De avond viel. Gabriël vroeg niet naar zijne luit. De Joden hadden hunne tent onder eene groep zware kastanjeboomen opgeslagen. Toen zij nu al hunne goederen daarin bragten, rees de hoop in Maria's hart dat Gabriël thans toch van hun gezelschap mogt verzadigd zijn en inkeeren tot hare woning, waar zij het avondmaal bereid had. Doch hij kwam niet. Begunstigd door de schemering, sloop zij door een digt boschje, om de tent van de andere zijde te naderem Zij onderscheidde de stemmen, maar verstond de woorden

{==27==} {>>pagina-aanduiding<<}

niet, schoon er in geen vreemde taal gesproken werd. - Ten laatste meende zij iets te begrijpen - o gruwel! - men handelde van verborgen kunsten, van waarzegging en tooverij! - Ja, zij had wel gevreesd, dat het hier niet regt moest toegaan. Zij zegende zich dan driemalen met het teeken des kruises en drukte de reliquie, dip hare stervende moeder haar schonk als behoedmiddel in gevaren, te vaster aan haar hart. - Was het een gewoon mensch, die Gabriël? - Neen, het kon niet zijn. Was hij een engel, een heilige? Neen, zij gedacht aan gestolen kusjes... maar was hij ligt een gezant des boozen!... een toovenaar!...
Zij was de tent al digter en digter genaderd; het licht eener kleine lamp blonk haar toe door eene spleet. Daar zit Gabriël in de tent, juist tegenover het reetje waardoor zij gluurt, op den rand van eene geopende koffer, en begint al weer van nieuws afaan de stoffige perkamenten te ontrollen. Wil hij toeven? .. zij zal hem bespieden... Haastig keert zij terug naar de hut om er al het noodige voor haren vader in gereedheid te brengen en zoodra die ter rust is gegaan, sluipt zij weêr heen naar de tent, waarin het tooneel intusschen geheel is veranderd....
In den eenen hoek ligt de vermoeide grijsaard uitgestrekt op zijn mantel, aan zijne voeten heeft zich zijn jongste zoon neêrgevlijd en de andere schikt de handschriften en bindt ze zamen, terwijl de zwartoogige Jodin aan Gabriëls voeten gezeten, zijne hand in de hare heeft gevat....
Een kreet van afschrik kan Maria slechts met de grootste inspanning onderdrukken. Zij luistert schier ademloos; met onafgewenden blik tuurt zij op Gabriël, die met welgevallen het belangwekkend gelaat der Jodin beschouwt, terwijl zij hem zijn karakter beschrijft en zijn lot voorspelt uit de lijnen zijner schoone hand, die zonderling afsteekt bij de bruine tint der dochter Israëls.
Lang had de Jodin op de blanke, fijne, veeleer vrouwelijke dan mannelijke hand des jongelings gestaard, als zij

{==28==} {>>pagina-aanduiding<<}

met indrukwekkend gebaar en al den gloed der oosterlingen aanving:
- Ik heb vele handen gezien, maar geene gelijk aan deze gevonden - zij drukt eene schier vrouwelijke teêrhartigheid, eene ligt bewogen aandoenlijkheid uit, die door edelaardigen moed, door grootheid van ziel wordt bewaard tegen 't ontaarden in weekheid en zwakheid. - De poëzij is uw element, zangen zijn de zucht uwer ziel. - Maar de wijsheid geldt u meer dan de liefde - de waarheid meer dan 't genot. - Onafhankelijkheid is uwe behoefte, vrijheid de ademtogt uws geestes. - Gij zijt vlugger dan de hinde der bergen, gij zijt stouter dan de adelaar, die de lage luchten veracht. - O, hoe heerlijk moet uw gestarnte zijn! want al uwe lotgevallen zijn schitterend en grootsch. - Edele gaven zijn over u uitgestort, en uw geluk zal niet zijn in het kleine en gewone, maar groote dingen staan u voor de deur! - Uwe vreugde moet schoon zijn en wonderzoet - maar ook uwe smart zal diep zijn en wrang! - Doch wat vraagt gij, groote en edele, van de wetenschap eener vrouw? - Kan mijn broeder Maleachi niet beter dingen u lezen uit het gestarnte, dat daar fonkelt boven onze hoofden! Ondervraag de lichten des hemels naar uwen weg en zij zullen het u verkondigen...
- Wilt gij, Maleachi? - vroeg Gabriël, terwijl hij zijne hand terug trok.
Maleachi had natuurlijk alles voor zijnen nieuwen vriend veil: zijne nachtrust en zijne kunst. Hij haalde dan een klein koffertje voor den dag, en bragt er eenige wis- en sterrekundige werktuigen uit te voorschijn, benevens een paar perkamenten vol geheimzinnige teekens, lijnen en cirkels.
- Zoo gij mij dag en uur van uwe geboorte kunt opgeven, benevens de geboortedagen uwer ouders, dan wil ik uw gestarnte onderzoeken.
Dit een en ander opgeteekend hebbende, bladerde hij veelbeteekenend in zijne sterrekaarten, tuurde lang op een blad, waarop de teekens van den dierenriem prijkten en begon nu

{==29==} {>>pagina-aanduiding<<}

eene berekening, die vrij lang ophield en waarbij zijn gelaat al bedenkelijker en ernstiger werd:
- Een groot en schitterend gestarnte is het uwe! - riep hij eensklaps uit. - Wat zeg ik? wie zag ooit heerlijker verbinding, schooner zamenvoeging van hemellichten! - Niet één enkele star zou u genoeg zijn - de merkwaardigste vereeniging van starren bestraalde uwen geboortestond. - Gij zijt een vorst, schoon een eenvoudig kleed u vermomt, eens vorsten zoon, al vernacht gij in de tent des armen wigchelaars - een kind des geluks, schoon duistere wolken zamenpakken boven uw fiere kruin. Gij zijt een vorst; maar gij zult geen scepter zwaaijen. - Gij zijt een held; maar gij overwint niet met zwaard of lans. - Magtig zijt gij in woorden en stout in overwinnende taal. - Loop niet zoo snel tot den krijg, want uwe wederpartijders zijn vele; maar uw naam zal niet meer verloren gaan van de aarde, en uw roem zal de eeuwen overleven. Zoo lang uwe starren zullen flonkeren in hare wijde banen, zoo lang zal uwe glorie niet tanen. - Nogtans - zij een uwer starren liefelijk en zacht als het morgenlicht, zuiver en rustig van glans - de andere gloeit dof in diepen gloed als een vuur van dreigende verbolgenheid en vol onrust trillen hare stralen. - De een wenkt u tot rust, de andere jaagt u toomeloos voort; - de een schenkt u zoeten vrede, de andere doet u felle worsteling beminnen; - de een wil uwe glanzende baan verlengen... maar de andere zal hem haastig afsnijden!.... Uw tijd is kort! - uw loopbaan ras voleindigd! - meer dan twee derde van uw leeftijd is reeds heen!...
- Houd op! - riep de jongeling in hevige ontroering, want als eene onbedriegelijke godspraak zonken deze woorden in zijn gemoed, en eene onaangename huivering voer hem zijns ondanks door de leden. Sprakeloos bleef hij nog eenige oogenblikken in onveranderde houding zitten, sprong vervolgens ijlings op, sloeg zijn mantel om, en verliet de tent zonder te weten waar hij heen dwaalde. Hij moest die star-
{==30==} {>>pagina-aanduiding<<}
ren zien, waar Maleachi zoo wondertreffend uit had gelezen. Zijn blik moest dolen tusschen die veelbeteekenende lichten, zich verliezen in dat maatlooze ruim, waarin de heerscheressen van zijn lot zich bewogen. Ligt dat de kille nachtlucht zijne brandende slapen verkoelde, zijn bonzend hart wat kalmer zou doen slaan...
Liefelijk maanlicht speelde door het lover. Onze wandelaar zocht een vrijen heuveltop, om onbelemmerd ten hemel te kunnen opzien, en vlijde zich neder bij een grooten steen, besloten hier onbespied en ongestoord den dag af te wachten. - Welk een zonderling en avontuurlijk leven hij ook sedert zeven jaren mogt geleid hebben, nooit had hem het hart onrustiger geslagen, nooit was een denkbeeld hem zoo loodzwaar op het gemoed gezonken als dit wreede woord: uw tijd is kort! - Een vroege dood! En hij had nog nooit gedacht dat hij kon sterven! In al zijne plannen lag een eindeloos voortbestaan ten grondslag, bij al zijne ontwerpen had hij de mogelijkheid des doods vergeten! - Altijd gezond en sterk, altijd vrolijk en stoutmoedig, altijd verwinnaar waar hij dong naar een prijs, waar hij dong naar een hart! - En thans tegenover een onverbiddelijk schuldeischer, een onoverwinnelijk kampvechter.... Hij, die niets wilde zien dan de bloemen des levens, eensklaps in het aangezigt van den dood geplaatst! - Het bleef galmen in zijn oor, in zijn hart: uw tijd is kort! - En wat had hij verrigt om zich die glorie te verwerven, die zijn naam onsterfelijk maken zou? Wat had hij gedaan om dien roem te verkrijgen, waar zijn hart naar smachtte? - Maar het was nog tijd, een derde restte hem nog zijns levens! - ‘Vaartwel dan, gij vrije velden, gij lagehende heuvelen, ruischend bosch en trotsch gebergte!’- riep hij uit - ‘vaartwel dan, o mijne zangen en mijne vreugde! Terug naar mijne studie, naar mijne boeken! Terug met mijne nieuw gevonden schatten, dag en nacht gearbeid tot het doel zal zijn bereikt. - Vaarwel bloemen en vlinders, lucht en zon en reine berglucht - geen dag zal meer ongebruikt voorbijgaan!’

{==31==} {>>pagina-aanduiding<<}

Zoo mijmerend was hij opgestaan en wandelde den heuveltop op en neder, terwijl hij gedurig luisterde naar eenig ritselen in het kleine hout. In de opgewondenheid der nachtelijke ure, bij de spanning zijner vurige verbeelding verontrustte hem dit zacht geluid thans meer, dan hem bij kalmer stemming de ontmoeting van een gewapend man zou gedaan hebben, en hij sloeg de hand aan zijn dolk.
De vogels droomen van mijn ontijdig sterven! - de nachtuil zucht reeds over mijn gapend graf! - sprak hij gram om zich heen ziende. - De boomen werpen mij hunne laatste vruchten toe ten afscheid; de nachtwind jaagt heksen om mij heen, om mij te kwellen. - Maar het geluid herhaalde zich. Het waren zuchten, zuchten van een mensch, klagten, tranen!
- Gabriël! fluisterde het uit het boschje, Gabriël!..
En de jongeling schoot toe op het geluid af. - Maria zonk aan zijne voeten.
- Wat deert u, lief kind? - sprak hij met teederheid en poogde te vergeefs haar op te heffen. - Hoe doolt gij zoo ver van de hut uws vaders in den nacht? - Gij, die zoo bevreesd zijt voor den toovenaar in het gebergte, voor het nachtspook der bosschen!
- Ik vrees niets meer - alle verschrikking is heen voor dien éénen kommer, die ééne ramp! - riep Maria opgewonden.
- Wat is u dan toch overkomen, schoone Maria? - sprak hij met zoete kozerij, maar zij weerde de hand af, die de zwartoogige Jodin aangeroerd en in haar oog ontwijd had.
- Hoe hebt gij mij misleid, mij zeggende, dat ons dal u zoo lief was! riep zij bitter, dat gij er altijd met ons zoudt wonen... dat gij... maar nu weet ik wie gij zijt: een vorst, een magtig heer! - en gij hebt gespot met de arme Maria!... Waarom hebt gij mij doen ontwaken uit de sluimering die mij goed was? Waarom hebt gij mij een ander, een nieuw leven leeren kennen, mij vroeger vreemd? Nu is al mijne vreugde voorbij, al mijn geluk is heen. Ons dal is mij te

{==32==} {>>pagina-aanduiding<<}

eng, de hut mijns vaders mij te klein. De stem van ons vee klinkt mij niet meer liefelijk toe, en mijne gezellen behagen mij niet langer... Gij zijt een vorst, een groot en rijk heer; gij hebt zeker vele knechten en maagden in uwe kasteelen. - Welaan, laat Maria met u gaan, laat zij de kleinste zijn uwer dienstmaagden, en wie ooit kwaad tegen u smeedt, en wie u ook ontrouw mogt worden - zij zal haar leven voor u stellen, zoo gij haar slechts in uwe nabijheid gedoogt....
- Maria! gij bedriegt u; ik heb geene paleizen, geene knechten en dienstmaagden. Ik ga thans wel ver van u heen, maar ik keer hier spoedig weder. - Gij kunt mij niet volgen - gij moogt uwen ouden vader niet alleen laten! - Kom, sta op, laat mij u naar uwe woning vergezellen, wees getroost en goedsmoeds, over weinige dagen zend ik u een rijken bruidschat, en de schoonste knaap van het gebergte wordt uw bruidegom!
- Ik begeer bruidschat noch bruidegom, nu ik weet dat uw tijd kort is, dat uw leven snel voorbijgaat.... nu rampen u dreigen!... Ik heb alles gehoord, en de angst over u deed mij den schrik des nachts overwinnen.
Gabriël was intusschen weinig in zijn schik met de stemming van Maria.... Wat vond hij haar lastig! Hoe berouwde het hem haar zoozeer aan zich verbonden te zien! Hoe vervelend werd hem thans de gehechtheid, die hij zoo zelfzuchtig in haar gemoed had gekweekt, zoolang het hem lustte. Maar toch haar hard bejegenen, hij kon het niet. Ja, het werd hem te moede of hij in hare klagten de beschuldiging van zoovele maagdelijke harten hoorde, wier vrede hij ligtzinnig had verwoest. Het was of hare tranen hem heet op het hart vielen, als van zoovelen, die in stilte weenden over nog meerder misleiding, nog veel dieper hartewond.
Het was in eene stemming, die hem vatbaarder maakte dan ooit voor al het bange van zelfverwijt, en hoe hij ook worstelde om er zich van te ontdoen, hij kon niet los worden van herinneringen die tegen hem getuigden.

{==33==} {>>pagina-aanduiding<<}

Hoe zich dan nu te ontslaan van dit lastige meisje? Bij hare stemming scheen dit al even moeijelijk als haar haren vrede weder te geven. Hij had zijne proef genomen, hij had gezien hoe het aangeblazen gevoel uit het onnoozelste kind eene heldin kon vormen, hoe het sluimerend verstand eensklaps ontwaken kan tot wondere ontwikkeling, als de verbeelding wordt geprikkeld en het hart wordt gewond. Hij had het gezien. Verder boezemde hem het voorwerp, waarop hij de proef nam, geene belangstelling in.
Een andere magtiger indruk wisch te iedere zwakke naschemering van gevoel weldra spoorloos uit. Hij zou zich het meisje in het dal over eenigen tijd naauwelijks herinneren, zoo het hem gelukte haar thans te ontsnappen. Dit bleef toch zijn plan. Vertoeven mogt nieuwe moeijelijkheden scheppen. De last, dien zij hem aandeed met het ontijdig nachtbezoek, maakte hem gemelijk - en zijne teederheid voor hare schoonheid ging over in weêrzin tegen deze hem belemmerende verkleefdheid.
Hij bragt haar dan tot de stille hut weder, verzekerde haar dat hij nog lang zou vertoeven, en als hij gaan moest toch spoedig wederkeeren. Zij geloofde - de arme. - Maar als de morgenzon door het kastanjebosch speelde, was en tent en reisgezelschap - en Gabriël - verdwenen!
Eenige weken later kwam een bode in het dal en vroeg naar Maria. Men wees hem eene hut, waar een oud man zat te weenen, terwijl een breedgeschouderd jongeling zijn hoofd ondersteunde en met somberen blik, waarin de wraakgloeide, bleef staren op de overblijfselen van een verbrijzeld speeltuig. De bode legde een verzegeld paket op de tafel, en zeide tot den grijsaard: - ik breng u een bruidschat voor Maria.
- Maria! - stamelde de oude met wilde vreugd in het wezenloos oog - waar is zij?
- Maria! - brulde de jonge man en greep den bode bij de keel - zeg mij waar zij is, of gij laat hier uw leven!

{==34==} {>>pagina-aanduiding<<}

- Ik weet niet wat gij wilt! - ik ken haar niet! - Men gaf mij dit geld op eenige uren afstands van hier - wat weet ik van uwe zaken!...
Maar Paolo was niet van de ligtgeloovigsten, en eerst nadat hij zich wel van 's mans onkunde had overtuigd, liet hij hem gaan.
- Een bruidschat voor Maria! - mompelde hij daarna met bittere smart, het paket vertrappende. - Waarom heb ik hem ook gespaard, den ellendige! Zeide mij niet mijn hart, dat hij een snood verleider zou zijn? - Arme grijsaard! ik wil u toch ten zoon zijn, nu uwe dochter u verlaten heeft.



{==35==} {>>pagina-aanduiding<<}

III. De afgoden.

Daar is geene zonde zoo algemeen als die der afgoderij. Geen wonder - elk menschenhart vraagt steun, heul, troost, verkwikking, voldoening; 't zoekt eene magt die het beheerscht, eene kracht waardoor het zich laat leiden. 't Tracht naar toewijding, algeheele overgave, ja in de diepste diepte der ziel is een eindeloos onbevredigd smachten, een brandend dorsten en hongeren naar een gedurig voedsel, een altoos frisschen dronk, naar een grenzeloos element om in te leven en te zweven. - En bang en onrustig blijft ieder harte slaan, tot het zijn rustpunt vindt: een iets, een goed, waaraan het zich kan hechten en klemmen met alle krachten, dat het mag beminnen en vereeren - in één woord: elk menschen hart vraagt een God!...
Heil dat hart, zoo het den levenden God mag vinden!... Wee dat hart, zoo het zich een afgod kiest!... Heil dat hart, zoo het de zachte stem beluistert, die telkens spreekt: Ziet hier ben ik! - Ik sta aan de deur van dat hart, en ik klop!... Maar daar is zooveel gedruisch van binnen! daar is zooveel gewoel van buiten! Wij merken die stemme niet op en maken ons zelven goden, die voor ons aangezigt henen gaan; goden van onze keuze, om die ijverig te dienen, en wij buigen er ons voor neder!...

{==36==} {>>pagina-aanduiding<<}

De een dient zijne afgoden in het openbaar, de andere vereert hen heimelijk. Nu eens zijn het personen, dan wederom zaken; de een kiest ze zich uit het verleden, een ander in het heden; bij dezen zijn het tastbare goederen, bij genen lof en roem - doch van wat aard of natuur, hoe hoog ook vereerd en verheven - ieder afgod valt neêr als Gods arke verschijnt!
De levende God is een naijverig God en een éénig Heer! - Hij vraagt geheel het hart met alle krachten! - Welgelukzalig wie zijne afgoden leert kennen en den moed heeft ze uit te werpen! - Maar zij zijn soms zoo schoon in ons oog, zoo liefelijk voor dat hart, zoo innig met ons zaamgewassen als oog en hand en voet!... Dat oog uitrukken, die hand, dien voet afhouwen!... Hoe zwaar, hoe moeijelijk, ja schier onmogelijk! - En toch, daar komt een uur, dat de afgoden nederstorten, dat de schijngestalten als kaf verstuiven, dat de tooverbanden als herfstdraden breken. - Dan staat de arme, bedrogen mensch zoo geschokt en verslagen daar! - Och, mogt hij dan altoos zich nederwerpen voor dien God, die niet verre is van een iegelijk onzer, die alleen en voor eeuwig ons jagend harte stillen, het met hemelspijs verzadigen kan! Maar doorgaans gaan wij ons telkens en telkens weder nieuwe afgoden maken, totdat zij ons het hart doorboren, dat hart verpletteren, dat wij aan hunne dienst ten tempel hadden gewijd!
Doch wij gaan dit in het leven opsporen.
Half verholen in het lommer van altijd groene cypressen en boschjes van laurieren, verried zich de witte gevel van eene kleine landelijke woning, die tusschen het geboomte op de helling eens heuvels scheen te hangen, als een vogelnestje tusschen de takken. Wie door de bekoorlijke ligging van dit huis uitgelokt, het nu ook van nabij wilde gaan zien, vond zich echter bij het naderen pijnlijk teleurgesteld door het vervallen en verarmd aanzien van de woning, die de onbetwistbare sporen droeg èn van eene moedwillige verwoesting

{==37==} {>>pagina-aanduiding<<}

èn van langdurige verwaarloozing. De wanden waren gescheurd en bevlekt, de deur geschonden en half uit de hengsels gerukt; en tusschen eene menigte vermorzelde stand beelden en omgestorte zuilen, verbrokkeld marmer en steengruis, was rondom het huis het gras hoog opgeschoten; ja zelfs de mirten- en oranje-boschjes, die het plein omgaven, deelden in het verwilderd aanzien van deze stille woning. Zij is echter niet verlaten - en vormt zij al geen groot contrast met haren bewoner, zij schijnt een vergeten hoek, eene misdeelde plek te zijn op dien heuvel, waar alom goede smaak en orde getuigen, hoe er noch moeite noch kosten zijn gespaard, om hier de schoonheden der natuur te doen uitkomen en te verzamelen, hetgeen niemand zal bevreemden, die verneemt, dat diezelfde heuvel een trotsch paleis draagt, welks fiere torens zich stout verheffen, en binnen welks hechte wanden de weelde woont in honderd zalen - want die heuvel is een der zeven bergen, waarop de wereldstad verrijst, wier naam zoo wonder is en magtig, zoo roemruchtig en zoo verachtelijk, zoo trotsch en stout, zoo laag en zoo geschandvlekt! - Eens koningin der wereld, altoos slavin der zonde, zetel van den antichrist, stedehoudster van de magten der duisternis, bloeddorstige wolvinne, steeds loerend op de lammeren Gods! - Onbekeerlijke heidinne, leugenprofetesse - de stad der godslastering - want de heuvel, waar wij toeven, torscht het Quirinaal.
Ach, de nabijheid van het pauselijk zomerpaleis had (in 1484) de eenvoudige woning niet kunnen beschutten tegen de woede van een dolzinnigen volkshoop, die in blinde opgewondenheid niet werd gestuit door den hechten muur, die den heuvel omgaf; en hunnen vernieldorst botvierende in de pauselijke lusthoven, wierpen de woestelingen de schoonste standbeelden omver, verdierven de sierlijkste fonteinen en ontzagen ook de stille schuilplaats niet van een beroemd geleerde, een weêrloos oud man, den archeoloog Pomponio Laeto. Vergeefs bezwoer hij den plunderzieken dat hij dood-
{==38==} {>>pagina-aanduiding<<}
arm was, dat zij bij hem noch keur van wijn, noch goud of kostbaarheden konden vinden. Vergeefs smeekte hij hun handenwringend zijn eenigen schat, de lust en den roem van zijn leven, zijne met zooveel zorg en moeite verzamelde oudheden - tegelijk zijn eenig huisraad en sieraad - te sparen; de lustige gezellen schenen maar te meer aangewakkerd door 's grijsaards wanhopige weeklagten, en jammerend had hij het gelaat verborgen, om den gruwel der verwoesting niet te aanschouwen, die de aan het puin ontrukte gedenkteekenen der voorgeslachten andermaal tot een puinhoop deden wederkeeren.
De schade in de pauselijke hoven aan groepen, waterwerken en boschaadje mogt belangrijk zijn - zij was weldra weêr hersteld; maar wie vergoedde Pomponio het verlies van zoovele getuigen zijner vlijt en liefde voor de oudheid? Wie gaf ze hem weder die kostbare brokken van kapiteel of voetstuk, dat overblijfsel van eene kroonlijst of verbrokkelde zuil? Waar vond hij ze terug, die steenen rijk aan inscripties, dat halve borstbeeld eens dichters, die arm of dat been van de beeldtenis eens helds? .. die vazen, die hij met eigen hand had opgedolven op de vervallen begraafplaatsen of in diepe holen, die steenen die hij vergaderd had tusschen de bouwvallen van tempels en paleizen, als hij den dageraad voorkwam en bij het licht zijner kleine lamp, met een houweel gewapend, muur en grond onderzocht in stille nachtelijke uren! Hoe blijde torschte hij zijn schat in den tip van zijn verkleurden mantel, en zwoegde er meê voort, tot hij zijne juichende leerlingen ontmoette, die hem van zijn buit ontlastten en met ongeduld het oogenblik te gemoet zagen, dat hij weêr zoo wegslepend en hoeijend hunne leergierigheid bevredigen zou.
Pomponio's dichterlijke gaven kwamen het onvolledige zijner ontdekkingen niet weinig te hulp; en het aanschouwelijke dat hij aan zijne onderwijzingen wist te geven, door ze te verbinden aan een voorwerp dat de verbeelding opriep en de verwachting spande, maakte hem tot den meest gelief koosden

{==39==} {>>pagina-aanduiding<<}

leeraar der Romeinsche jeugd, hetzij hij geschiedenis of wijsbegeerte, oudheid- of zedekunde behandelde.
Zijne rijke fantasie was nimmer uitgeput; nooit stelde hij zijne hoorders te leur. Kon hij geene levensschets geven, hij gaf een overzigt van den tijd waarin zijn held had gebloeid of de geschiedenis zijner werken, en liever hadde hij eene verdichting zich veroorloofd, dan dat hij droog en koud, zijn gehoor ongetroffen had gelaten. Zijne taal was zoo uitgelezen, zoo zuiver en edel, dat Erasmus haar noemde: ‘het type en ideaal van het moderne latijn.’
Sedert de noodlottige plundering van het heiligdom zijner vereering was Pomponio echter dezelfde niet meer. Zijne opgewektheid was heen, zijne geestdrift verdoofd, en de gruwel aan de achtbare vertegenwoordigers der voorgeslachten gepleegd, had zijn hart met een onlust en wrevel vervuld, die aan menschenhaat grensde. In de troosteloosheid over zijne onherstelbare schade gedoogde hij niet, dat er iets aan zijne woning noch hare omgeving hersteld zou worden. Hij sloot zich op in zijne kluis met een zijner leerlingen en was ontoegankelijk voor elk bezoeker, met uitzondering van enkele bevoorregte vrienden en discipelen, die geene moeite spaarden om hem andere belangrijke voorwerpen aan te brengen.
Zoo was hij dan op zekeren morgen ijverig bezig met het afzagen eener marmerplaat, die hem voor eenige dagen door eene vriendenhand was toegezonden, als hij opziende twee mannen tot zijne deur zag naderen. Onwillekeurig maakte hij eene beweging om zich achter den steen te verbergen. Hij had er waarlijk alle reden toe, want zijne gescheurde en gelapte kleeding was zoo met steengruis overstoven, dat wel niemand uit zou vinden van welke stof zij eens vervaardigd was. Zijn breede baard, verward en verkleurd als zijn hoofdhaar, zijn bleek en vermagerd gelaat teekenden een man wiens afgod niet was: spijze en drank, of de grootschheid des levens. - Maar het was niet om dit uiterlijk dat hij zich verbergde; niemand had hem ooit anders gekend. 't Was door

{==40==} {>>pagina-aanduiding<<}

die wondere menschenschuwheid, uit zijne bittere stemming voortgevloeid.
Men had hem echter gezien, en hij had althans een der bezoekers herkend, en riep zijnen leerling toe, dat hij de verbrokkelde marmerzuil van achter de deur zou wegnemen, die hem tot sluiting diende.
O Benivieni! - riep hij den binnentredende, die het gewaad eens kanunniks droeg, nu te gemoet, - gij hebt mij aan mij zelven wedergegeven met dit geschenk! - De inscriptie is rijk, is belangwekkend! - Ik zou al mijne leerlingen hier wederom bijeen willen vergaderd zien om de geestdrift lucht te geven, die met vroegere kracht mij weêr aangrijpt.
- Wat zou u weêrhouden ze op dit oogenblik te ontboezemen - hernam Benivieni - ik breng u een hoorder, die tegen eene gansche schaar kan opwegen.
Pomponio bezag nu den anderen bezoeker wat opmerkzamer, een jongeling, die zedig teruggebleven was, en dien hij slechts vlugtig had gegroet: doch als zijn levendig oog vorschend en wantrouwend op het met gouden borduursel rijk bedekte groen fluweel van 's jongsmans sierlijke kleedij bleef rusten, en hij den beminnaar der oudheid niet scheen te herkennen in de weelderige kleederpracht van een edelman, wiens zeldzame schoonheid meer vrouwelijke weekheid dan mannelijke vereering van het groote voorgeslacht deed veronderstellen, maakte Benivieni aan de sprakelooze aanschouwing zijns ongeloovigen archeoloogs een einde door te zeggen:
- Ik zou het niet gewaagd hebben uw heiligdom te ontwijden door een ongewijden bezoeker tot u te voeren, maar ik heb het geluk den wereldberoemden vorst van Mirandola tot u te leiden - gij zijt vrienden.
Met zekere eerbiedige verwondering herhaalde nu Pomponio:
- Pico, graaf van Mirandola en Concordia! - Gij zijt mij welkom, maar ach, hadde ik u in vroeger tijd hier mogen ontvangen te midden mijner schatten! Toen was ik rijk -

{==41==} {>>pagina-aanduiding<<}

nu ben ik arm. Zie, mijne omzwervende leerlingen verzamelen allerlei merkwaardigheden voor mij - maar zij begrijpen niet, dat hunne verzameling zoo iets geheel anders is dan de mijne. - Die is nooit weêr te vergoeden, zij is reddeloos verloren! Deze steenen blijven steen; zij leven niet; zij spreken niet; zij hebben mij niets gekost en kunnen mij niet bezielen; zij laten mij koud. - Maar wat daar ginds verbrijzeld ligt, 't had ziel; 't had geest; het leefde. Mijne nachtrust had ik er voor opgeofferd; met levensgevaar mij met mijn lampje in onderaardsche gewelven gewaagd; met eigen hand ze opgedolven van onder de aarde, ze uitgehouwen uit de wanden; maar zij hebben mij daarvoor ook bezield als verschijningen uit den grijzen voortijd. De achtbare schimmen der heiden rezen op, en vraagden mij der vergetelheid ontrukt te worden. De edele dichters sloegen voor mij nog eenmaal hunne harpen. Wijsgeeren traden toe en fluisterden mij hunne lessen nog eens in de ooren. Verukking greep mij aan bij het torsenen van mijn schat; hoe zegepralend stelde ik den buit ten toon, dien ik der vergankelijkheid had ontweldigd, om den lof en roem van het voorgeslacht te deelen! Hoe dierbaar waren zij mij, die schoone gedenkteekenen, die levende vertegenwoordigers van de groote geslachten, wier adem liefelijker mij omhuivert, te midden van dit vergruizeld puin, dan al de valsche glorie, de nietige weelde, de verwijfde pracht die ons omringt. Ik had eene schoone galerij der oudheid, geheimzinnige boekerij, die ik alleen vermogt te openen en te lezen! - Toen was deze woning druk bezocht, en zou ook uwer niet onwaardig geweest zijn, doch thans!... 't is voorbij!
- Ik kan uwe smart bij dit gemis beseffen - sprak Pico deelnemend - als ik de gehechtheid, welke zoo kostbare en duurgewonnen kleinooden opwekken, afmeet naar de liefde, die ik zelf voed voor andere schatten, niet min belangrijk, schoon niet met zooveel inspanning verzameld, met zooveel moeite opgedolven - maar waarvoor ik toch een groot deel

{==42==} {>>pagina-aanduiding<<}

van mijn vermogen afstond, en tegen ongehoorden prijs mij in vreemde talen liet onderwijzen, waarvoor ik alle vreugde der jeugd en den glans der hoven opgaf, om er mij met hart en ziel aan toe te wijden. Ik weet, wat het zegt, de bronnen onzer kennis te beminnen. - Geloof mij dat ik, meer dan iemand, een hart heb voor uw verlies.
- Gij hebt ongetwijfeld handschriften verzameld? - vroeg Pomponio glimlagchend.
- Ik had het onbeschrijfelijk voorregt van reizende Joden eene rijke en volledige verzameling te koopen. Hoe meer ik ze onderzoek, des te dierbaarder worden zij mij; ja ik betuig u, dat het verlies van mijn ebbenhouten kistje met perkamenten mij zou zijn als het verlies van mijn leven. Mij dunkt, ik zou alles kunnen missen, maar dit gemis alleen zou mij doen morren tegen God. Eer ik het vol genot van mijne schatten kon smaken, moest ik mij op de Hebreeuwsche en Chaldeeuwsche talen toeleggen, en vooral het Arabisch mij eigen maken, maar geen hinderpaal schrikte mij af.
- Het is schoon en groot dat een jong man van uwen rang niet liever het genot der koninklijke hoven verkiest - hernam Pomponio, den jeugdigen vriend der wetenschap met welgevallen aanziende. - Gij hebt de keus der wijzen gedaan.
- En toch verstaan mijne naaste verwanten en vrienden dat niet, antwoordde Pico. De een wil mij in den krijg, weer anderen aan vorstenhoven zien... Ach, zij kennen de gezindheid van den vriend der wijsheid niet; en deze, acht ik, heeft zich der beste en edelste vorstinne gewijd, en is de roemwaardigste kampvechter. Naar de waarheid te trachten, dat is in mijn oog de schoonste en verhevenste bediening en vorsten waardig. Alle andere dienstbaarheid veracht ik, hoe glansrijk die ook schijne, en ontvlugt de hoven, waar de laagste kuiperij der bekrompenste eerzucht woont.
- Ga zoo voort, edele graaf! geloof mij, ontbering is ligter te dragen dan gunst - armoede en gebrek zelfs ligter

{==43==} {>>pagina-aanduiding<<}

dan geschenken. - Hebben de ouden niet mede de eereplaatsen en roemrijke ambten veracht?...
- Ik weet dan ook dat ik langs dezen weg nooit tot eenig aanzienlijk, wereldlijk ambt zal geraken, maar ik wensch niet op de wilde zee van openbare bedieningen te dobberen. Het blinkend geluk der groote wereld gelijkt aan een dartel en toomeloos paard, dat telkens zijnen berijder afwerpt, op het oogenblik dat hij meent het zich te onderwerpen. Ik verkies de vrijheid, mijne boeken, mijne zangen en omzwervingen. Na zeven jaren op de beroemdste hoogescholen van Frankrijk en Italië de grootste geleerden gehoord te hebben, heeft mijne laatste studie, in de handschriften der oude wijzen uit het Oosten, mij tot de zonderlingste verbindingen en besluiten geleid. Nu leeft daar maar één wensch in mijne ziel: deze kinderen mijns geestes aan de wereld te mogen schenken - en mogt ik dan ook vroeg van het tooneel der aarde aftreden, ik zal er niet vergeefs verschenen zijn!...
- En gaat gij nu in geschriften uwe resultaten wereldkundig maken? - vroeg Pomponio belangstellend, maar met zekere bekommernis.
- Ik wenschte ze liever in een openbaar dispuut aan de geleerde wereld voor te stellen, en een strijdperk te openen met ieder lustig kampvechter, die moed gevoelt tot de worsteling. 900 stellingen heb ik bijeengebragt...
- Negen honderd!... kon Pomponio zich niet onthouden uit te roepen. - Negen honderd, en uit welk gebied?
- Het zijn dialektische, moralistische, physische, metaphysische, mathematische, theologische, magische en cabalistische stellingen.
- Theologische, magische, cabalistische - herhaalde Pomponio met een pijnlijken trek van weêrzin. En wat zal de paus daartoe zeggen?
- Ik geloof niet dat zijne heiligheid er mij een kardinaalshoed voor zal aanbieden; doch zoo ik de hoven der vorsten veracht, niet min veracht ik iedere geestelijke bediening;

{==44==} {>>pagina-aanduiding<<}

aan deze toch schijnt woekergeest en toomelooze hebzucht onafscheidelijk verknocht. - Maar toch, de heilige vader heeft mij reeds zijne toestemming voor het openlijk dispuut verzekerd.
- Dat is al veel van zijne heiligheid, hervatte Pomponio schamper, maar - heeft men uwe stellingen ook gezien?...
- Dat is onnoodig - ik heb, zoo als men dat gewoon is, de verklaring vooraf laten gaan, dat ik niets voor waar, zelfs niets voor waarschijnlijk hield, dan hetgeen de heilige kerk en haar vereerenswaardig opperhoofd Innocentius VIII daarvoor erkent. Ja, ik heb zelfs met een duren eed moeten bezweren, dat ik elke verklaring of bepaling mijner stellingen, die de paus zal gelieven te maken, gehoorzaam als de mijne aannemen zal.
Pomponio trok zonderling aan zijn baard en fronsde de wenkbraauwen duister zamen, zag nu eens treurig en zorgelijk op Pico, dan weder verwijtend op den zwijgenden kanunnik, als wilde hij dezen zeggen: gij hadt hem moeten weêrhouden - en tot Benivieni ter zijde het woord rigtende, vroeg hij met ernst:
- Is alles reeds vastgesteld?
- Morgen zal de aankondiging plaats hebben - hernam Benivieni.
- Dan is het reeds te laat! - zuchtte Pomponio, het hoofd met bitterheid schuddende.
- Wat meent gij? - vroeg Benivieni ontrust.
- Ach vergeef mij, ik sprak bij mij zelven. - Vergeef een oud zwaarhoofd, dat hij vergeet, hoe de jeugd waagt en onderneemt, terwijl de grijsheid - toeft en tobt! - Ik herinner mij de verleden dagen, toen ik ook kloekmoedig kampvechter was!... ik meende dat de gansche wereld begeerig was naar wijsheid als ik! - Ik wilde mijnen broederen te gemoet komen en hen helpen, en rigtte met mijn vriend Barthelemi Platina eene Platonische leerschool op zoo als Gemisthus Pletho te Florence; maar wat onder Cosimo's bescher-
{==45==} {>>pagina-aanduiding<<}
ming mogt bloeijen, moest verwelken in de nabijheid van het pauselijk hof... De onwetende en wreede Paulus II liet ons in hechtenis nemen tot belooning van onze poging ter verlichting der menschen, en in den kerker heb ik vele jaren kunnen peinzen op mijn onderstaan. - Ik weet ook, wat het zegt, met het eens opgewekte wantrouwen der geestelijkheid te worstelen, die alom u bespiedt door duizend oogen, u altoos beluistert, hoever gij moogt trekken. De geestelijkheid, vergeef het mij, Benivieni, haat de kracht en het licht...
En de kanunnik ging ernstig voort:
- Want het licht bestraft hare booze werken, en de kracht werpt het juk der onderdrukking af. - Doch Innocentius VIII is geen Paulus II! Hij immers beloont kunstenaars en dichters. Nog onlangs noodigde hij mijn vriend Politiano uit om uit het Grieksch overzettingen in het Latijn te maken.
- Maar hij zal voor den invloed, de inblazing van anderen zwichten - viel Pomponio in.
- De graaf staat met hem op zeer goeden voet.
- Hij zal den graaf opofferen voor zijne kardinalen, en dezen zullen hem zijne 900 stellingen nooit vergeven! Gij zult het zien! Hij zal smart oogsten, zoo niet smaad voor roem, en verguizing voor eer!... Ach, er is niet veel toe noodig om het wantrouwen op te wekken dergenen, wier conscientie niet rein is, die de kracht vreezen en de nagedachtenis van het antieke Rome zoozeer duchten, dat zij het mij en mijnen vrienden niet vergeven konden, dat wij onze niets beduidende doopnamen met de groote namen der ouden verwisselden, om ons met die namen in den achtbaren tijd te verplaatsen, toen alles nog krachtvol was en grootsch; dat wij het edel Latijn der ouden verkozen, boven de barbaarsche taal van kerkvaders en monniken, dat wij met meer geestdrift den gedenkdag van Home's grondvesting vierden dan de heilige dagen der kerk.
- Ik heb de zaak zoo duister niet ingezien - hervatte Pico - immers, er heeft zich nog niets of niemand tegen verzet? Het is toch ook waarlijk niets nieuws een openbaar

{==46==} {>>pagina-aanduiding<<}

dispuut te openen. In alle landen en aan alle hoogescholen worden zulke spiegelgevechten gegeven; en uit Duitschland, Spanje, ja zelfs Schotland komen vaak strijdlustige redenaars opdagen. Alzoo worden denkbeelden verhelderd, gedachten gewisseld, krachten ontwikkeld en kundigheden verspreid, die anders in vergetelheid verloren gingen.
- Het zij zoo - Pomponio kan zich vergissen; maar ik stel te veel belang in u, om niet te wenschen, dat gij deze zaak nooit hadt ondernomen. Ik leef niet te vergeefs te Rome! ik ken de geestelijken! - Rome moge zich bij uitnemendheid ‘de stad’ noemen, het staat verre achter bij Florence, bij Napels, Venetië, Ferrara en andere steden; - maar kom, ik wil zwijgen en toezien. - Is de dag ook reeds bepaald, waarop het dispuut zal worden geopend?
- Dit te bepalen heeft de paus zich nog voorbehouden, ntwoordde Pico, doch alle toebereidselen zijn gemaakt; en opdat niemand uit den vreemde worde verhinderd, heb ik mij voorgesteld om geleerde mannen in de reiskosten te gemoet te komen en hun, zoo het noodig mogt zijn, huisvesting en onderhoud te verschaffen gedurende deze disputatie.
- Als gij het zoo aanlokkend maakt, denk ik dat heel de wereld met u zal willen disputeren, en dat er nooit een eind aan den strijd komen zal. Alleen Pomponio blijft t' huis, om uit zijne kluis in stilte toe te zien; maar hij roept u toe: wees voorzigtig! want gij waagt meer dan gij weet - gij zet alles, alles op het spel!... Gij hebt moed tot den krijg - voorzie u van moed, ook als list en verraad u uit eene hinderlaag overrompelen willen - als men u met uw eigene wapenen zal slaan - en miskenning, moedwil en opzet het moedigste krijgsros verlammen, de beste strijdwagens verbreken.
Daar Pico Pomponio's vreeze voor de bekommerdheid eens grijsaards hield, die verzadigd is van alle ondernemingen en vermoeid van het leven, schokte zij hem niet in het allerminst en met onverzwakte opgewektheid keerde hij met zijn dich'

{==47==} {>>pagina-aanduiding<<}

terlijken vriend Benivieni, die zijn gastheer was, tot zijn studeervertrek terug; sloeg nog eens een blik vol vreugde op zijn zwart houten kistje met handschriften, en gaf zich blijmoedig over aan de stoute verwachting van den glorierijken strijd, dien hij dacht aan te vangen. Want ofschoon Pico meende, dat hij wars was van de groote drijfveer die velen beweegt, daar hij den lagen hoogmoed van kleine zielen niet kende, noch de ijdelheid van eergierige hovelingen, schoon hij de bloedige laurier des krijgsmans niet begeerde, noch het purper der kardinalen, noch den zetel der staatsmannen - ook zijn hart brandde van verlangen naar voldoening, naar een veld waarop hij zijne krachten zou openbaren, eene gelegenheid om zijne gave uit te gieten.
Wij weten niet of al onze lezers in den vorst van Mirandola den dolenden Gabriël hebben herkend: maar hij was toch dezelfde, en hij had het voornemen gestand gedaan, door hem in het nachtelijk uur gevormd. - Hij was veranderd van leefwijze; hij had alle wufte verstrooijingen, alle ligtzinnige minnarijen, alle fantastische omzwervingen en avonturen opgeofferd, om alleen wereldwijze te zijn, geleerde en philosoof in zeer strengen ernstigen zin. Maar nu ook waren alle vroeger verspreide krachten op één punt zaamgetrokken: de zucht, de vlammende begeerte om zich roemruchtig en onsterfelijk te maken. Zou zijn leven kort zijn, zijne baan snel ten einde spoeden, welaan, zij zou zich door eene reuzentaak kenmerken, en ongewoon en schitterend zou hij optreden voor heel de wereld; wonderlijk en hagchelijk zou zijn ondernemen zijn, ieders aandacht boeijen, aller verwachting spannen; grootsch en vorstelijk moest de kamp zijn, breed en wijd het strijdperk en geheel oorspronkelijk en onnavolgbaar de gansche toedragt der zaak.
Zagen wij Pomponio verslagen nederzitten bij zijne verbroken afgoden, poogde hij hun tempel met angstige omzigtigheid weêr te herstellen, terwijl zijn treurend hart hun meer dan ooit was toegewijd - ook Pico diende vreemde goden

{==48==} {>>pagina-aanduiding<<}

in zijne overdreven liefde voor zijne handschriften, die hij als de bron des lichts en der waarheid hulde bragt met zijne gansche ziel, en zijn hart bleef voor den levenden God gesloten als het brandde naar roem en dorstte naar eer. Doch de voorzigtigheidslessen der bedachtzame menschenkennis van een Pomponio waren niet in staat het kranke hart van Pico te genezen. Zij roofden hem alles, zonder hem iets te hergeven. Zijn doel wilden zij hem doen opofferen, zijn plan laten varen... maar dat kon hij niet, zonder eerst een ander hooger levensdoel ontdekt te hebben en waardiger ontwerpen te leeren vormen. Een ander zou hem dat leeren, een ander dan Pomponio, die zoo ver ging in zijne vereering van het oude Rome, dat hij aan Romulus een altaar wijden en zich daar dagelijks op nederouigen kon.
Heeft elk hart zijne bijzondere afgoden, ieder tijdvak heeft ook nog de zijne, en wij dienen doorgaans de goden onzer eeuw; wij buigen ons zoo ligt voor den afgod van den dag! In die tijden, toen het ideaal des Christendoms scheen vergeten onder de Christenen, dweepte men met het heidendom, het was de Baal voor wien allen knielden.
De uit Constantinopel verdreven Grieken vonden schuilplaats in Italië en werden nergens beter onthaald dan te Venetië en te Florence. Zij waren wel niet allen de groote geleerden en wijsgeeren, waarvoor zij vaak gehouden zijn, maar zij bragten de oude wijsheid der voorgeslachten uit de vergetelheid te voorschijn. Men kreeg weêr smaak voor de oude letteren en kocht tot allen prijs de handschriften die zij met zich bragten. Beroemde mannen als Politiano, Ficino, Valori, Scala, Lan dino beijverden zich vertalingen te vermenigvuldigen en door de nog zoo jeugdige drukpers te verspreiden. Homerus en Virgilius, Demosthenes en Horatius traden weer in het leven, en de ingenomenheid met de gevonden schatten was zoo groot, dat men om ze regt te genieten, zich in die vroegere dagen terug zocht te dringen, ja zich heiden maakte om een waar leerling van Aristoteles en Plato te zijn.

{==49==} {>>pagina-aanduiding<<}

Intusschen was de geest des onderzoeks alom ontwaakt. Na lange doffe sluimering zocht de menschheid smachtend om naar waarheid en licht. De Grieksche wijsheid beloofde veel, maar zij gaf niet alles wat men van haar hoopte. Met de ongewijde schriften waren ook de heilige boeken der Profeten en Apostelen weêr te voorschijn gebragt. Ook zij vonden beminnaars. Reeds in 1471 verscheen te Venetië van de beroemde drukkerij van den geleerden Aldus Manutius, (waar in later dagen ook onze Erasmus medegewerkt heeft,) Malermi's overzetting der heilige schriften in de volkstaal; en zoo gretig werd zij verslonden, dat zij achtereenvolgens twintig herdrukken zag. En dit goede zaad ging niet verloren, maar droeg vruchten te zijner tijd.



{==50==} {>>pagina-aanduiding<<}

IV. Geleerde vrienden.

Zoo er ooit een tijd was waarin de edelen en grooten de kunsten en letteren met geestdrift beminden, aanmoedigden en kweekten - zoo er ooit een oord was, waar poëzij en wijsbegeerte het sieraad waren der vorstelijke hoven - het einde der vijftiende eeuw zag in Italië iederen tak der kunst, ieder vak van wetenschap gekoesterd en ontwikkeld bij den gloed van vorstenluister, gesteund door magt en bescherming van hertogen en prinsen, aangewakkerd door de hoogste vereering en de ruimste belooning.
Gehuisvest in marmeren paleizen of op bekoorlijke landhuizen, leefden de dichters en kunstenaars zorgeloos en onbekrompen onder begunstiging van de edele voorstanders. Deelgenooten van alle feesten verheerlijkten zij ze in hunne zangen, en wijdden zij van ganscher harte hunne lier om den doorluchtigen beschermer te vereeuwigen in onsterfelijke liederen, hun dankbaar hart ontvloeid; en van de nietige zorgen voor het dagelijksche ontslagen, konden kunst en poëzij zich onbedwongen overgeven en laten leiden door de magtige aandrift van het genie.
Het is een heerlijk schouwspel, den wedstrijd te zien tusschen de voornaamste geslachten van Italië, omringd van de grootste geesten en rijkste vernuften hunner dagen, die zij

{==51==} {>>pagina-aanduiding<<}

niet alleen tot hunne vrienden en huisgenooten, tot de sieraden hunner gastmalen en de kroon hunner feesten kozen, maar ook vertrouwden zij hun hooge ambten en gewigtige eereplaatsen toe, verzorgden hen niet enkel met kwistigen overvloed gedurende den tijd van bloei en kracht, maar verzekerden hun ook eene onbezorgde grijsheid; ja eene eerezuil moest het gebeente dekken van de mannen, die den roem van eene stad, van eenen staat hadden verhoogd.
Het kunstlievend geslacht d'Este te Ferrara, waar alles zong, alles liefde voor poëzij en letteren ademde, waar Ariosto bloeide, wordt beantwoord uit Mantua door de Gonzago.
De wakkere Francesco de Gonzago, gehuwd met Elisabeth d'Este, heeft bij het zwaaijen van zijn krachtig zwaard het tokkelen van de cither niet vergeten. Zijne begaafde gemalin vermaakt zich met het verzamelen van oudheden, miniaturen, camées en medailles, en het was bij dit vorstelijk paar dat Spagnuoli, de lievelingszanger dier dagen, verwijlde.
Aan het hof van Napels gloeit het vlugge vernuft van Sannazar, en weêrgalmen de zangen van den rijkbegaafden, veelomvattenden Pontano, boezemvriend en raadsman van den koning.
Ludovico Sforza trekt te Milaan talenten tot zich als den geleerden Merula, den grooten Leonardo da Vinci en anderen.
Te Bologne weet Bentivogli Urceo Codro aan zich te verbinden. Het is een tijdvak waarin ieder stad van Italië ons schitterende namen heeft te noemen; maar waar ook kunstenaars, dichters en geleerden zamenvloeijen, Florence trekt hen magtiger aan dan eenig andere stad - Florence - en Medicis!
Medicis zoo groot in de XV eeuw - vooral zoo schitterend in Cosimo, niet zoozeer door de blinkende pracht van zijn huis, noch door de vorstelijke weelde van zijne omgeving, als door den hoogen adel van zielegrootheid en geestkracht, waardoor de man, die zich gelukkig achtte de grootste burger en koopman te zijn, zijn vaderland wist te verheffen tot een

{==52==} {>>pagina-aanduiding<<}

belangrijken staat, ja tot een middelpunt van Italië, dat de overige staten in evenwigt kon houden. Zonder den staatsvorm merkbaar te veranderen kon hij door zijn magtigen aanhang de volksstem leiden en beheerschen, terwijl men zich gaarne liet leiden en beheerschen door den vrijen medeburger, die den schijn niet had van vorst en gebieder te zijn, die geen zware inkomsten eischte van het volk, maar eigen schatten veil had om zijn vaderland met fraaije gebouwen en kweekscholen van wijsheid en kunst te versieren. Koopman als de meeste aanzienlijke Florentijners, die de wol van het Noorden tegen de zijden van het Zuiden ruilden, had hij in alle groote steden zijne handelshuizen en banken, die steeds zijne inkomsten vermeerderden en hem tot den rijkste van zijn tijd maakten, zoodat koningen en pausen staatsinkomsten bij den grooten burger van Florence tegen baar geld verpandden, het op zijne kosten was dat de Italiaansche bergwerken werden voortgezet en dat een leger in het veld werd gebragt tot verdediging der republiek. Zulk een man moest het ideaal zijn der Florentijnen; hij deelde al hunne belangen, al hunne neigingen; hij was hunne ziel, hunne kracht, hun hoofd; en mogten zijne vijanden een oogenblik over hem zegepralen en hem verbannen, juichend halen de Florentijnen hem terug, en brengen hem weder tot de stad wier sieraad en roem hij was. En zoo diep leefden de vereering en de liefde voor Medicis in het harte des volks, dat ook een nietsbeduidend opvolger die gehechtheid niet uitwischte voor dezen roemrijken stam; want naauwelijks heeft men in den jeugdigen Lorenzo de gaven des beminden grootvaders herkend, of aller hart is hem gewonnen en Medicis zal wederom Florence's afgod zijn.
Onbetwistbaar bezat Lorenzo schitterende eigenschappen; het was geen bloote vleitaal, die hem il magnifico en den Pericles van Florence heeft genoemd, maar toch, de dagen van den grooten Cosimo waren voorbij. Een vorstelijke hofstoet mogt hem omgeven en blinkender luister hem om-
{==53==} {>>pagina-aanduiding<<}
stralen in het palazzo Pitti, de degelijkheid, de kern en kracht des voorvaders was voorbij, en zwakker was de gloed en matter was het licht. Cosimo had de wijsheid gehad van burger en koopman te blijven, en zijn kleinzoon was een vorst. De hand van eene prinses uit het edel geslacht van Orsini was hem niet geweigerd, en hij had zijne magt zoo wel gegrondvest en zoo onbepaald uitgebreid, dat hem de titel slechts ontbrak van souverein.
In de harten der onderdanen waren intusschen herinneringen ontwaakt uit vroegere dagen. De gedachte aan de oude, vrije republieken rees op als een duistere schim en wekte argwaan tegen een zoo magtig huis. Men had Cosimo's grootheid met vreugde gezien, want zijn roem was die aller burgers, en zijn eer was de eer van Florence; maar Lorenzo was hooger geklommen; hij had zich boven het volk verheven, was dan ook niet meer in hun midden; hij stond alleen, en weldra zou men tegenover hem staan, om hem die hoogte te betwisten. Weinig gelukkig in een handel, waarvan hij zelve de ziel en de kracht niet was, besloot Lorenzo zijne bezittingen in vaste goederen te brengen. Maar helaas! zij leverden hem de noodige inkomsten niet op voor zijne hertogelijke hofhouding, en in stede van, als de koopman Cosimo, millioenen aan den staat te kunnen wijden, moest de vorst in zijne behoeften ten koste des volks, uit 's lands inkomsten voorzien! - ja, hij zou ten laatste zooverre gaan om een staatsbankroet te kiezen boven den val van eigen huis!... Zoo groote eigenbaat kon niet altoos onder het masker van vaderlandsliefde verborgen blijven, en indien ook Cosimo's regering niet van zelfzucht is vrij te pleiten, als hij alle krachten der republiek behendig in eenen greep wist zamen te vatten en te vereenigen op een enkel hoofd, terwijl hij het volk magteloos deed nederzitten in af hankelijkheid van een vereerden leidsman, in plaats van hunne krachten te ontwikkelen en onderling te verbinden - het was toch die lage zelfzucht en onedelmoedige staatkunde van Lorenzo nog niet.

{==54==} {>>pagina-aanduiding<<}

De naam van Medicis klonk echter steeds tooverachtig in het oor der Florentijnen; zij zouden er van verzadigd worden - maar nog was die ure niet; nog hadden zij eene innige verkleefdheid aan dit groot geslacht, en hoe hoog ook Lorenzo's eischen mogten stijgen bij zijne steeds toenemende behoefte, er werd aan voldaan; geen wonder: alle magt berustte in zijne hand. Medicis had zich het regt aangematigd vijf kiezers aan te stellen, die de keus tot de hoogste waardigheden in de republiek uitbragten. Alle hooge staatscollegiën werden alzoo door hem alleen beheerscht en de keus des volks kwam geheel niet meer in aanmerking, terwijl het verantwoorden van het bestier over geldmiddelen, wetsveranderingen enz. gansch uitbleef. Lorenzo besliste alles met den om de twee maanden afwisselenden Gonfaloniero en voor de Signorie bleef niet over dan zijn besluit te bekrachtigen. Liet zich hier en daar al eens eene kreet van verontwaardiging, een gramme blik van wrevel merken, Lorenzo kende de Florentijners, hij streelde hunne neigingen, voldeed aan hunne zucht naar schitterende feesten en bedwelmende vermaken, hij hield hen altoos bezig, en wiegde hen in zorgelooze vreugde, terwijl zijne staatkunde gelukkig was voor dat oogenblik, en vrede, bloei en welvaart verzekerde aan het door vroegere twisten afgematte en ontzenuwde volk, dat Lorenzo zegende als den bewerker van dat geluk!...
Evenwel de stoute zamenzwering der Pazzi, waarbij Lorenzo's broeder op de trappen des altaars was vermoord, hoe bloedig ook door het volk gewroken, had hem geleerd hoezeer hij magtigen steun behoefde tegen wel onderdrukte, maar niet vernietigde partijen. Sedert lang was hij er op bedacht, zich dien te waarborgen zoowel voor het heden als voor de toekomst van zijn huis. Reeds was hij er in geslaagd eene zijner dochters uit te huwen overeenkomstig dien wensch; zij had hare hand aan Francesco Cibo, zoon van paus Innocentius VIII geschonken; maar dit was nog slechts een aanvang, een eerste steunsel, dat op meerder wachtte. Zijne

{==55==} {>>pagina-aanduiding<<}

drie zonen waren nog zoo jong, en hoe hoog 's vaders begeerten ook stegen, hij moest nog wachten. Intusschen had hij zich van vrienden te omringen en blijvend de gunst en geestdrift van het volk gaande te houden, maar zijne wenschen waren hoog en stout.
Door natuurlijken aanleg en behoefte zoowel, als uit altijd berekende inzigten, deed Lorenzo voor Cosimo niet onder in liefde en aanmoediging van wetenschap en kunst; zelf dichter en welsprekend redenaar, ijverig beoefenaar der letteren, was hij niet gelukkiger dan in het midden van zangers en wijsgeeren, en nergens vonden zij magtiger bescherming en hartelijker onthaal dan bij Medicis. Zijn paleis is hun vereenigingspunt; aan zijne tafel wijst hij hun de eerste plaatsen aan; zijne bekoorlijke villa's te Poggio-Casjano, Agnana en Caffagiolo opent hij hun, als stille wijkplaatsen, om zich zorgeloos aan kunst- en letteroefeningen over te geven; hij verschaft hun alle middelen om zich te oefenen en te ontwikkelen, ja verzamelt boekerijen en oudheden ter hunner dienste.
Te Careggi had Cosimo een vorstelijk paleis laten bouwen; het was omringd van de heerlijkste dreven, en de meest vreemde gewassen werden er gekweekt. Twee groote zalen; waren voor de boekerij ingerigt, eene andere voor muzikale oefeningen, terwijl de overige vertrekken door Lorenzo werden gebruikt ten gerieve van zijne geleerde vrienden. Daar echter Careggi, door zware bosschen omgeven en bij overvloedige wateren, vochtig was, stichtte Lorenzo een ander niet min bekoorlijk buitenverblijf te Fiesola in de nabijheid van Florence, en het was daar dat hij zoo gaarne toefde met zijne begaafde kunstenaars en geleerden, zoo vaak hij zich aan de staatsbemoeijingen onttrekken kon.
Is het wonder dat wij op den weg derwaarts geleerd gezelschap aantreffen?
De koele avondwind kwam uit zee het Arno-dal verfrisschen. Twee mannen verlaten Florence in vertrouwelijk onderhoud, waarom het wel zijn kan, dat zij zich van het hen volgend

{==56==} {>>pagina-aanduiding<<}

gezelschap door wat haastiger tred hebben gescheiden. Wij ontdekken terstond dat zij zoo ongelijk zijn van stand als geheel hun uiterlijk in strijd is; want de bijzonder rijzige gestalte van den een is gehuld in de wijde plooijen van rijke satijnen en fluweelen kleederen, terwijl de andere, beneden de gewone maat van volwassen menschen, een afgesleten priors-tabbaard draagt. Het gelaat des grooten, hoewel van geene aantrekkelijke schoonheid, wordt allerinnemendst als wij het bij den kleine vergelijken, wiens wanstaltig hoofd van den scheeven hals dreigt te storten, en wiens neus zoo plomp van vorm als fabelachtig van grootte is, terwijl het schijnt of zijne verdraaide oogen de beide hemelstreken gelijktijdig willen omvatten. Doch opent dit gedrochtelijk manneken de lippen, dan wordt uw oor geboeid door eene zoo zuivere, klankvolle, buigzame stem, dat gij zijne wanstaltigheid vergeet bij de harmonie dier zoetvloeijende woorden, zoo juist gekozen, zoo keurig geschikt. Ieder volzin ademt poëzij, vernuft en smaak, en moge de andere ook uitnemend wel ter taal zijn en rijk van zin - zijne ruwe, doordringende stem snerpt u onaangenaam tegen, en gij verkiest u den misvormden dichter Angelo Politiano boven den welgemaakten Lorenzo de Medicis tot gezelschap.
Doch herkent gij in Politiano al aanstonds den zanger, en trekt zijn poëtische geest u aan, om zijnen mond speelt een onaangename lach van zelfbehagen zoowel als vleijerij, en wee u, als hij dat wapen keert en dat honigzoet tot wrangen alsem omwendt, als bittere spot en snijdende scherts zijn zwaard worden - want is hij vurig, teeder vriend, hij is ook vlammend vijand; en wie zijne ijdelheid ééns kwetst, zijne kinderachtige behaagzucht weêrstaat, zijne brandende eerzucht in den weg komt, deze zal in hem een vijand vinden, die zich tot laagheid toe vergeten kan.
Daar sluimerde een vurige wensch in Lorenzo's hart; van zijne vervulling hingen al zijne plannen voor de toekomst af, en sedert jaren was het zijn arbeid dien te verwezenlijken.

{==57==} {>>pagina-aanduiding<<}

Alles werd daarheen geleid, daartoe voorbereid en ingerigt; ook scheen hij der vervulling al gedurig nader te komen, ofschoon hij al den omvang der bezwaren kende, die er zich tegen verheffen konden en duidelijk het heir van hinderpalen zag, die hij één voor één zou te overwinnen hebben. - Doch jaren lagen er nog tusschen hem en zijn doel! Schoon zijne verbeelding ze haastig afsnelde regt op haar einddoel aan, de tijd verhaastte zijne vaart toch niet, en te traag rees hem iedere morgen, en te traag daalde iedere avond neder! Die wensch was zijn droom als hij in eenzame uren peinsde, en was vooral ook zijn geliefkoosd gesprek met vertrouwde vrienden, inzonderheid met de uitgelezen geleerden, die hem in de opvoeding zijner kinderen behulpzaam waren, omdat het die kinderen betrof in hun toekomstig lot.
Onder alle waardigheden en bedieningen waren er op het einde der XV eeuw geene zoo invloedrijk, zoo voordeelig als die der geestelijken. Men zag dan ook leden van de aanzienlijkste vorstenhuizen tot den geestelijken stand overgaan, die de mildste zegeningen over hun geslacht wisten te brengen, en zich langs dien weg met veel meer gewisheid en gemak van het vette der aarde verzekerden, dan men zulks in meer ridderlijke dagen met het staal vermogt. - Doch ook het zwaard behoefde niet afgelegd te worden bij het aanvaarden van den mijter. Hoe menig krijgsmanshart sloeg niet onder het bisschoppelijk gewaad, en de tucht was voor de zeden der geestelijken zoo rekbaar, dat zij vrijelijk van hunne zonen en dochteren spraken en hen openlijk met de keur hunner goederen bedeelden. Eenmaal in deze soort van bedieningen gesteld, vond een man van verdiensten geen moeite in het stijgen, en - kon men met een stouten greep den kardinaalshoed magtig worden, dan was er nog maar ééne schrede om tot de driedubbele kroon te geraken, en de gelukkige en magtige zegende zijn huis, zijn geslacht, heel zijne stad soms, zoo al niet met hemelsche, zoo te meer met aardsche gaven; wereldsche voorregten, goederen, ambten, enz. Vandaar dat

{==58==} {>>pagina-aanduiding<<}

iedere kleine staat, vooral in Italië, wedijverde om uit zijn midden een man te verheffen tot dien wereldtroon van waar zooveel schatten afdaalden.
Niets was dus natuurlijker dan dat Lorenzo's zoekend oog op de stad der zeven bergen was geslagen en dat hij in zijn gepeins zich steeds een rooden hoed voor den geest zag zweven.
De vrienden van zijn huis verstonden hem al te wel, om zijne wenschen niet te voorkomen en hem bij de geboorte van zijn tweeden zoon Giovanni, niet terstond eene gouden toekomst te voorspellen.
De schoone knaap was dan ook tot den geestelijken stand bestemd van zijn geboorteuur aan en Lorenzo zag in hem onbetwistbaar den kardinaal, ja welligt nog meer.....
Op zijn zevende jaar had Giovanni reeds door de hand van Gentilis d' Urbino, bisschop van Arezzo, de tonsuur ontvangen, en van dat oogenblik aan vloeiden hem van alle zijden vereerende benoemingen tot voordeelige bedieningen en aanzienlijke titels toe, zoodat het getal der prebenden des jeugdigen geestelijke weldra tot dertig gestegen was.
Nog dringender waren Lorenzo's wenschen voor zijnen zoon geworden bij de toenemende zwakte des pausen, en na het huwelijk zijner dochter in 1487 wist hij eene toezegging voor Giovanni te verwerven. Maar de zekerheid der toekomst was nog niet daar! Wat kon er niet gebeuren eer het kind den leeftijd bereikte, die tot het dragen van den kardinaalshoed werd vereischt!...
Het was dus uit deze volheid des harten dat Lorenzo tot Politiano zeide:
- Verbeeld u mijne vreugde, Angelo! de paus heeft dan toch eindelijk tot het benoemen van nieuwe kardinalen besloten! Onze gezant Lanfredini zendt mij eene lijst met namen van kandidaten, welke de paus mij voorlegt om mijn oordeel te vernemen. Ik heb diegenen aangestipt, die mij welgevallig zijn zouden; doch reeds zijn er een paar weken verloopen

{==59==} {>>pagina-aanduiding<<}

zonder dat ik iets vernam, en de zaak vereischt spoed; bij de afnemende gezondheid en den gevorderden leeftijd des heiligen vaders heb ik zelfs durven aandringen op de benoeming mijns zoons, ja ik heb hem gesmeekt als om het heil mijner ziele!...
- Het is onverklaarbaar! - antwoordde Angelo geërgerd - dat de paus kan aarzelen een vorst als de Medicis eene zoo ootmoedige bede te onthouden!... Onverklaarbaar na de dienst, die aan zijne heiligheid bewezen is in het huwelijk zijns zoons met eene prinses als Maddalena, waardoor de belangrijke vete tusschen de huizen Cibo en Orsini is verzoend.
- Innocentius is daar inderdaad zeer verheugd over, maar het is die zwakke besluiteloosheid, die steeds verschuivende traagheid hem eigen, welke mijne gansche zaak bederven kan. Evenwel de hinderpalen zijn groot...
- Vergeef mij! - riep Angelo met vuur, maar toch in den zoetsten toon zijner vleijerij - zij zijn niet groot voor allen die het voorregt hebben nw buitengewonen zoon te kennen. Monsignor Giovanni te zien, doet iederen hinderpaal zwichten; hij moet kardinaal, hij moet eenmaal paus zijn! - Die schoone knaap voorspelt het heil der kerk, het licht der wereld! Dat hemelsch oog, zoo rein en zacht en nogtans tintelend van stouten moed en gulle vreugde, dat edel voorhoofd, nu reeds zetel van geleerdheid en verstand, die fijne mond, waar geest en smaak om zweven, die rijke blonde lokken golvend om een zwanenhals... ach, dat alles, geheel die engel, moet voor den hoogsten top van eer geschapen zijn!...
- Inderdaad, de rijke gaven van mijn zoon zijn onbetwistbaar - antwoordde Lorenzo met hooge ingenomenheid - zijn uitstekende aanleg maakt mij vrijmoediger en ondersteunt mijnen ijver in het dingen naar zoo schoon een prijs. Ik heb den kardinaal Ascania Sforza geschreven; hij belooft mij alle hulp, ook mag ik veel van den vice-kanselier der heilige

{==60==} {>>pagina-aanduiding<<}

kerk Roderigio Borgia hopen, om de overige kardinalen voor de zaak te winnen en alle tegenwerking te verhinderen.
- Maar ik begrijp niet wat eene zoo schoone zaak voor de kerk kan weêrhouden! Wie zou willen tegenwerken?...
- Altoos het aarzelen des pausen, dat niet durven doortasten, omdat het revers dat zijne heiligheid bij zijne verkiezing heeft moeten teekenen, gebiedt: geene kardinalen te benoemen, die den ouderdom van dertig jaren niet bereikt hebben.
- Ellendige bepaling! riep de dichter met diepe verachting - maar die nooit met meerder regt kan vernietigd worden dan door eene meerderjarigverklaring....
- Dertig jaren! - herhaalde de hertog. - Wie zal dan den stoel van Rome bekleeden, wie dan heerschen te Florence!... Dertig jaren!... Monsignor Giovanni telt nog niet volkomen dertien jaren!...
- Maar hij heeft de rijpheid van verstand en den omvang van kundigheden van een man! hernam Angelo met geestdrift - nooit was eene meerderjarigverklaring meer gewettigd en geregtvaardigd door de schitterende gaven eens kandidaats.
- Ik geloof ook niet dat mijn vaderhart mij alzoo zou verblinden, dat ik Monsignor Giovanni voor zoo iets buitengewoons zou houden, omdat hij mijn zoon is, want ik zie bij voorbeeld zeer wel de fouten van Pietro, en hij is toch mijn oudste; maar ik verklaar u, dat zijn hoogmoedig en ijdel karakter mij dikwijls kommer baart.
- Voorwaar ik zag nooit onverbiddelijker beoordeelaar van eigen vleesch en bloed! - riep Angelo uit - uwe vrees voor partijdigheid drijft u echter te ver. Pietro heeft ook groote hoedanigheden!... die gaven der welsprekendheid, der improvisatie, die ridderlijke moed, die fijne smaak!...
- Ik zie dat alles, en nogtans vrees ik zeer, dat hij zijn eigen lot zal bederven door onstuimigheid en onbedachtzaamheid. - Dit noopt mij te meer al mijne hoop op Monsignor Giovanni te bouwen, die bij al zijne eeretitels en prebenden den gullen eenvoud blijft bewaren, welke hem zoo beminnelijk maakt bij allen.

{==61==} {>>pagina-aanduiding<<}

- Monsignor Giovanni is dan ook iets zoo geheel ongewoons, eene vereeniging van de rijkste en edelste talenten met de grootste deugden des harten. Inderdaad, ik gevoel mij tegenover hem de onwaardigste leermeester van den uitstekendsten leerling. En het blijft mij eene pijnlijke wond, dat ik thans niet meer zoo krachtdadig aan de leiding van dezen zeldzamen jongeling kan arbeiden, als in de dagen toen wij huisgenooten waren...
- Maar het huisonderwijs belemmerde te veel uwe schoone gaven, mijn vriend, en toch na het voorgevallene met de hertogin moet het zoo blijven - gij waart onvoorzigtig in uwen ijver... het moederlijk gevoel heeft zijne onbetwistbare regten...
Politiano, die ondanks zich zelven de herinnering aan de onaangenaamheden tusschen hem en de hertogin Clarissa, gemalin van Lorenzo, had opgehaald, wenschte echter het gesprek thans eene andere wending te geven, en zag gedurig eens om of het overige gezelschap nog niet opdaagde. Welk een bekoorlijk verblijf Lorenzo hem ook te Fiesola had laten inrigten, en hoe rijkelijk van alles voorzien wat zijn leven daar kon veraangenamen, hoe vurig beminnaar van vrije lucht, bloemen en zonneschijn, die zijne muze met vernieuwde geestdrift tot het vervaardigen van zijn beroemd ‘Rusticus’ bezielden - het bleef voor zijne ijdelheid eene onverzettelijke grief verwijderd te zijn - verwijderd te zijn door eene vrouw - eene ongeleerde vrouw, die hem hare kinderen niet zoo onbepaald toevertrouwde, als hij eischte; die zoo gaarne hare zonen meer godsdienstig had zien vormen en zelve daartoe eene poging had trachtten te doen, door hun dagelijks de psalmen te laten lezen, tegenover zooveel heidensch als hun werd onderrigt... En die bekrompen vrouw had een roemrijk geleerde durven weêrstaan en hem voor zijne onvoegzame bespotting harer bedoelingen met verwijdering gestraft... Als vijandelijke magten stonden sedert de opgeblazenheid eens verwaanden dichters en de adeltrots eener

{==62==} {>>pagina-aanduiding<<}

prinses uit een der vier grootste huizen van Rome tegenover elkander en de herinnering deed hem pijn.
Hoe welkom was het onzen Angelo dan niet, als hij, omziende, eene ontdekking deed zoo wonder, zoo verrassend, dat hij luidkeels uitriep:
- Onmogelijk, ongeloofelijk! - dat is eene verschijning!
- Wat mensch of geest verschijnt u dan toch? hernam Lorenzo, wiens kortzigtig oog nog niemand op den weg ontdekken kon.
- Hij is immers in Parijs! - de zwerver, en nu hier!... bleef de verbaasde dichter droomen.
- Wie dan toch! - riep Lorenzo benijdend op de verdraaide oogen ziende, die zoo ver dragen konden.
- Pico! Pico! - was het antwoord. - Hij gaat aan de zijde van Marcilio Ficino - de beide Benivieni's volgen hem.
- Pico reeds hier! - sprak Lorenzo, en ging met Angelo den vorst van Mirandola en den beroemden Ficino te gemoet.
Mogt Marcilio Ficino het in grootte niet van Politiano winnen, hij was echter bij zijne merkwaardige kleinheid welgemaakt en goed geëvenredigd in alle vormen; doch hij geleek een knaap, zoo teeder was het ligchaam, bewoond door zoo schoonen, grooten, veelomvattenden geest. Zijn zacht gelaat was innemend, zijn vriendelijk oog teekende trouw en weemoed, terwijl vernuft en luim uit al zijne bewegelijke trekken spraken. Daar was echter geen zweem van die opgeblazenheid en behaagzucht in Ficino, die Politiono ontsierden, en bij al den gloed zijner levendige verbeelding, bij al de kracht van zijn dweepend gevoel, heerschte daar eene diepe rust in geheel zijn wezen, want geen wilde driften ontroerden zijne ziel of besmetten zijn leven. Zoo getrouw als hij was aan de vrienden, wien hij eens plaats in zijn hart had geschonken, zoo af keerig toonde hij zich om er nieuwe te maken. In stille vergetelheid en ongestoorde rust leefde hij te Careggi, om zich in metaphysische beschouwingen te verliezen, met

{==63==} {>>pagina-aanduiding<<}

bijgeloovigheid astrologie en alchimie te beoefenen, en zich te verpoozen door poëzij en muzijk - eenige troost in zijn nameloozen weemoed en overwinbare melancholie. Aan anderen liet hij het onrustig jagen naar roem, aan anderen het bijeenschrapen van schatten. Door Cosimo opgevoed, die zijne talenten als kind reeds onderscheiden had, was hij altijd in de paleizen van Medicis gebleven, en nooit had de olie ontbroken aan zijn beroemd lampje, geschenk van zijn beschermer, dat al zijne werken heeft bestraald; want schoon Ficino zoo gelukkig was zijne inspiratie in den morgen te hebben, des nachts zag hij zijn arbeid na. Eerst op zijn vier en veertigste jaar was hij in de geestelijke orde getreden, en door Medicis met het rectoraat van twee kerken te Florence vereerd en later tot kanunnik over de kathedrale, benoemd, was er zoo genoegzaam in zijn onderhoud voorzien, dat hij zijn erfdeel aan zijne broeders afstond.
Zulk een man moest aantrekkelijkheid hebben voor Pico, vooral in de stemming waarin wij hem thans aantreffen. Geheel zijne houding teekent de diepste verslagenheid; moedeloos is zijn hoofd op zijne borst gezonken; geesteskwelling heeft zijn gelaat doen vervallen, en zelfs het wederzien van geliefde vrienden brengt geen blijden glimlach op zijne edele trekken.
Doch wij hebben den geëerden lezer zoovele geleerden voor te stellen, dat hij ons eene slechts vluchtige opsomming ten goede houde van de begaafde mannen die thans naderen, allen verbonden aan het huis van Medicis.
Aan de zijde van Lorenzo's biechtvader Matteo Bosso gaat de grijze bisschop van Arezzo, Gentilis d'Urbino. Was hij eenmaal leermeester van Lorenzo geweest, hij draagt er nog roem op zijne zonen te onderwijzen in vereeniging met de overige leeraars, met welke hij zich thans onderhoudt. Hier is Chalcondylas, een geboren Griek, door Lorenzo naar Florence geroepen, een heftig ijveraar voor de oude letteren en wijsbegeerte, die met zijn gezin schuilplaats heeft gevonden

{==64==} {>>pagina-aanduiding<<}

in Medicis paleis. De via larga telde er zoovelen! Daar was altoos nog plaats voor een begaafd gast aan 's hertogs tafel. De afbreuk die Politiano's talenten aan Chalcondylas voorlezingen gedaan hadden, stemde hem om met Scala, den kanselier der republiek, een wangunstig oog op den dichter te werpen, die hun beiden een doorn in het oog was; en hoewel zij ter wille van hun gemeenschappelijken vriend en beschermer den uiterlijken vrede bewaarden, zoo koesterde vooral Scala een onverzoenlijken wrok tegen Politiano, sedert hij wist dat Lorenzo hem eenmaal zijne als kanselier geschreven brieven ter beoordeeling had voorgelegd. Verder merken wij op: den geschiedschrijver Valori, met den geleerden Landino en den dichter Verino, leermeester van Pietro de Medicis; terwijl Squarcialuppi, Lorenzo's lievelingszanger, die de muzijkale oefeningen regelde, den overgang vormt tot een groep jonge lieden, die niet min belangrijk is. Tusschen Pietro en Giovanni de Medicis gaat de jeugdige Michel Angelo, sedert eenigen tijd bij Lorenzo gehuisvest voor zijne eerste studie van de antieken, die zijnen beroemden lusthof nabij San Marco versieren. Voor hen uit gaat een rijzig jongeling met een wonderklaren en doordringend en blik en die vaste houding die van ongewone geestkracht getuigt - het is Nicolai Machiavelli, die toen reeds bouwstof zamelde voor die befaamde staatkundige geschriften, die zijn karakter en zijne gaven beiden aan zoo groote miskenning blootstellen zouden, dat zijn naam eeuwen lang als een vloek zou geschandvlekt worden. De schoone jongman aan zijne zijde is Bernardo Bibbiena, vol scherts en geest en fijnen smaak en ook hij zal eenmaal vermaard staatsman en dichter worden. Thans wordt hij door Lorenzo gebezigd om hem in zijne uitgebreide briefwisseling behulpzaam te zijn; weldra zal hij de bestendige medgezel van Giovanni worden, gelijk zijn broeder het van Pietro zal zijn.
Na de eerste ontboezemingen van verbazing en vreugde tevens, over het onverwacht verschijnen des graven, sprak deze op droeven toon:

{==65==} {>>pagina-aanduiding<<}

- Mijne vrienden! gij zult verstaan in welke stemming ik mij bevind, als ik u alleen zeg, dat gij mij hier ziet als - gebannene!..
- Wat zegt gij! - Gebannen? - Gij? - riepen bijna allen ontzet. - En uit wat oorzaak? En waarheen? - En op wiens bevel?
- Op bevel des heiligen vaders Innocentius VIII. Doch hoe hard die uitspraak ook zij en onregtvaardig, heb ik alle reden om mij te verheugen over het mij aangewezen oord, want het voert mij in uw midden. - In Florence of omstreken heb ik de nadere bevelen van zijne heiligheid af te wachten.
- Wij brengen alle hulde aan de vereerende keuze des pausen, sprak Politiano, maar wat is dan toch het vergrijp dat ons het geluk van uw voortreffelijk gezelschap heeft geschonken?
- Het is u allen bekend, antwoordde Pico, dat ik het vorige jaar de stoutste verwachtingen koesterde over de geleerde worstelingen, waartoe ik de geletterde wereld uitnoodigde; - welnu, reeds was mijn dispuut afgekondigd met 's pausen toestemming, als er zulk een misnoegd gemompel onder de hooge geestelijkheid ontstond, dat de paus vreesachtig het oor begon te leenen. Daar waren doctoren, die het aantal stellingen zoo ongehoord en fabelachtig noemden, dat zij er niets anders in meenden te moeten zien dan onbeschaamde ijdelheid, daar zij het boven het vermogen eens stervelings achtten, negenhonderd stellingen bijeen te brengen, veel meer te verdedigen! Zij vonden het onverdragelijk van een man, die naauwelijks vier en twintig jaren telde, dat hij zich vermeten zou, over de verhevenste en moeijelijkste vraagstukken der theologie en philosophie te disputeren, en daarenboven nog voor verborgen wetenschappen!... De zaak scheen zóó verdacht, dat sommige bisschoppen en kardinalen haar zeer zorgelijk begonnen in te zien. Een hunner herinnerde hoe onze eerste ouders uit den heerlijken lusthof waren verjaagd,

{==66==} {>>pagina-aanduiding<<}

omdat zij alles weten wilden, en gaf in bedenking of men dus niet vooral van het hof des stedehouders Christi, diegenen verbannen moest, die meer wilden weten dan oorbaar was voor menschenkinderen!... Een ander wees op de ontzettende vragen der geleerdheid en bewees, hoe dergelijke disputaties veel meer dienden, om de behendigheid der sophisten in het bestrijden of verdedigen van alle mogelijke en onmogelijke dingen aan den dag te leggen, dan om der waarheid nader te komen. Ja, ten laatste stond een zwaarlijvig theologisch doctor met groote waardigheid op en bood zich aan, om uit de negenhonderd stellingen onmiddelijk en onbetwisbaar te bewijzen, dat de roemzuchtige opsteller niet alleen een opgeblazen ijdelspreker was, maar een goddelooze en ongeloovige toovenaar, een gansch verfoeijelijke ketter, die Gods kerk poogde te verontrusten en te verderven!...
Dit gerucht, als een loopend vuur verspreid, klonk weldra zoo schrikverwekkend in de ooren des heiligen vaders, dat hij het vaststellen van den dag, waarop het dispuut geopend zou worden, begon uit te stellen en steeds bleef verschuiven. Inmiddels benoemde hij eene commissie van kardinalen en doctoren in theologie en regten, om de verdachte stellingen eerst ten scherpste te onderzoeken, opdat de zielen der geloovigen bij het aanhooren van mijne kettersche taal niet geërgerd of in twijfel gebragt mogten worden. - Na rijp beraad was de uitspraak der hooggeleerde commissie, dat daar inderdaad dertien hoogst verderfelijke stellingen geopperd waren, die onmiskenbaar gruwelijke ketterij ademden!...
Mijne vrienden mogten beweren dat de stellingen, die men behandelt bij disputen, niet altijd als de overtuiging eens redenaars beschouwd kunnen worden; immers menigeen bewijst eene stelling, die hij geheel niet voor waarheid houdt, om zijne krachten in het bewijsvoeren aan den dag te leggen; - zij mogten wijzen op de plegtige eeden, die ik had afgelegd - de paus was niet te bewegen een dispuut toe te staan, dat geschilpunten betrof en snaren roerde, welke hij liever niet

{==67==} {>>pagina-aanduiding<<}

hoorde klinken voor de ooren eener van alle zijden zaamgevloeide schaar. En na het slepend en martelend wachten van een geheel jaar, zag ik ook de laatste hoop verdwijnen, om immer mijn wensch verwezenlijkt te zien.
Mijne zegepralende vijanden konden hunne vreugde over mijne teleurstelling zoo slecht verbergen, dat ik te veel van hun schamperen spot te lijden had, dan dat ik langer te Rome zou hebben willen toeven. Waarom ook geaarzeld? De wijde wereld stond mij open; ik kon toen nog gaan zwerven werwaarts ik wilde. Ver over de bergen snelde ik heen als gejaagd en vervolgd door de onrust en de smart, die mij kwelden. Met groote vreugde werd ik te Parijs ontvangen, maar ik had oog noch oor voor het hof en onttrok mij aan alles. Al dolend ontwierp ik het plan mijner apologie en in twintig dagen schreef ik ze neêr.
Een toon van verbazing ontsnapte aan alle vrienden, die het uitvoerige stuk, even snel afgedrukt als neêrgesteld, reeds kenden door Lorenzo, aan wien het opgedragen was.
Pico ging voort:
- En nu zijn mijne vijanden er in geslaagd den heiligen vader te bewijzen, dat ik door mijne apologie mijnen eed heb geschonden, waarop ik te Rome moest verschijnen, om niets anders te vernemen, dan dat zijne heiligheid mij Florence's gebied aanwees, om nadere opvordering te verwachten...
- Heil ons! riep Lorenzo met hartelijkheid, dat het ons te beurt viel uwe ballingschap te mogen verligten. Beschik over al het mijne; kies u eene woning op mijne landhuizen of in de zalen van de paleizen te Florence; mogt gij in het midden dezer edele vrienden Rome en den paus kunnen vergeten!
- En zoo niet, gij vindt hier open harten om uwe smart te deelen en uwe klagten deelnemend te ontvangen - sprak Ficino, die wel gevoelde dat Pico te diep was geschokt om voor als nog aan iets anders te kunnen denken, en vooreerst meer behoefte aan deelneming dan aan afleiding zou hebben.

{==68==} {>>pagina-aanduiding<<}

Aangemoedigd door den belangstellenden blik van Ficino vervolgde Pico zijne ontboezeming:
- Ik gevoel al het verkwikkende van uwe deelneming, lieve vrienden! het zal mij goed zijn in uw midden - maar nog is mijn hart verslagen; want het is zoo bitter voor mij, die altoos een getrouw zoon der kerk boop te zijn, die niets wensch dan licht en waarbeid te verbreiden, als een verderfelijk ketter uitgeworpen te worden. Mijne apologie bevat geen enkel woord dat tegen den eerbied zou kunnen strijden, dien ik altoos den heiligen stoel heb toegedragen.
- Stel u gerust, hernam Lorenzo, die zaak zal zoo niet blijven; onverwijld schrijf ik deswege aan Lanfredini, mijnen gezant te Rome - zoo gij althans mijne tusschenkomst toestaat. - Gij kunt uwe eigene zaak moeijelijk verder bepleiten, vergun mij het overige bij het pauselijke hof voor u te doen.
Dankbaar drukte Pico Lorenzo's hand, en zijnen invloed op Innocentius kennende, gevoelde hij zich zoo aanmerkelijk gerustgesteld, dat hij zich ongedwongen liet medevoeren in de stemming zijner dichterlijke vrienden, die zich gingen verzamelen in de landelijke woning van Politiano, welke men al sprekende genaderd was. Zoo bekoorlijk het met bloeijende klimplanten omslingerde huis zich uitwendig vertoonde, zoo aanlokkend was ook het onthaal dat hen daar binnen verbeidde, want Lorenzo's zorg voorzag Angelo van den geurigsten wijn en de uitnemendste vruchten des lands.
Schoon deze avond ook voor philosophische en poëtische oefeningen bestemd was, en Lorenzo ditmaal zelf eene voordragt doen zou van eigen lettervruchten, was men zoo verheugd over den onverwachten gast, dat men gaarne alles daarliet om hem te genieten, en zich aan gulhartig onderhoud en vriendenkout over te geven. Er was wederzijds veel te vragen en veel mede te deelen, en als men eindelijk van Pico nog enkele staaltjes uit zijne laatste ontmoetingen en altijd merkwaardige avonturen verlangde, antwoordde hij:
- De laatste jaren waren voor mij zoo arm aan ontmoe-
{==69==} {>>pagina-aanduiding<<}
tingen als zij rijk waren in studie. Onder alles wat mij bezig hield, staan echter twee beelden mij levendig voor den geest, die alle andere indrukken beheerschen. - Het eene, behoef ik het te zeggen - de paus in zijne misnoegdheid en beschuldiging tegen mij - en het andere? - 't is eene liefelijke tegenstelling! verkwikkende herinnering! balsem voor mijne wond!...
- O, ik herken u, Pico! Pico!... riep Lorenzo, schalks lagchende - welnu, leer ons de schoone nader kennen, die u alzoo verrukt; zij verdient uwe bewondering voorzeker ten volle - wij zullen haar onze zangen...
- Zij? - haar?... herhaalde Pico wat vreemd. - Neen, o neen! geen schoone! - Een man, een onaanzienlijk monnik, dien ik eenmaal te Reggio hoorde spreken met ontzettende wegslepende kracht, als hij optrad in de vergadering van het provinciaal kapittel der Dominikanen. O, zijne geleerdheid was het niet alleen die mij aantrok, maar vooral de helderheid en de diepte zijner schoone gedachten, de rijkdom en de magt van zijn overweldigend gevoel. Alle hoorders waren ontzet, weggesleept en bewogen, en ik gevoelde mij gedrongen dezen buitengewonen redenaar na den afloop der vergadering mijne hulde te brengen. Doch had zijne voordragt mij opgevoerd tot de hoogste bewondering, dit onderhoud won mijn hart voor den beminnenswaardigen man. - Die diepe ootmoed, nooit heb ik mij dien kunnen denken, verwezenlijkt in een mensch! - in een geestelijke! - Die waardige ernst en innige godsvrucht bij zoo kloeken, stouten geest - lieve vrienden! - men moet dien broeder zien en hooren, want ik lees het reeds op veler gelaat, gij acht mijne schets overdreven...
- Geenszins! hernam Lorenzo, maar hoe is het mogelijk, dat zulk een ontwikkeld genie zich zoo volstrekt kon schuilhouden, dat geen onzer hem immer heeft ontdekt!
- Niets is natuurlijker. - De broeder die met de strengste naauwgezetheid de regels zijner orde handhaaft, heeft zich

{==70==} {>>pagina-aanduiding<<}

in de zes laatste jaren bijna uitsluitend bezig gehouden met in verschillende kloosters in Lombardië de novices te onderwijzen en de kinderen te leeren, en het schijnt of dit gedurig nederdalen tot het eenvoudige hem die klaarheid en gemakkelijkheid heeft geschonken, die nu ook den geleerdste zal wegsiepen en den wijsste zal treffen. Een profetische gloed lag over al de woorden die van zijne lippen vloeiden....
- Ach! - riep Politiano met ironischen glimlach - gij hebt dan den profeet van Brescia gehoord? die voor een paar jaren reeds heeft voorspeld: als een tweede Jonas, dat dit Ninive zou vergaan, zoo men zich niet in zak en asch bekeerde...
- Savonarola! - riep Girolamo Benivieni - die dwaze dweeper!...
- Onmogelijk! - barstte Ficino los - ik herinner mij dien armen redenaar in al zijne ellende!
- Wat hij beschaamd is afgedropen! - hernam Lorenzo.
- En toch, mijne vrienden! hoe het u verbaze, het is fra Girolamo Savonarola, waarvan ik u spreek.
- Voorwaar het grootste mirakel dat ik nog van hen hoorde - hervatte Politiano - en het eenige dat ik nu zal trachten te gelooven, omdat ik kan nog mag twijfelen aan den waardigen oor- en ooggetuige.
- Gij weet dus meer van hem? - vroeg Lorenzo aan Angelo.
- Hij is de nieuwe heilige der Dominikanen - antwoordde Politiano - en zijne ordebroeders bevlijtigen zich om wonderen en teekenen van hem te verhalen. De een heeft zijn gelaat van hemelglans zien stralen - den andere heeft hij gezond gemaakt - booze geesten werpt hij uit - engelen dalen om hem neder - en wat nog het treffendste is, hij moet aan velen hun toekomstig lot voorspeld hebben. Oordeelen en gerigtsoefeningen schijnen hem onophoudelijk voor den geest te staan..... dat is al wat ik van hem vernam, sedert wij allen door zijne eerste predikatie ten tempel uit-
{==71==} {>>pagina-aanduiding<<}
gedreven werden, en daarom acht ik deze laatste tijding het allervoortreffelijkste mirakel, ofschoon ik nog altijd heimelijk het zeer ongeloovig vermoeden koester, dat er eene verwisseling van personen heeft plaats gehad.
- Ik kan u voor het tegendeel instaan - verzekerde Pico eenigzins gevoelig. Het is Savonarola zelf die mij betuigd heeft, dat hij minder dan iemand tot een redenaar geboren scheen. ‘Ik had geen stem, geen longen, geen stijl’ - zeide hij mij - ‘mijne predikatie mishaagde iedereen - ja ik vermogt mijne hoorders nog minder te treffen dan een pas uitgekomen kieken.’
- Dan heeft hij zich als een andere Demosthenes moeten oefenen - hernam Ficino - om zooveel hinderpalen te overwinnen.
- Oefening heeft hij zeker niet ontzien, doch hij merkt deze overwinning veel meer aan als de verhooring zijner gebeden en eene gave Gods - antwoordde Pico -, want hij is niet gewoon zich zelven iets toe te rekenen.
- Was het u niet doenlijk deze zoo merkwaardige verschijning tot ons te brengen? - vroeg Lorenzo met ware belangstelling.
- Hij was niet te bewegen met mij naar Florence te keeren, omdat hij dien togt als eigenwillig en doelloos beschouwde.
- Doch als ik bewerkte dat hij herwaarts geroepen werd door de geestelijke overheid, tot eenig voordeelig kerkelijk ambt... antwoordde de hertog.
- Dan zou hij die overheid gehoorzamen en zelfs met vreugde herwaarts komen, want hij houdt het voor zeker dat God hem te Florence een groot werk voorbereidt en hij daar eenmaal die volle stroomen zal mogen uitgieten, die zoo rijkelijk opwellen uit zijne ziel - maar niemand meene dat hij om des voordeels wille zou gaan.
- Welaan, ik wil hem aan eene onzer kerken verbinden - zulk een geniaal man past in ons midden en zal aan iedereen

{==72==} {>>pagina-aanduiding<<}

welkom zijn. Het volk zal hem aanhangen en vereeren, geleerden zullen hem waarderen en liefhebben en allen zullen zijne rijke gaven genieten - ik zal niet rusten voor ik hem hier heb.
Met eenen dankbaren blik vol innige blijdschap sloeg Pico de schoone blaauwe oogen op Lorenzo, maar sprak, als rezen er ondanks zijne vreugde, zwarigheden voor zijn geest:
- Het is een geheel eenig mensch, zonderling en eigenaardig, ootmoedig en lier, buigzaam en zelfstandig. Hij poogt niemand voor zich te winnen en zal ook moeijelijk langs de gewone wegen te winnen of zelfs te naderen zijn. Zonder aanzien van persoon spreekt hij waarheden uit, die zwaar zijn om te verstaan, met verwonderlijk kalmen moed. Een fellen lichtstraal werpt zijn woord in de duistere diepte des harten, en nieuwe werelden rijzen op voor het vorschend oog in het schemerend verschiet. Onverzadigd bleef ik hangen aan zijne lippen en onvergetelijk klinkt die doordringende stem in mijn oor waar ik ga...
- Wij eerbiedigen uwe getuigenis als bevoegd oordeelaar en kunstregter - sprak de oude Gentilis - maar gij moet het ons vergeven, dat ons nog altijd de dag heugt, toen onze hoog gespannen verwachting werd teleurgesteld door eene zwakke, schelle stem, door onverstaanbare half in tranen gemengde klanken, waarvan wij vergeefs den zin en zamenhang gezocht hebben - en dat ons nog altijd die onbehagelijke bewegingen en die averegtsche voordragt voor oogen staan.
- Weldra hoop ik te kunnen zeggen: Mijne vrienden, komt en ziet! - sprak Lorenzo; maar zijn biechtvader Bosso schudde twijfelachtig het hoofd en zeide zacht tot Benivieni:
- Daar kan immers niets goeds van komen; die profeet zal hier maar onrust brengen.
- Heb ik hem niet als leeraar in de wijsbegeerte hooren roemen? - vroeg Ficino aan Pico.
- Zeker, hij is een ijverig beoefenaar van Plato; al wat

{==73==} {>>pagina-aanduiding<<}

wijsheid is en geest moest hem aantrekken - poëzij en kunst verstaat hij in verhevener zin, dan ik immer heb ontmoet.
- Hier spreekt de overdrijving der ingenomenheid onbetwistbaar - fluisterde Bosso nu Politiano in het oor, die de allervervaarlijkste gezigten had zitten maken om zijn ongeloof uit te drukken en maar met moeite zijn sarcasmen weerhield.
Pico bewilligde gaarne in de noodiging van den hertog, om eerst eenige dagen ten zijnent te vertoeven en dan zich eene stille wijkplaats op eene zijner villa's te kiezen. Pico's neiging besliste voorloopig voor het statige Careggi, omdat zijne sympathie meest uitging naar den omgang met Ficino, hem in zoo menig opzigt gelijk. Hij bezocht ook menigmaal de voorlezing van Politiano, ja bepaalde zich later met ter woon in zijne nabijheid te Fiesola, op een landgoed hem door Lorenzo geschonken. Maar hoe liefelijk de natuur hier ook zijn mogt, welk een uitgelezen vriendenkring hij ook om zich zag geschaard, hem, die uit gewoonte en behoefte zoo gaarne gedurig van plaats verwisselde, benaauwde en pijnigde het denkbeeld, aan dat oord gebonden en van alle andere streken verbannen te zijn.



{==74==} {>>pagina-aanduiding<<}

V. Nieuwstijdingen.

Verloren in gepeins en brandend van ongeduldig verlangen zat Lorenzo voor zijne schrijftafel in zijn kabinet. Ieder opkomend denkbeeld werd verslonden door ééne gedachte; en wat ook oprees voor zijn geest, hij keerde altijd tot één enkel punt terug - den rooden hoed - de benoeming van Monsignor Giovanni.
Daar treedt Bibbiena binnen; hij overhandigt een paket en verwijdert zich.
- Blijf, Bibbiena blijf, roept Lorenzo hem achterna, het is Lanfredini's zegel - tijding uit Rome!... En ik weet, niemand stelt daar meer belang in dan gij.
Haastig verbreekt de hertog de zegels, stort de onderscheidene papieren die het paket bevatte, op zijne tafel uit, ziet vlugtig een en ander in, en grijpt met gespannen verwachting een stuk, dat grooter dan de anderen, nog door een bijzonder omslag is onderscheiden. Naauwelijks heeft hij eenige woorden gelezen, of juichend roept hij uit:
- God zij geloofd! Bibbiena! - Giovanni is kardinaal!
Hij wil het vertrek uitsnellen om alom zijne blijdschap te verkondigen, maar de verbaasde blik van den geheimschrijver houdt hem staande. Hij herstelt zich, hij wil zich niet belagchelijk maken en zoekt zijne kalmte weêr meester te worden,

{==75==} {>>pagina-aanduiding<<}

om op eene hem waardige wijze de belangrijkste, de meest gewenschte gebeurtenis, die beslist over het lot zijns zoons, over geheel zijn huis! - bekend te maken. Hij zet zich dan neder, leest en herleest, beziet het stuk van alle zijden, en nu.... hij schudt het hoofd, springt stampvoetende op, werpt het geschrift met wrevel van zich af en roept: - Het is bedrog! dit stuk is noch geteekend, noch gezegeld! welke wreede trek wordt mij gespeeld! Lanfredini heeft met mij gespot - dat zal hem duur te staan komen!....
- Eene vergissing welligt, eccellenza, - waagde de verschrikte geheimschrijver zachtkens te zeggen.
Lorenzo had zijne papieren intusschen hernomen en den brief zijns gezanten gevonden, aan welken het stuk was toegevoegd, dat hij ongelukkig eerst had gelezen; en met wreede teleurstelling neêrgeploft van de hoogte zijner verrukking; sprak hij met niet te verbergen schaamte, die zich echter achter den toon der hoogste misnoegdheid poogde te verschuilen:
- Hoe dwaas van Lanfredini, dit stuk niet met het woord: ontwerp te teekenen; het behelst slechts een plan, dat hij mij voorlegt, om mijne goedkeuring te vragen over de wijze van inkleeding der bekendmaking, indien de benoeming mijns zoons eens spoedig doorgaan mogt!... Dan zal hij immers nog tijd genoeg vinden voor zulke ontwerpen! Welke onaangename gevolgen had deze onvoorzigtigheid des gezants niet voor mij kunnen hebben!... En zich zelven alzoo verschoonende in zijne kinderachtige zwakheid, en heel de schuld van dit onaangenaam oogenblik op een ander werpend, bleef hij dien ganschen avond in zijn kabinet, neêrgebogen onder al het wigt van dat pijnigend: indien.... en hij wanhoopte meer dan ooit aan de vervulling van zijn vurigsten wensch.
Toch was die vervulling zeer nabij. Weinige dagen later, het was op den 9den October 1488, ontving hij in den morgen een haastig geschreven billet van den kardinaal van Angers van dezen inhoud:

{==76==} {>>pagina-aanduiding<<}

‘Doorluchtige en waarde broeder, heil!

Goede tijding voor uwen zoon, voor u, voor Florence! Giovanni is kardinaal, onder den titel van Santa Maria in Dominica. Ik kan u mijne vreugde niet uitdrukken!’

Dit berigt, dat Lorenzo tot den fiersten aller vaders maakte, weergalmde oogenblikkelijk door geheel Florence. De vreugde scheen algemeen en was uitbundig. Talloos was de schaar, die zich haastte om allerlei gelukwenschen te ontboezemen. Alle dichters hieven hymnen aan op het verheven kind; alle zangers sloegen de harpen ter zijner eer, en het was reeds of de glorie van den jeugdigen Giovanni heel Florence verheerlijkte. Des avonds waren de voornaamste gebouwen luisterrijk verlicht, en het volk bedreef vreugde als over eene algemeene weldaad.
Gedurende den ganschen dag kon Lorenzo zich geen oogenblik aan de veelvuldige bewijzen van deelneming onttrekken, en gaarne gaf hij er zich aan over, overstelpt van geluk als hij was: bovenal tevreden, dat de burgers het geluk van zijn huis als eene eer en verheffing van heel den staat wilden aanzien. - Er werd dan ook van wege de regering van Florence een brief van dankzegging aan den paus gezonden. Politiano kon niet nalaten er een langen epistel aan toe te voegen, waarin hij zich, in de ongerijmdste loftuitingen over zijne onvergelijkelijken leerling, als een volleerd vleijer der grooten kenschetst.
Onder de rondom het wonderkind geschaarde onderwijzers, merken wij thans ook Pico op en hij is zeker niet van de minst gewenschten om den jongen kardinaal verder te vormen; die eens als Leo X de driedubbele kroon zou dragen.
- Ik heb ook goede tijding voor u - voerde Lorenzo den graaf te gemoet, na het ontvangen van zijn gelukwensch.
- Uit Rome? - vroeg deze met drift.
- Uit Rome juist wel niet - herhaalde Lorenzo wat

{==77==} {>>pagina-aanduiding<<}

ontwijkend - maar iets dat u zeer verblijden zal. Ik heb eene plaats voor Savonarola.
Mogt die naam Pico's gelaat een oogenblik verhelderen, de wolk van weemoed keerde weêr als hij vroeg:
- Maar hebt gij niets uit Rome mij te melden?
Lorenzo, die al zijne krachten had moeten inspannen voor eigen zaak, was minder gelukkig geslaagd in die zijns vriends, ofschoon hij haar hartelijk had voorgestaan, en het viel hem zwaar het mislukken zijner poging te belijden.
- De heilige vader heeft u voor een goed christen en een getrouw zoon der kerk verklaard...
- En gij acht dit klein? - Wat verlang ik meer? - viel Pico aangenaam verrast in.
- Maar hij heeft dit goede merkelijk verzwakt door de lezing uwer stellingen te verbieden...
- Dat is waarlijk zwaar om te dragen! - barstte Pico los, zijne aandoeningen naauwelijks meester. - Zóó de vruchten van mijn vlijt verworpen te zien, waarvoor ik mij gaarne ieder opoffering heb getroost., waarvoor ik alle voorregten van het huiselijk leven van mij heb gestooten...
Maar Pico gevoelde dat de hertog heden geen oor kon hebben voor zijne smart en verwijderde zich van hem.
Ficino en Benivieni, die eenige woorden van dit onderhoud opgevangen hadden, waren echter deelnemend toegetreden om Pico met hunne vriendschap en belangstelling te ondersteunen in het lijden, dat zijn gevoelig hart zoo diep ter nederboog. Juist dat stuk verboden te zien, dat hij alom had gewenscht te verspreiden, juist dien arbeid versmaad, waarvan hij al zijn roem had verwacht!... Zoo was hij verpletterd onder de eerzuil die hij zich zelven had willen oprigten, en zijn beklemd gemoed zocht om naar balsem en troost. Toch voldeed het hem niet als Benivieni steeds zijn arbeid hemelhoog bleef verheffen, en jammerde over dit verlies voor de geleerde wereld - de platonische redenen van Ficino over het hoogste goed trokken hem dan nog meer

{==78==} {>>pagina-aanduiding<<}

aan, evenwel dat onbestemde en zwevende droomen stilde hem toch niet geheel. Daar bleef een ledig, een onbevredigd smachten in zijne ziel en hij gevoelde de waarheid van Ficino's stelling: ‘Medicijnen genezen het ligchaam, muzijk geneest den geest, de godsdienst de ziel’ - en hoe gaarne hij ook met Marcilio muziceerde en philosopheerde, voor zijne ziel wachtte hij op Savonarola.
Met een ander oog zag Lorenzo den Dominikaner te gemoet. Als de meesten zijner tijdgenooten was Medicis heiden in zeden en geloof; nogtans hield hij de geestelijkheid in hooge eer, woonde vrij geregeld de godsdienstoefening bij, maar had zijne opvatting van de godsdienst, en hij meende haar geene kleine hulde te doen, als hij gevierde predikers aanmoedigde en rondom zich verzamelde. Zoo zien wij hem in gezelschap van Matteo Bosso, Mariano da Ghenezzano en andere redenaars, wier kanselgaven hij bewonderde. Savonarola wenschte hij aan hun getal toe te voegen, overtuigd in hem een lofredenaar te meer te zullen aantreffen, die vooral door zijne populariteit het volk zou bekoren en voor Midicis winnen. Zijn oor, gewend aan de zoetvloeijende vleijerij van Politiano en aan de welluidende snaren van Eicino, was reeds begeerig naar nieuwe vormen, waarin de vreemde broeder hem als hoogen beschermer huldigen en vereeren zou. - Immers de Dominikaner had smaak voor het schoone en liefde voor de kunst! Wat zou hij niet staan opgetogen, als hij zag hoe Lorenzo's zorg sedert zijne zevenjarige afwezendheid de tempels had verfraaid; hoe zij thans schitterden van licht goud en edelgesteenten - hoe hij ze sierde met de werken van Masaccio, Ghiberti, Ghirlandajo, Botticelli, Pollajuola en anderen!
Lorenzo besteedde den volgenden nacht aan het schrijven zijner brieven; in de eerste plaats aan Lanfredini, om hem te vragen hoe de kardinaal zich nu zou te gedragen, te kleeden en te teekenen hebben; daarna ging hij over tot het danken dergenen die hem behulpzaam waren geweest, en vervolgens tot het verbreiden van dit heugelijk nieuws.

{==79==} {>>pagina-aanduiding<<}

Zijne grootheid scheen thans den hoogsten top bereikt te hebben. Want was hij gestegen na de zamenzwering der Pazzi, was hij hooger geklommen na zijne terugkomst uit Napels, nog hooger rees hij voor de oogen des volks - zoo uitnemend begunstigd door den heiligen vader.
Hij gevoelde zich dan ook stouter en magtiger dan ooit, nu hij meende een onwankelbaren grondslag voor de toekomst van zijn huis gelegd te hebben door de verwezenlijking van een ontwerp, sedert jaren gekoesterd en met de ongehoordste volharding volbragt. Voor het heden door Rome gesteund, voor de toekomst door Rome gehandhaafd, kende hij geene vrees, en greep hij met vaster klem naar de alleenheerschappij, naar het oppergezag over de republiek, die hij steeds meer verlamde en verdoofde, daar al hare krachten werden onderdrukt door het eigenbatig drijven van een man, die zich zelven de verpersoonlijking der republiek scheen te achten, als hij zich stelde in de plaats van haren wil, hare ziel en hare kracht.
Medicis mogt stijgen, Florence zonk in gelijke mate neêr. - Florence, eenmaal het middenpunt van Italië, werd meer en meer vreemd en afgescheiden van de belangen der andere staten, die wantrouwend acht sloegen op het trotsche huis van Medicis. - Florence, dat zoo magtig, en een onafhankelijke republiek had kunnen zijn, nu bedwelmd door, zinsbegoocheling, neêrgekromd aan den voet eens vermetelen dwingelands, die een staat vertreedt om een huis te verhoogen, een volk opoffert voor een geslacht! Alle zedelijke kracht scheen verslapt, alle edel gevoel verstompt. Aan onreine lusten overgegeven en zich beroemende in het ongeloof, leefde men zorgeloos heen, niet vragende naar de toekomst. Laat ons eten en drinken en vrolijk zijn, want morgen sterven wij, was de leus zoowel van luidruchtige wol- en zijdewevers als van woekerende bankiers en kooplieden, van de levenslustige kunstenaars als van de geleerden, staatslieden en geestelijken. Het eene volksfeest verdrong het andere

{==80==} {>>pagina-aanduiding<<}

en nam alle oogenblikken van verpoozing in, die tot nadenken zouden hebben kunnen leiden, als het werken om de vergankelijke spijs werd gestaakt. Alle geschriften waren besmet met zedelooze denkbeelden; ieder kunstenaar diende de op nieuw opgerigte afgoden der Ouden. Met verrukking wijdde de Platonische school, de bloem van Italië's geletterden, den 7den November, Plato een feest, geschaard om het met lauweren omkranste borstbeeld van den wijsgeer, door Roscio van Pistoja aan Lorenzo verschaft. De vorming der jeugd was zoo volslagen heidensch, dat men haar den geest des Evangelie's zelfs niet vermoeden liet. Men verhemelde de helden en wijzen der heidenen, als hadde het christendom er nimmer voortgebragt, die oneindig hooger stonden en door edeler beginselen gedreven werden. De prediking was in een zielloos woordengeprevel ontaard, dat het volk rustig en ongestoord op hunne doolpaden liet voortzwerven en, bij hooge galmen over de deugd, tot geene enkele goede daad kon sterken!
In dit Florence zag men Savonarola te gemoet!



{==81==} {>>pagina-aanduiding<<}

VI. Eene vrouw.

Was Florence verachtelijk, als het zich spelende nedervlijde aan de voeten des overheerschers, die eigenbatig hare regten vertrad en hare kracht ontzenuwde - wat naam zullen wij toch toevoegen aan Milaan, dat den vermetelen Sforza huldigde als heer en vorst!
Sedert 1480 was Ludovico Sforza, om zijne donkere tint bijgenaamd de moor (il moro), gebieder te Milaan. Onder den schijn van de regerende hertogin en haren minderjarigen zoon Galeazzo van hunne vijanden, en vooral van eenige ontrouwe staatslieden te verlossen, maakte hij zich van Tortona gewapenderhand meester, en zoo groot was de weêrklank, dien zijn stout ondernemen bij de edelen vond, dat hem op éénen dag 42 kasteelen toevielen. Zijne vorderingen waren te sneller daar hij aan het hof der hertogin zelve reeds eene magtige partij vond in al de aanhangers van zekeren gunsteling, Tassini genaamd, een schoon man, die eerst kamerdienaar van den jongen hertog Galeazzo was geweest. In dienst der hertogin gekomen, had Tassini haar zoozeer weten in te nemen en te beheerschen, dat hij haar vraagbaak en raadsman werd boven den ouden ervaren minister Cecco Simoneto, die door vijftigjarige diensten onder drie besturen het orakel en de leidsman was geworden van eene

{==82==} {>>pagina-aanduiding<<}

andere invloedrijke partij. Als Simoneta vernam, dat de hettogin op raad van Tassini, Ludovico aan haar hof wilde ontvangen, voerde hij haar smartelijk te gemoet: ‘De partij die gij kiest zal aan u het rijk, aan mij het leven kosten’ - en hij had de zaak volmaakt begrepen. Den 8sten September trok Sforza, altijd onder den titel van getrouw dienaar der hertogin, Milaan binnen. Den 7den October verklaarde hij zijnen neef Galeazzo meerderjarig en in staat om zelf de regering te aanvaarden, die hij van nu af der hertogin ten eenemale ontnam, en reeds op den 30sten October werd Simoneta op het kasteel te Pavia onthoofd!... Tassini en de zijnen werden verbannen en vernederd en magteloos verwijderde de hertogin zich voor altijd uit Milaan.
Om aan de voorgewende verheffing des jeugdigen hertogs nog meer klem en vertooning bij te zetten moest zijne aanvaarding van het bewind nog door eene plegtige verloving bekrachtigd worden. Sforza, oom en voogd, koos hem tot bruid zijne nicht, de infante Isabella van Arragon, dochter van Bianca Sforza en Alphonso, hertog van Calabrië, oudste zoon van Ferdinando, koning van Napels! - Het behoeft geen betoog, dat Sforza in deze keuze alleen door zijne eigene belangen geleid werd, en dat hij er vast op rekende, dit jeugdig paar, dat hem als oom eerbiedigde, voor altijd onderworpen en van zich af hankelijk te zien. Doch kende hij het nietsbeduidend karakter van zijn neef, op wiens ontwikkeling hij dan ook niet gunstig gewerkt had, en die van alle deelneming in het bestuur was verstoken geweest, hij moet de geaardheid der infante Isabella geheel niet gekend hebben, om zijne keuze juist op haar als gemalin voor Galeazzo te vestigen.
De maatregelen, welke Sforza in de laatste jaren te Milaan genomen had, werkten een verregaand wantrouwen bij haren vader den hertog van Calabrië, die het opperbevel over de Milaneesche troepen voerde, en het was hem niet moeijelijk Sforza's bedoelingen te gissen, toen hij zag, hoe deze zich

{==83==} {>>pagina-aanduiding<<}

meer en meer zocht te vestigen in het gezag en zich van alle middelen van verdediging verzekerde om des noods zijne ontwerpen met geweld door te zetten. Alphonso verborg zijn misnoegen niet; er onstond spanning, botsing en het verdroot hem zeer de wapenen te moeten voeren voor een man, die het geluk van zijne dochter en zijn aanstaanden schoonzoon alzoo vijandig was. Sforza gevoelde zich niet weinig belemmerd door zulk een wantrouwend getuige van zijne handelingen en was bovenmate verheugd, toen het naderen van eene Venetiaansche vloot op de Napolitaansche kusten, hem een voorwendsel gaf om Alphonso te verwijderen, en het huwelijk steeds uit te stellen.
Hij schreef hem met verruimd gemoed, dat de staat van Milaan hem onder deze omstandigheden niet door het opperbevel des legers weêrhouden mogt om eigen vaderlandschen bodem te gaan verdedigen; terwijl hij de voortzetting van den krijg nu aan den hertog Hercules d' Este opdroeg. Dit kon hem echter wel voor een tijd van Alphonso's bespiedenden blik ontslaan, maar ook in de verte bleef deze hem in het oog houden. Ja, de spanning werd van nu aan zoo groot, dat Sforza zeer goed inzag dat er eenige verandering komen moest, zou er geene hevige uitbarsting volgen. Hij moest toegeven of openlijke breken. Dit laaste strookte even weinig met zijne bedoelingen als het eerste. Evenwel er moest een stap gedaan worden. Hij kon niet langer verschuiven, moest gehoor geven, en het huwelijk der jonge lieden zou voltrokken worden.
Zoo was het dan na een tijdsverloop van negen jaren, dat Ludovico Sforza zich wederom te Tortona bevond, maar thans met min krijgszuchtige bedoelingen. Met eene vorstelijke omgeving van edelen en grooten wachtte hij met den jongen hertog de infante Isabella, reeds te Napels bij volmagt gehuwd.
Sforza had haar in verscheidene jaren niet gezien en weinig geloofd van de schoone portretten, die den bruidegom gezonden waren. De bruid moest naar zijne schatting een kind

{==84==} {>>pagina-aanduiding<<}

zijn, zoo zorgeloos vrolijk en argeloos eenvoudig, als uitnemend overeenkwam met zijne ontwerpen over dit echtpaar.
Daar naderde de vorstelijke stoet. Galeazzo's oog mogt ronddwalen tusschen de bonte menigte der prachtig getooide vrouwen en weelderig gesierde pages en edellieden, Sforza's ravenblik miste niet. En toch, hij geloofde voor de eerste maal dien blik niet regt, dien hij niet meer afwenden kon, zoodra hij haar vond die hij zocht. Zoo jong nog en teeder, zoo wonder schoon en bevallig stond daar de vorstelijke bruid, een half ontloken rozenknop, vol betooverende aanminnigheid zich ontsluitend bij het eerste morgen waas der jeugd! Met hare kinderlijke aanvalligheid scheen zij zoo ligt te naderen; maar die te stout het waagde, hij vond zich eene grens gezet door een zoo trotschen blik uit dat schitterend oog, dat zoo moedig als ijverzuchtig rondzag, en hare fiere houding werd gebiedend en vernederend voor elk overmoedige.
De jeugdige bruidegom was verrukt en overstelpt van aandoeningen over het geluk hem te beurt gevallen in deze overschoone gemalin. Hij vond geene woorden voor zijn gevoel, en in sprakelooze bewondering staarde hij haar aan, die alle schoone beeldtenissen zoo verre overtrof. Als een kind barstte hij ten laatste eensklaps los in blijde betuigingen, en dankte zijn oom voor de keuze van eene zoo benijdenswaardige gemalin.
Een minachtelijke glimlach krulde de lippen van Sforza en een blik vol helsche boosheid viel op den jongeling, als hij hem eenige onbeduidende woorden in antwoord gaf. Maar vlammend keerde dat oog tot Isabella weder en hevige aandoeningen teekende zich in de sterke trekken des ooms. Een magtige hartstogt ontwaakte in hem voor die bruid. O, had hij met zijn oog den bruidegom nu kunnen dooden!.... Sforza deinsde niet terug voor eene misdaad, als het de voldoening zijner driften gold - maar hij wilde straffeloos misdoen, en dit kostte hem overleg en inspanning. Galeazzo uit den weg te ruimen was niet moeijelijk; maar het onge-
{==85==} {>>pagina-aanduiding<<}
wroken te doen en er zijn oogmerk mede te bereiken, was iets anders. Alfonso wantrouwde hem te zeer - de zaak moest van eene andere zijde worden aangevat. Wat deed het er ook toe of Galeazzo bleef leven; hij was niet gevaarlijk, een onschadelijk jongeling; hem was ligt eene andere vrouw gegeven. Isabella te winnen, dat was beter en zekerder en bragt sneller tot het doel. En waarom zou hij het schoone kind niet winnen? De jonge lieden hadden elkander nooit te voren gezien, er bestond geene gehechtheid, zij waren elkander vreemd. Juist een kloeke, fiere geest als de hare zou meer aangetrokken worden door zijn volle mannenkracht en magtigen hartstogt, dan door de zwakke jeugd eens nietsbeduidenden achttienjarigen jongelings, die weinig gelukkig was de gaven van innemendheid en hart veroverend geweld. Zoo dacht Sforza - en was het berekening zijner heerschzucht, die hem eerst had geleid bij het regelen van alle zaken voor de ontvangst der infante, had hij voorgenomen haar terstond op dien voet van af hankelijkheid te stellen, waarop hij haar altijd wilde houden - een andere harstogt stemde hem thans zachter en de teedere vriendelijkheid waarmede hij haar bejegende, ontsprong noch uit gemaaktheid, noch uit berekening. Hij was gekluisterd door dat schoone oog, dat zoo vol zelfbewuste kracht op hem rustte; hij was betooverd door die edele vormen, die fijne tinten, en zijne vermetele, blikken werden verzacht door smachtend verlangen, zijne anders zoo gebiedende stem werd verteederd door smeekende wenschen. Sforza rekende onwankelbaar op zijne krachten en zou voor menige andere vrouw gevaarlijker zijn geweest dan ooit - alleen Isabella bleef onbewogen, en zoo hij eenigen indruk maakte, het was die van weêrzin, want een instinktmatige afkeer omgaf Isabella's hart met een ondoordringbaar pantser, waarop al de vurige pijlen zijner gloeijende blikken, zijner verlokkende woorden afstuiten moesten.
Op al de feesten, ter eere van het jonge paar gegeven, was hij steeds aan hare zijde; zijn oog vervolgde haar rus-
{==86==} {>>pagina-aanduiding<<}
teloos en deed geweld om tot haar harte door te dringen. Met diezelfde onbeschaamdheid, waarmede hij zijn neef uit alle regerings- en staatszaken had teruggedrongen, trad hij ook nu gedurig in zijne plaats. Waar hij zich soms gedwongen zag hem aan de zijde der infante te gedoogen, daar verloor hij hem niet uit het oog, en bleef hij Isabella met zijne blikken omringen.
Dit onophoudelijk bespieden benam den schroom valligen Galeazzo alle vrijheid en vrijmoedigheid, en droeg niet weinig bij om hem in ongunstiger daglicht te stellen. Opgevoed in zoo slaafsche onderwerping aan zijn oom, vreesde hij ieder oogenblik diens ongenoegen opgewekt te hebben of hem in een of ander te mishagen. Deze vond dan ook gedurig iets te berispen en spaarde hem geene vernedering of beleediging, die hem onthutsen en verwarren kon.
Onder de Lombardische edellieden, die het jeugdig paar in rijke gastmalen en prachtige feesten hunne hulde bragten, ging niemand het huis van Bergonca Botta in smaak en rijkdom te boven, en het is in zijn paleis te Tortona dat wij alle hooge gasten tot een luisterrijken avondmaaltijd verzameld zien, die door tooneelvertooningen zou afgewisseld worden. Wat echter geheel nieuw was in die dagen, de voorstellingen zouden begeleid worden door muzijk. De toonkunst stond echter nog op zoo lagen trap van ontwikkeling, dat het veel meer het vreemde was dat de gasten verraste dan het schoone dat hen verrukte en waarover ieder den gastheer zijne hulde bragt.
Doch was het feestmaal rijk en onovertref baar prachtig, was de vertooning vermakelijk en de muzijk oorverdoovend sterk, aller oog bleef naar één punt toch wederkeeren, aller aandacht bleef nog hangen aan ééne gestalte, de bloem, de kroon van het feest: de schoone bruid.
Niemand genoot de vreugde echter minder, niemand was verder verdwaald in smartelijk gepeins, niemand meer met ernst bedacht op gewigtige belangen, dan juist die jeugdige schoone die het middelpunt der feesten was. Een grenzenloos wantrouwen groeide met ieder uur tegen den man, die al het

{==87==} {>>pagina-aanduiding<<}

mogelijke aanwendde om haar vertrouwen te winnen. Zijne tegenwoordigheid pijnigde en benaauwde haar en hoe hem te ontkomen! Hare gedachten keerden weder naar Napels, waar zij in zorgelooze kindschheid had gedarteld; zij zweefden terug naar vrienden en magen die zoo opregt haar beminden en zij gevoelde met zekeren angst iets als onveiligheid in den vreemde. De jongeling aan wiens lot het hare nu voor altijd was verbonden, stond daar aan hare zijde zwak, vreesachtig, onderdanig voor een trotsch en heerschzuchtig voogd. Zou hij haar handhaven en beschermen kunnen? Zou zij hem kunnen bezielen tot iets groots, tot het afwerpen van een vernederend juk, tot eene edele vrijheidszucht, die hem alleen de onafhankelijkheid zou kunnen verschaffen? Zij woog te wel den weinig ontwikkelden geest des hertogs om er veel van te verwachten. - Maar indien zijn hart eens vergoedde wat zijn hoofd niet bezat of bereiken kon? Wat overtuiging niet vermag, ligt brengt hartstogt het in beweging. En kan de liefde hem bezielen, hem verheffen, ligt dat de geestdrift eens ontwaakt zijne eerzucht zal aanblazen en hem krachtig opwekken tot zelfstandigheid en vrijheid....
Het kwam in duizend kleinigheden uit, hoe diep af hankelijk Galeazzo was van Sforza, hoe hij geen stap voor eigen rekening durfde doen, hem steeds raadplegend door oog of gebaar, en bevreesd was als een kind om zijn ongenoegen op te wekken. - En die man was haar gemaal!... met hem zou zij haar pad bewandelen.... in zijne hand was haar lot... Maar toch, hij was de wettige hertog van Milaan, een van de schoonste vorstendommen dier dagen en eigenaar van zooveel schats! - Sforza bleef slechts voogd, bij al zijn waan en heerschzucht; voogd, die nu zijne taak ten einde had gebragt en zijn regentschap nederleggen moest. Dan zou Galeazzo heerschen, en zij door Galeazzo om onafhankelijk meesteresse te zijn! Haar gemaal dus aan zich te verbinden, Sforza te braveren en te vernederen was haar besluit. Reeds waren de indrukken onbetwistbaar, die zij in de eerste dagen

{==88==} {>>pagina-aanduiding<<}

op den jongen hertog had te weeg gebragt; maar de ongelukkige bruidegom had den moed niet ze te uiten; altijd bespied door dien gebiedenden meesterblik, die hem de woorden op de lippen deed besterven; altijd beluisterd door dat oor, dat steeds open was om iederen volzin te wegen en te beoordeelen; daarenboven ontroerd door innerlijke nooit gekende gemoedsbeweging bij het zien der bekoorlijke schoone, was de jonge hertog zoo belemmerd en zoo gedwongen zijne houding, dat hij in eene reeks van misgrepen verviel, die hem voorzeker niet gunstig konden aanbevelen. Ook had Sforza hem scherp berispt dat hij zich bespottelijk maakte door de kinderachtige ontboezeming zijner ingenomenheid met de infante, en hem bestraft dat hij in zijne verliefdheid de vrouw des huizes en hare dames onvergeeflijk veronachtzaamde.
Terwijl Sforza Galeazzo alzoo poogde bezig te houden en van Isabella wist te verwijderen, nam hij de plaats des bruidegoms in. Hij veinsde zeer gebelgd te zijn over de weinige oplettendheid, die Galeazzo haar gedurende het feest betoond had; maar hij vond de infante van eene onvergelijkelijke toegevendheid en eene, voor eene Napolitaansche, ongehoorde vergevensgezindheid, die hem te smartelijker viel, daar zij hem niets scheen te kunnen vergeven, met eene onverbiddelijke koelheid al zijne schoone redenen aanhoorde, en hem bij al de moeite, die hij zich voor haar gaf, met de hoogste onverschilligheid bejegende.
Zou zij Galeazzo beminnen kunnen? vraagde hij zich af. Maar wel verre van hem af te schrikken, scheen dit denkbeeld, deze vrees te meer zijne onstuimigheid op te wekken en hij nam zich voor zijne zaak meer regtstreeks aan te vatten.
- Ik vreeze, sprak hij met teedere zorgvuldigheid! dat het muzikaal genot, ons door den gastheer bereid, uwe teedere zenuwen en kiesche ooren pijnlijk aandoet, ook is uve plaats te digt in de nabijheid der instrumenten.
Zijne zorg was niet overbodig. Isabella gevoelde zich inderdaad onaangenaam aangegrepen door de schelklinkende

{==89==} {>>pagina-aanduiding<<}

toonen en nam den haar geboden arm werktuigelijk aan om eene andere plaats te kiezen.
- Een weinig versche lucht zou u waarschijnlijk weldadig zijn. Sta mij toe u naar een nevenvertrek ten dienste der gasten te geleiden, waar ge u een oogenblik in de stilte herstellen kunt.
- Maar ik ben niet onpasselijk, men zou zich verontrusten.
- Voorzeker zal niemands vertrek minder onopgemerkt blijven dan dat der edelste en schoonste donna, maar er is niets vreemds in - en de hertog verdient uw gemis smartelijk te ondervinden, zoo hij het al bespeurt, - voegde hij er verwijtend bij. Galeazzo heeft voor alles oog en oor dezen avond, behalve voor het bekoorlijkste en verhevenste wat de feestzaal bevat... En hij leidde haar heen.
- De hertog is overtuigd dat ik hem niet van het genot der overige gasten wensch te berooven - was haar verschoonend antwoord.
- Hoe is het mogelijk in uwe nabijheid niet het hoogste genot te vinden! Om uwentwil niets anders te zien, niets an ders te hooren en zich te verliezen in de aanschouwing van het schoonste wat de aardbol draagt....
- De hertog, mijn gemaal, weet dat ik gaarne zie, dat hij mijne vrienden waardeert.
- Uw gemaal? - herhaalde Sforza, die wel gevoelde hoe die benaming opzettelijk werd gebruikt, ofschoon het huwelijk nog slechts bij procuratie was voltrokken. - Uw gemaal, bleef hij met een zucht herhalen, haar met onuitsprekelijke teederheid onderzoekend aanziende - zal hij vatbaar zijn eene verhevene ziel als de uwe te begrijpen, eene onvergelijkelijke schoonheid als de uwe te waarderen? Waarom moest het lot u verbinden aan een jongeling, die zoo ver beneden uwe rijke gaven staat... zie...
- Wat geeft u het regt alzoo over den hertog te spreken, hernam Isabella met levendige verontwaardiging. Heb ik mij ooit over de keuze mijner ouders beklaagd?
- Wat mij het regt geeft? - Ik spreek als uw oom, ik

{==90==} {>>pagina-aanduiding<<}

spreek uit diepe overtuiging - maar ook - gedrongen door een onweêrstaanbaar gevoel, dat zoo magtlg mij vervult, dat ik hemel en aarde zou willen bewegen om uw geluk... dat ik iedereen benijd, die voor u iets zijn, iets doen mag, - dat ik als uw slaaf voor u knielen...
- Tot mijn geluk is niets te doen, dan dat men mij niet verontruste en uitdrukkingen voor mijne ooren brenge, die mij ten hoogste onaangenaam aandoen.
- Het aangenaamste, het liefelijkste dat het heelal bevat, zou ik u wenschen te geven, en hoe ongelukkig ben ik niet dat ik moet zeggen wat u mishaagt! Maar het geldt uwe belangen, het waarachtig geluk uwer toekomst, en ik spreek ook op gevaar u te mishagen, omdat ik, ik alleen u lief heb: de jonge hertog is uwer niet waardig...
- Het is mij onmogelijk een dergelijk onderhoud aan te hooren! dit voort te zetten zou zijn wat ik mijner onwaardig acht! riep Isabella op hoogen toon, en zij wilde gaan.
- Hoor mij nog een oogenblik, smeekte Sforza, de fierheid van uw edel hart doet het mij zoo vurig wenschen u in waarheid hertoginne van Milaan te zien...
- Ik meen dat te zijn - sprak Isabella fier.
- Gij kunt, gij moet het worden... antwoordde Sforza met aandrang.
- Ik ben het, door mijn wettig huwelijk met den hertog Galeazzo, den regtmatigen regent en opvolger.
- Gij bedriegt u dan zeer! Langs dien weg zult gij het nimmer zijn, betuigde Sforza met nadruk.
- Ik zal het zijn! riep Isabella met den kleinen voet van verontwaardiging stampend.
- Gij kunt en zult, indien gij mij niet zoo wreed van u afstoot, indien gij mijn voor u gloeijend hart niet aldus versmaadt en grieft. - Weet gij dan niet, dat ik de regent ben en regent blijf?
- Gij zult den wettigen vorst zijn gebied niet kunnen betwisten - antwoordde Isabella moedig.

{==91==} {>>pagina-aanduiding<<}

- Wie twist met den zwakke en magtelooze, dien men aan zich onderworpen ziet? - Milaan ging te gronde, zoo ik de teugels des bewinds in deze zwakke handen nederleggen kon. - Maar ik - ik bied u een vrij, een heerlijk hertogdom aan, uit mijne hand alleen kunt gij het met die hand ontvangen... en ik smeek u, volschoone Isabella...
- Die taal is stout en hoogst gewaagd, sprak de infante met dreigenden blik.
- En toch zoo wel doordacht en waarachtig, hernam de hertog met ernst.
- God heeft mij doen geboren worden als de oudste uit den koninklijken stam van Napels, sprak Isabella trotsch, en mij hierdoor niet bestemd voor een jongsten zoon uit het huis der Sforza's.
- En deze jongste heeft echter geldiger aanspraken van opvolging dan die oudste. Mijn broeder Galeazzo werd geboren toen Francesso Sforza zijne loopbaan nog moest aanvangen, terwijl ik geboren werd als hij het hertogdom had verwonnen.
- Zonderlinge bewijsvoering! antwoordde Isabella spottend.
- Die ik evenwel zal weten te handhaven voor heel de wereld! verzekerde Sforza.
- Doch heel de wereld zal niet oordeelen als de hertog van Bari. Een groot deel der wereld zal regt en onregt weten te scheiden, het regt te doen zegevieren en het onregt te wreken...
- Reken niet op het zwaard van uwen vader of op den invloed van den koning van Napels.
- Ik reken op de opperste Regtvaardigheid, die alle verdrukten regt doet en niet altijd de overwinning geeft aan den sterkste.
- Ik weet het - ik gevoel het - dat de zwakken soms zeer magtig zijn, vaak den sterke boeijen en kluisteren - met een blik van een schoon oog, met de bekoring eener zoete stem!... Zie mij zoo streng niet aan, als of ik uw

{==92==} {>>pagina-aanduiding<<}

bestrijder ware; zie mij als een verdediger uwer regten, zie mij aan als uw overwonnen slaaf, uw overgegeven dienaar...
- Ik hoop dat ik u steeds met al de hoogachting eener nicht zal kunnen blijven zien, hernam Isabella met koele hoogheid.
- Laat mij een anderen naam bij u mogen dragen, schoone Isabella, aangebeden en vereerd als mijne heilige en madonna. Gij zijt te fier van geest om aan de zijde eens zwakken jongelings te leven.
- Zoo de hertog dien naam met regt moest dragen, het zou een verwijt zijn tegen de opvoeders, die hem hebben gevormd, tegen de bestuurders, die hem nog geen plaats hebben gegund om zijne krachten te ontwikkelen. Doch wie hem met ontrouw bejegende, van mij zal het nooit gezegd worden; het woord hem verpand zal onschendbaar zijn als de trouw van mijn hart; ik zie den hertog met geen ander oog dan dat eener verbondene gemalin.
- Hoe weinig kent gij hem, Isabella! Het ware u goed Galeazzo eerst van nabij gade te slaan, vooraleer gij u een band gaat smeden, die u een onhefbare keten zou zijn voor heel uw leven. Schitterender loopbaan moet de uwe zijn. Bekoorlijke Isabella! ik kende u niet, toen ik u koos voor de gemalin van Galeazzo; maar u te kennen is naar dat edele, fiere hart te dingen, dat te stout slaat om voor een nietsbeduidenden man te kloppen, die nimmer meer zal kunnen zijn dan regent in naam. - Als eene schuld, als eene misdaad drukt uwe verlooving op mij - want gij kunt met hem nimmer gelukkig zijn. Geen arbeid zal mij te zwaar vallen om dien band te vernietigen, en al zou heel de wereld mij uwe hand betwisten, zoo uw hart zich voor mijne liefde ontsluiten wil, voer ik u zegevierend over iederen hinderpaal heen; ik zal door overwinning op overwinning het hertogdom nieuwen luister bijzetten, en gij zult vorstinne zijn meer dan eenige prinses!
- De kleindochter des konings van Napels behoeft zulke

{==93==} {>>pagina-aanduiding<<}

toezeggingen niet van den hertog van Bari! antwoordde Isabella met minachting. In stede van mij te vleijen, gelijk gij meent, kunnen zij mij slechts beleedigen. Als hertoginne van Milaan behoef ik geene gewelddadige veroveringen om den luister van ons huis te vermeerderen. Laat van mij af en knel mij niet meer met redenen, die mijner onwaardig zijn en u niet betamen.
- Niet alleen mij betamen, maar mijn dure pligt zijn tegen over u, die ik zelf gebragt heb tot eene verbindtenis welke ik u thans knielend smeek vaarwel te zeggen om het geluk van uw leven en om het mijne!...
Isabella was opgestaan om zich te verwijderen toen Sforza zich inderdaad aan hare voeten had geworpen, maar hij hield haar terug.
- Als geene smeeking u beweegt om u aan een wis verderf te ontrukken, dan herneem ik mijn gezag als oom en ik dwing u tot beraad en rijpe overweging. Zijt gij nog te jong en onervaren, ik mag u niet loslaten, ik moet waken voor uw heil.
- Doe wat gij wilt en kunt, eccellenza! alleen vlei u nooit mijne trouw te doen wankelen, - en dit zeggende spoedde zij met kalmen tred naar de feestzaal terug.
Maar Sforza mogt voor dezen avond aflaten van zijne overredingen, des anderen daags begon hij op nieuw en beraamde intusschen een ontwerp om de voltrekking des huwelijks een geruimen tijd te verschuiven. Intusschen hield hij de jonge lieden zooveel mogelijk gescheiden en bewaarde Isabella in een zekeren staat van gevangenschap. De infante aldus in zijne magt heb ende, zond hij de schranderste gezanten die hem ten dienste stonden, om haren vader en grootvader zijne wenschen zoo dringend mogelijk aan het hart te leggen en alles aan te bieden wat zij slechts van hem eischen zouden, zoo zij het aangevangen huwelijk vernietigen en de hand van Isabella hem schenken wilden, terwijl hij zelf zich daartoe de pauselijke goedkeuring zou weten te verwerven.

{==94==} {>>pagina-aanduiding<<}

Ferdinando de koning van Napels, die bij al zijne wreedheid en onregtvaardige heerschzucht den waren moed niet bezat, vreesde Sforza's heftigheid zoozeer, dat hij, vooral bij het denkbeeld dat zijn kleindochter geheel in diens magt was, reeds aarzelde en aan toegeven dacht, om Sforza niet tot eenig uiterste te brengen. Doch zijn zoon, de hertog van Calabrië, dacht geheel anders; hij nam de zaak zoo hoog op, dat hij Sforza dreigde gansch Europa over het schreeuwend onregt zijner dochter gedaan ter wrake te zullen oproepen, indien hij niet onverwijld alle pogingen opgaf om de jonge echtgenooten verwijderd te houden en het huwelijk niet bekrachtigde.
De triumferende blikken van donna Isabella over deze hare zegepraal waren als zoovele dolksteken voor Sforza, en al de gloed zijner liefde werd eensklaps in een vlammenden haat en wraaklust verkeerd.
Welaan, zij zou dan aan Galeazzo toebehooren, maar zij zou ook weten wie regent was in Milaan. Dat trotsche hoofd zou bukken, dat fiere hart zou breken, en door vernedering en verguizing zou hij zich wreken over de versmading van zijne hand boven die van zijnen zwakken neef. Hij zou ook der hoovaardige proefondervindelijk bewijzen, welk verschil er bestond tusschen den titel en de magt, den naam en het bewind, en hoe groot het onderscheid zou zijn tusschen de gemalin van den hertog van Bari en die des hertogs Galeazzo.
Sforza vroeg de hand van Beatrice, dochter van den hertog Hercules d'Este van Ferrara, en verrkeeg die zonder moeite. Beatrice kon op verre niet vergeleken worden bij de schoonheid van Isabella, maar zij zwichtte voor haar niet in trotschheid en hoogheid des geestes. Sforza had haar hare standplaats en hare houding tegenover Galeazzo en Isabella volkomen doen verstaan, en diep doordrongen van het onbegrensde zijner overmagt op dit aan hem ondergeschiktte paar, terwijl hij haar de hoop gegeven had, weldra hertogin van Milaan te zullen zijn.

{==95==} {>>pagina-aanduiding<<}

Om Isabella in alles te kunnen bespieden, in alles te kunnen tegenwerken en kwellen, zorgde Sforza dat de beide hertoginnen in hetzelfde paleis wonen en aan denzelfden disch aanzitten moesten. Reeds bij de eerste zamenkomsten bleek het, hoe zijne oogmerken boven mate zouden bereikt worden. De schitterende schoonheid van Isabella mogt Galeazzo steeds meer aan haar kluisteren, alle hovelingen gevoelden er den invloed van en schaarden zich onwillekeurig om de jeugdige schoone in eerbiedige bewondering. Dit alleen was genoeg om eene bittere grief voor Beatrice te zijn, die op geene uiterlijke gaven bogen kon, noch dit gemis door andere lieftalligheden vergoedde. Wat de natuur haar had ontzegd, poogde zij nu door kunst en pracht aan te vullen, en zij wist door weelde van kleedij en overmaat van opschik de arme Isabella zoozeer te ergeren, als deze het haar gedaan had door de eerste overwinningen harer bekoorlijkheden; want Sforza droeg wel zorg, dat Isabella's vermogen niet toeliet om aan hare zucht tot weelde en sieraad te voldoen. Hare eigene middelen waren bij de eerste onbedachte uitgaven spoedig uitgeput en haar gemaal kon over geene gelden beschikken.
De gunsten waarmede Sforza de hovelingen overlaadde, of het ongenoegen dat hij over hen uitgoot, deden hen spoedig de wijste partij van voorzigtigheid en zelfbehoud kiezen, toen men opmerkte hoe euvel Beatrice iedere hulde aan Isabella opnam, en hoe zij zich vertoornde, als iemand het waagde hare schoonheid te roemen, of het minste ten haren gunste te zeggen. Weldra was dan Beatrice de uitsluitend gevierde en geëerde aan het hof, terwijl de schoone Isabella alleen gelaten en veronachtzaamd werd. Deze vernederingen deden echter Isabella's hoogmoed te hooger stijgen, en stout verhief zij zich, en hardnekkig hield zij vol, waar zij het maar vermogt, om hare wederpartij te trotseren. Beatrice putte zich uit in al die tallooze plagerijen, die alleen gekrenkte eigenliefde en afgunst een vrouwelijk hart kunnen inblazen en

{==96==} {>>pagina-aanduiding<<}

verlaagde zich tot een waren kwelgeest voor de ongelukkige, die zij door terging en spot, door tegenwerking in alle kleinigheden in den dagelijkschen omgang, het leven tot eene hel zocht te maken.
Maar dit alles mogt eene gestadige marteling, een wrange droppel zijn in iedere teug, het was nog niet de allergrootste smart, die Isabella nederboog. Daar was iets dat zwaarder drukte, dieper knaagde... er wras zoo veel waarheid geweest in de woorden, die Sforza voor haar had uitgesproken, toen hij haar poogde te verleiden om haar woord en trouw aan Galeazzo te schenden. De hertog was harer niet waardig. Zijne kleine ziel verstond of waardeerde haar niet, zijn bekrompen geest kon tot hare groote denkbeelden en stoute ontwerpen niet opstijgen. Hij kon hare moedige volhardingen kloeken wederstand niet volgen, niet treden in den weg dien zij bewandelen wilde. Wat zij vertrouwelijk met hem sprak, wat zij hem uit behoefte aan uitstorting des harten mededeelde, hare smart en haar hoop, haar uitzigt en ontwerp, had hij reeds meermalen zoo onhandig te pas gebragt, zoo onberaden aan anderen verteld, dat zij zich ook voor hem met de meeste bedachtzaamheid moest in acht nemen. Maar toch, hij beminde haar, en dat was veel; het moest haar meer, het moest haar alles worden. Zij doorzag het geheel: Galeazzo was in zijne ontwikkeling gestuit, alle zelfbewustheid was in hem onderdrukt, alle zelfdenken, zelfhandelen was hem vreemd. Rustig te leven, zich met vermaken bezig te houden was zijn hoogste wensch. Hij verlangde niet meer dan in deze zoete afhankelijkheid ongemoeid voort te mogen dommelen, zonder dat ooit eenige begeerte naar magt en gezag in hem oprees. Hij was reeds van zijne kindschheid af hertog geweest en gewend dat anderen voor hem handelen, terwijl hij alleenlijk met den titel kon tevreden zijn. Hij begreep dan ook de smart van Isabella zoo weinig, dat zij hem hare klagten niet eens vertrouwen durfde en alle leed en pijn in eigen boezem opsluiten moest.

{==97==} {>>pagina-aanduiding<<}

Daar is geen middel dat de vrouwelijke ziel sneller ontwikkelt, dat haar zwakken geest meer bekrachtigt en verheft dan het lijden, vooral als het een lijden is dat alleen en verborgen moet getorscht worden. Isabella begreep dan ook al zeer spoedig wat haar te doen en te hopen overbleef. De hertog was nog zeer jong, maar nog ongelijk jeugdiger, om niet te zeggen kinderlijker dan ieder ander jongman van zijn leeftijd; zij hoopte door haren invloed de schade zijner opvoeding, zijner veronachtzaamde vorming te vergoeden, en rigtte geheel haren omgang met hem daar op in om zijn zelfgevoel tot ontwaken, zijn innerlijk bewustzijn tot ontwikkeling te brengen.
Galeazzo, niet in staat om diepgaande liefde van liefdesvertoon naauwkeurig te onderscheiden, was dan ook niet weinig gelukkig zijne schoone gade zoo innig aan hem verbonden te zien, en hoe vreemd het hem scheen iemand aan zich overgegeven en gehecht te vinden, hij gevoelde er al het liefelijke van, en het streelde zijne ijdelheid niet weinig, dat deze aan hem verkleefde eene zoo schoone en begaafde vrouw was. Dezen hoogmoed te wekken en te kweeken was eene eerste taak van Isabella geweest, en zij vond geen geringe aanleiding om die hooger op te voeren, toen zij reeds in het eerste jaar haars huwelijks moeder wierd van eenen zoon. Mogt de jonggeborene ook den naam ontvangen van zijn overgrootvader Francesco, den grondvester van de dynastie der Sforza's, hij zag het licht in zoo groote vergetelheid, dat schier niemand te Milaan kennis droeg van zijne geboorte. Ook Beatrice bragt niet lang daarna eenen zoon ter wereld, en hoe wrang en bitter moest het niet zijn voor de arme Isabella, de hertogin van Bari nu gevierd en geëerd te zien, als hadde zij aan den staat een wettig opvolger geschonken!...



{==98==} {>>pagina-aanduiding<<}

VII. De nieuwe lector.

In het voorjaar van 1489 trad in het klooster van San Marco te Florence een nieuwe lector op. Ofschoon de meeste kloosterlingen hem als fra Girolamo nog herkenden, zij vonden denzelfden Savonarola van voor zeven jaren niet meer, toen hij voor het eerst weêr verscheen in de ruime kloosterzaal om zijne lezingen te openen. Wat toen kiemde, bloeide nu in volle pracht; wat toen aanleg was, stond thans heerlijk ontwikkeld daar; wat eens sluimerde in zijne ziel, als een voorgevoel zijner krachten, was tot magtige drijfveer ontwaakt. Zijn wensch en vurig verlangen was aan de kracht van zijnen wil onderworpen; zijn gekluisterde geest was ontboeid en beschikte vrijelijk over de gaven en schatten, die God in zijn groote ziel had gelegd. Als een strijdbaar held, als een wel toegerust kampvechter door Gods voorzienige leiding gevormd en ontwikkeld tot het verheven doel zijns levens, verscheen hij op het tooneel van dwaling, zinnelijkheid en afgoderij.
Heil u, gezegend heraut des Heeren! ons hart juicht u toe bij uwe verschijning.
De hemelsche Leidsman had hem in tijds aan de enge kloostercel ontrukt en zijn ontijdig prediken verhinderd, door eene zoo harde, maar zoo heilrijke les. Op zijne omzwervingen in Lombardië hadden de duizend stemmen der natuur

{==99==} {>>pagina-aanduiding<<}

tot zijn harte gesproken, het verruimd, verfrischt, verteederd en veredeld. De geest der poëzij was vaardig over hem geworden, zoete verrukking had zijn geest steeds hooger gedragen en de verheven geestdrift des zangers had al de stijfheid des redenaars verslonden. In de vrije natuur had hij allen gedwongen kanselstijl vergeten, als zijne leerlingen zich om hem verzamelden onder geurig geboomte, of als hij hun leerde van den groenen top eens heuvels.
Het wijd verschiet in het rond, het grenzenloos gewelf des blaauwen hemels boven zijn hoofd, 't scheen steeds zijn denkkring te verwijden, te verbreeden; 't verhief hem allengs boven het hem nog aanklevende kleinhartige der scholastieken. In den tempel der schepping ontwikkelde zich die diepte en kracht des gevoels, daar ontvlamde dat heilige ijvervuur zijns geestes, daar vormde zich die reine, zuivere smaak en godgeheiligde schoonheidszin. De geweldige schok hem eens gegeven, de gedurige botsing en wrijving door allerlei ontmoetingen en ervaringen op eene rustelooze omzwerving, die aanhoudende wisseling van tooneelen moest opleveren, hadden hem buigzaam gemaakt, maar toch tevens zijne zelfstandigheid ontwikkeld. Hij had het leven van vele zijden gezien, een schat van zelf- en wereldkennis opgezameld, zonder welke hij onbekwaam was geweest voor de taak die hem wachtte, en met volhardenden ijver en zich zijner kracht bewust, kon hij nu met kalmen moed een feilen kamp te gemoet gaan. Savonarola had eerst zich zelven moeten verliezen, eer hij anderen gewinnen kon. Hij moest eerst vrij worden, zou hij anderen bevrijden; niets meer verwachten van zijne krachten, zijne gaven, maar alles van de kracht der waarheid alleen - en daar was hij gekomen.
Het was avond toen Savonarola, begeleid van zijn getrouwen medgezel fra Jacomo, voor de poort van het schoone klooster van San Marco aankwam. Met diepen ernst en onder onafgebroken gebeden was hij genaderd. In het gevoel van eigen onwaardigheid boog hij het hoofd en sloeg hij op zijne

{==100==} {>>pagina-aanduiding<<}

borst toen de portier de deur voor hen ontsloot. Doch eenmaal binnen de hem zoo dierbare muren, hief hij de oogen blijmoedig dankend ten hemel en knielde neder aan den voet van het kruis, dat in den voorhof was geplaatst. De prior en de overige geestelijken heetten hem van harte welkom. Geen wonder, men hoopte het klooster, ja geheel de orde door den roep zijner geleerdheid hieuwen luister bij te zetten om de andere orden en kloosters te overschaduwen - en toch was eene zekere spanning bij zijn aankomst niet te loochenen. Daar waren er onder de broeders, die den nieuwen lector hoog vereerden en waardeerden om zijne talenten, maar ook, die zijne bekende strengheid vreesden, terwijl anderen met moeite een spotlach bedwongen over zijne vrome naauwgezetheid en gehechtheid aan regels en verouderde vormen, die in alle kloosters schier afgeschaft waren. Mogten er zijn, die veel van zijn invloed verwachtten, er waren er ook, die vast besloten hadden al zijne plannen ter hervorming der kloosterzeden ten hardnekkigste tegen te staan, zoodra hij hier, gelijk hij alom in de kloosters beproefd en gepredikt had, zou trachten de verflaauwde tucht te handhaven en de oorspronkelijke regels weêr in te voeren.
Onder hevige aandoeningen betrad fra Girolamo dan weder dezelfde cel, die getuige was geweest van zijne tranen, boete en heilige geloften. God had hem hier weder gebragt, en een: ‘loof den Heer mijne ziel’ weêrgalmde luide in zijn binnenste.
Fra Jacomo's ligt ontvlammend enthusiasme had den hoogsten top bereikt; hij was buiten zich zelven van vreugde, vergat uur en tijd, plaats en gelegenheid, orde en regel. Rusteloos liep hij rond en snelde, onder de uitbundigste ontboezeming zijner blijdschap, alle galerijen van het wijde klooster door, als had hij noodig zich te overtuigen, dat hij inderdaad binnen San Marco te Florence was wedergekeerd. Hij had zooveel te vragen, zooveel te vertellen; geene verandering ontging hem; elken nieuwen broeder moest hij zien;

{==101==} {>>pagina-aanduiding<<}

de ouderen ondervragen; en reeds had zijne opgewondenheid menige berispende aanmerking uitgelokt, toen hij, bij het herkennen van een broeder uit vroeger dagen, die hem zeer waard was, zoo luide zijne krachtige stem door de galerij, waarop fra Girolamo's cel uitkwam, deed galmen, dat deze op hem opmerkzaam werd, en hem met vaderlijke bezorgdheid toeriep:
- Broeder Jacomo! waak en bid! want in de veelheid der woorden ontbreekt de overtreding niet!
Jacomo sloeg beschaamd de oogen neder; hij gevoelde dat hij dien wenk had verdiend, en niets woog hem zwaarder dan de ontevredenheid zijns hoog vereerden vriends. Maar thans te zwijgen!... o zware taak! - de hardste penitentie ware hem ligter geweest. De broeder dien hij met zooveel vreugde herkend had, was fra Domenico, een man van een al te gelijksoortig temperament met hem, om thans ook niet opgewonden te zijn door de vreugde des wederziens van broeders die hij zoo hartelijk liefhad. Hij was dus een gevaarlijk medgezel voor Jacomo in dit uur. Gelukkig dat zijne bezigheden hen scheiden kwamen.
- Ik wil u toch niet verlaten voor ik u in goed gezelschap gebragt heb - sprak Domenico. - Hier zijn wij bij de cel van een der uitnemendste broeders. Gij zult elkander wel verstaan.
De cel welke Jacomo nu betrad was de werkplaats eens schilders; want de jonge broeder die hier woonde beminde de kunst en beoefende haar met talent. Al zijne boeken prijkten met de smaakvolste miniaturen en zijn wanden droegen de bewijzen van zijne gelukkige proeven in fresco.
- Is fra Angelico van Friesola uit den doode opgestaan? riep Jacomo bij het binnentreden.
- Spot niet zoo wreed met mijn geringen arbeid - antwoordde fra Benedetto in ware zedigheid, - door dien bij het werk van een zoo onnavolgbaren meester te vergelijken. Fra Angelico heeft geschilderd zooals alleen een heilige

{==102==} {>>pagina-aanduiding<<}

dat doen kan, die in gedurige gemeenschap leeft met het hemelsche.
- O, ik hoor het reeds, gij zult u voortreffelijk met broeder Girolamo verstaan over de kunst - riep Jacomo. - Wat zou ik uwe zamenspreking gaarne hooren!
- Mij dunkt, ik zal niet met hem durven spreken; maar zwijgend te luisteren zal mij genot zijn.
- Die lieve broeder heeft niets afschrikkende. Vrees toch niet. Heeft dan fra Domenico u niet veel van hem gesproken, die met ons was voor zeven jaren?
- Dat heeft hij gedaan en hem dank ik veel. Zijne verhalen, hoe menigmaal herhaald, bleven mij dierbaar, en ik hoor ze nog met dezelfde graagte, als waarmede de kinderen de hun bekende geschiedenissen altijd weder willen hooren.
- En Domenico kan zoo levendig verhalen! Hij is zulk een kloek en ijverig man, waardig om de gedachtenis aan Girolamo hier te onderhouden, ja hem te vertegenwoordigen.
- Ik acht broeder Domenico hoog, maar de ijver van een vurigen geest kan soms iets schrikverwekkends hebben. Zijne heftigheid stoot mij wel eens af, en bij al de liefde die ik hem toedraag, gaven onze strijdige karakters menigmaal aanleiding tot misverstand. Hij heeft geen kunstzin en verstaat dus mijne verrukking niet, als ik soms in bewondering wegzink bij de kunstgewrochten, die ons klooster sieren van de hand des zaligen broeders Angelico. Ik deelde hem mijn plan mede om eenige miniaturen voor fra Girolamo te vervaardigen, om hem dit geschenk bij zijne komst aan te bieden, maar hij heeft er mij geheel den moed toe benomen.
- Lieve broeder, geef de miniaturen! - riep Jacomo verblijd. - Geef ze van goeder harte! Girolamo zal ze waarderen èn om de kunst èn als uwe gave. Ik weet dat het hem aangenaam zal zijn.
Terwijl de broeders zich nog vertrouwelijk onderhielden, was Savonarola bij den prior om over zijne taak en aan-
{==103==} {>>pagina-aanduiding<<}
staanden werkkring te spreken. Des anderen daags begon hij de broeders ieder afzonderlijk in hunne cellen te bezoeken.
Met al het eerbiedig opzien eener beminnelijke ootmoedigheid, en toch met een van vreugde tintelend hart, wachtte fra Benedetto zijne komst. Nu eens bergde hij zijn miniaturen, dan kreeg hij ze weêr terug. Soms wenschte hij al zijne kunstproeven te kunnen versteken, dan weêr verlangde hij ze Savonarola als kunstregter te toonen. Nog houdt hij penseel en palet met tweestrijd in handen - maar daar treedt fra Girolama reeds binnen en Benedetto legt werktuigelijk het gereedschap neder aan den voet van een crucifix.
- Begt zoo broeder - zegt Girolamo, - aan den stam des kruises moet gij de kunst nederleggen als een offer op een heilig altaar. Van daar moet uwe bezieling uitgaan, van daar moet de balsem afdalen die uw hart en zin en verbeelding heiligen zal.
Terwijl hij zoo spreekt, rust zijn oog welgevallig op het edel gelaat des schilders. Hunne zielen verstaan elkander in dien blik, zij voelen dat zij verwant zijn in den geest. Savonarola ziet in het rond en blijft aangenaam verrast op de met zooveel waardigheid en verheven gevoel beschilderde wanden staren, en met een beklemd gemoed wacht Benedetto het woord dat hem oordeelen, hem aanmoedigen of vernietigen zal. Maar Savonarola zwijgt, schoon de gedachten zich in hem vermenigvuldigen bij het bewonderen eener Madonna. De kunstenaar wordt verlegen alsof dat turend oog op hem zelven gevestigd ware geweest en stamelt, terwijl een hooger rood zijne wangen overdekt:
- Deze schilderij mishaagt bijna ieder die haar ziet - en toch - ik kan niet besluiten haar te vernietigen - of te veranderen. Men wil dat ik de heilige maagd naar de gewoonte dezer dagen zal schilderen om de bevalligheid der naakte vormen te doen uitkomen - maar de reinste onder de vrouwen staat mij altijd als het beeld der hoogste zedig-
{==104==} {>>pagina-aanduiding<<}
heid voor den geest. Ik zie haar voor mij omsluijerd zooals ik haar hier schetste... ik kan niet anders....
- Gij moogt niet anders! - sprak Savonarola nu levendig. Jonge broeder! uwe roeping is schoon! Sta onbewegelijk, blijf op dit standpunt. - De diep gezonken kunst moet weer opgerigt, zij moet geheiligd en weder geboren worden, zij moet met ons prediken.
Een onbeschrijfelijk gevoel van vreugde en dankbaarheid drukte zich uit in den reinen oogopslag van Benedetto. Zoo had hij dan eindelijk den man gevonden die hem begreep en die hem verder brengen zou.
- O, hoe menigmaal heb ik moedeloos mijn penseel weggeworpen, sprak hij, als niemand mijn arbeid ooit goedkeuren, mijn smaak en opvatting deelen kon. Hoe menigmaal heb ik aan mij zelven gewanhoopt, als ik zoo gansch alleen stond met eene overtuiging, die met heel de wereld in strijd was.
- De wereld heeft de kunst gesleept door het slijk harer onreinheid en harer walgelijke ongeregtigheid. Zij wil het vleesch streelen, de driften prikkelen door de kunst! O, hoe geheel anders verstonden dat de eerste christenen, die in de onderaardsche gewelven der katakomben hun gevoel lucht gaven, hun geloof beleden in de tafereelen waarmede zij hunne verborgen heiligdommen en de stille rustplaatsen der dooden versierden. Was de uitvoering nog gebrekkig, er was gedachte, er was ziel en geest in. Groote denkbeelden van eeuwig leven, van eindelijke zegepraal der regtvaardigen, van verlossing en verzoening schetsten zij in tafereelen die het hart verheffen, het geloof en de hoop verlevendigen konden - en zooverre was men toen van de kunst tot een ijdel zelfbehagen te verlagen, dat gij vergeefs een tooneel van hun lijden, van hunne foltering of vervolging zoeken zult. Maar zij beeldden een Job af in zijn lijden, een Abraham in de beproeving, een Daniël in den kuil der leeuwen, of Jezus den goeden Herder, den vriend der armen, om de zielen te verkwikken met hemelschen troost.

{==105==} {>>pagina-aanduiding<<}

- Ach vrome vader, zeg mij waarom is de kunst niet zoo rein en verheven gebleven? Hoe is zij dus ontaard en verbasterd?
- Na Constantijn trad de verholen christelijke kunst vrijmoedig uit hare schuilplaats te voorschijn en werkte krachtig en op breeder schaal. Het toen algemeen geworden mozaïk was haar welkom om hare gewrochten van blijvend en invloed te maken. Alle voortbrengselen dier dagen bewijzen hoe de gedachten der kunstenaars vervuld waren met voorstellingen van overwinning en heerlijkheid bij de uitwendige zegepraal der kerk, doch schoon de tafereelen in de basiliken gedurig wonnen in uitwendig schoon, de ziel, de geest had niet gelijkelijk met de vormen gewonnen. Wel bleef de Romeinsche school oneindig zuiverder dan de Byzantijnsche, misschien wel door den tegenstand en den strijd, dien zij te voeren had bij den inval der Barbaren, maar toch ook zij had alras zuivering en nieuwe bezieling noodig. Aanvankelijk vond zij die door de inmenging van het Germaansche element onder Karel den groote, terwijl daarna de kruistogten de Byzantijnsche school ontblootten en vernietigden in haren wansmaak. Florence was intusschen bestemd om de nieuwe bakermat der kunsten en wetenschappen te zijn, en Cimabué werd binnen hare muren geboren. De kunst was toen een handwerk geworden. Cimabué herstelde en hand haafde haar weder als genie - hij stootte de oude theoriën van zich en gaf leven aan de kleuren. Zijn kweekeling Giotto zette voort wat hij had aangevangen en overtrof zijnen meester verre - wat wonder? - maar Cimabué had de baan gebroken om weder te keeren tot de kracht en het leven der klassieke kunst. Orgagna breidt de wieken nog stouter uit en verheft zich tot verhevener bezieling en godgewijde voorstelling. De Florentijnsche school, eenmaal door zulke geniën gegrondvest, ontwikkelde zich allengs in dat zelfde spoor tot op Masaccio. - Intusschen hebben de kunstenaars schipbreuk geleden door zich te verwijderen van het geloof; zij verlaten het gewijde veld der traditiën en heilige idealen, en de stu-
{==106==} {>>pagina-aanduiding<<}
die naar de antieke modellen verstrikt hunne verbeelding in de heidenwereld en het veelgodendom. Inmiddels had Paola Ucello de leer van het perspectief ontwikkeld, van Eik de olieverwen leeren gebruiken. Masaccio is de man die het eerste meesterlijke gebruik van al deze voordeelen weet te maken. Zijne beelden leven, zij zijn beter gegroepeerd, zij hebben de natuurlijke ronding der vormen, de bevallige drapering die tot dusver ontbrak. De kunstenaars gevoelen dat zij de natuur moeten raadplegen en bespieden, dat deze alleen het verdere leeren zal, nu alle hulpmiddelen zijn gevonden en alle hinderpalen opgeheven. Maar helaas, thans blijft men in die natuur, in die zigtbare wereld hangen, verwart zich in het zinnelijke, daalt af tot het alledaagsche. De genius der kunst verliest zijn stralenkrans, zijn wieken. De kunst zinkt bij het streven naar het natuurlijke tot het onedele en nietige, tot het lage en onreine, en zij die vleugelen had om met ons op te stijgen, ontvangt boeijen om te kluisteren aan de zinnenwereld. Helaas! het was een geestelijke, de monnik Lippi, die met het verfraaijen van het coloriet haar ook het meest verzinnelijkte en zoozeer den smaak bedierf, dat men bij het toenemend beoefenen van het portret de onkieschheid had de gelijkenis van vrienden en vijanden niet alleen, maar zelfs van de zedeloosste schepsels tusschen de beelden der heiligen te mengen. Maar naar Umbria in het gebergte trokken enkele kunstenaars heen, om vrij van den invloed van Medicis eene mystieke school te vormen die nog van grooten invloed kan zijn. Ook Florence moet wederkeeren tot haar beginsel, en zij kan het te ligter, daar binnen de kloostermuren één tak der kunst althans in reinheid bewaard bleef: het Miniatuur; en alle werken des zaligen broeders Angelico die ik hier alom zie op de wanden, in kalk, op hout en lijnwaad, op ivoor en in de misboeken bewijzen het, dat de besmetting des heidendoms niet binnen deze wanden tot hem gekomen was, terwijl hij zijne bezieling in gebed en heilige overpeinzing vond.

{==107==} {>>pagina-aanduiding<<}

De Florentijnsche school is dan in haar eerste tijdvak bepaald christelijk geweest en de kunst was ten naauwste aan de letteren verbonden, toen Dante en Giotto als boezemvrienden de godsdienst ten grondslag stelden van poëzij en kunst, waardoor eene heilige broederschap ontstond tusschen de kunstenaars; toen omstreeks 1350 en dichters en schilders bijeenkomsten hielden om God te verheerlijken en elkander op te wekken tot al wat rein was en verheven.
- Ach, dat ik in die dagen geleefd hadde! - verzuchtte Benedetto. - Maar vrome vader, houdt gij het niet voor onmogelijk de Florentijnsche school weêr tot haren oorsprong te herleiden?
- Bij God zal geen ding onmogelijk zijn - maar bij de menschen is het onmogelijk, zoolang kunstenaars en dichters zich verkoopen om de zinnen en lusten der grooten te streelen, zoolang er geen kunstenaars opstaan, die onafhankelijk en kloekmoedig een ander pad betreden willen, en spreken als Buffelmacco, de waardige leerling van Giotto: ‘wij beschilderen de muren en de altaren met de beeldtenissen der heiligen, opdat de menschen tot grooten spijt der daemonen meer tot de deugd en de godsvrucht gebragt zullen worden.’
- Dit wil ik, vader! dit wensch ik zoo vurig! - betuigde Benedetto.
- God helpe u, mijn zoon! en geve u de volharding: want Rome en Medicis dompelen de kunst in al de onreinheden van het herlevende heidendom. Gij zult een zwaren strijd hebben, zoo gij uw penseel nimmer wilt ontwijden met onheilige beelden, en tegen de vooroordeelen van wansmaak en zielloosheid staande blijven.
- Men valt mij lastig omdat ik mijne miniaturen niet met den felblinkenden goudgrond wil versieren - ontsieren zou ik het noemen.
En de schilder legde Savonarola eenige zijner proeven voor:
- Houd u vrij van al dien wansmaak, waarmede men het gemis van ziel en leven, van gevoel en kracht poogt te

{==108==} {>>pagina-aanduiding<<}

verbergen of te vergoeden. Volg den genius die u leidt; vraag niet wie er met u wandelen; zie niet om of gij ligt geheel alleen moet staan - vraag alleen of uw weg rein, uw doel verheven is.
- Ik heb wel enkele kunstvrienden die met mij zouden gaan, maar zij worden weêrhouden door den heerschenden geest en kunnen nog niet loslaten wat zij toch reeds afkeuren. Veel hoop ik ook van een onzer novicen, Silvestro Maruffi, een jongeling van poëtischen aanleg en verheven karakter - maar verbind en vereenig gij ons, opdat wij door eendragt sterk worden en eene kern vormen, die vastheid heeft om naar buiten te werken.
- Dat de geest Gods u allen heilige! dan zult gij verbonden worden in den geest, al waren daar landen en stroomen tusschen beiden; dan zult gij vereenigd zamenwerken, al mogt gij elkanders aangezigt nooit aanschouwen; maar wat de menschen binden het breekt, wat de aarde vereenigt het wordt weêr gescheiden. De geest bindt voor eeuwig tot één doel, langs duizend wegen. Laat ons bidden om in dien band der volmaaktheid begrepen te worden, opdat onze werken zich aansluiten bij den arbeid van alle heiligen en regtvaardigen, die voormaals aan het rijk van licht en waarheid gearbeid hebben.
- Amen! amen! - ruischte het zacht van de halfgeopende lippen des schilders, terwijl een traan in zijne groote, kalme oogen blonk. - Vrome vader! uwe woorden verkwikken mijne ziel.
- Wie zijn de vrienden, van welke gij zoo even hebt gesproken? - vroeg Savonarola.
- Het is vooreerst mijn jonge vriend Baldini, die nog nooit eene verw heeft gemengd of zijn graveerstift bewogen, om een ongewijd beeld te malen; dan de rijkbegaafde Botticelli en de veelbelovende Baccio della Porta, die ik allen leerde kennen in het kunstlievend gezin van Andrea della Robbia, wiens vader, beide ooms en vijf zijner zonen de kunst be-
{==109==} {>>pagina-aanduiding<<}
oefenen; maar Andrea overtreft allen. Een verheven waas van de hoogste bezieling ligt over al zijne beelden. - Gij zult hen allen leeren kennen.
- Ik dank u, o mijn God! - riep Girolamo - voor deze eerste lichtstralen; een zachtschemerende dageraad rijst aan de kimmen. Alle dingen zullen nieuw worden - en op alle gereedschap zal geschreven staan: ‘de heiligheid des Heeren.’ Het Evangelie omvat den mensch in al zijne krachten van ligchaam, ziel en geest. Het Godsrijk sluit niets uit, maar heiligt alles aan Hem die gaf!
Toen Savonarola opstaan wilde om de cel te verlaten, greep Benedetto de fraaiste zijner miniaturen en bood ze met een blos van kinderlijke schaamte den lector aan.
Eene zonderlinge mengeling van gewaarwordingen bewoog thans Savonarola's gelaat, en men kon zien dat het hem veel kostte, maar hij zeide:
- Lieve broeder - ik kan ze niet nemen - maar ik dank u voor uwe liefde.
Hooger klom het rood op Benedetto's wangen en hij waagde, hoe snel ook, een vragenden blik op Girolamo. Hij ontmoette dat oog, toch zoo vol gevoel en liefde - en dan eene weigering! Met vriendelijk smeekenden blik sprak de jongeling:
- Versmaad het niet!
- Ik mag het niet nemen, Benedetto.
- Ik weet wel dat het uwer niet waardig is, vrome vader, maar mijn hart heeft behoefte iets te uiten, u te toonen......
- Ik bedroef u, daarom ben ik u verklaring schuldig. Daar staat geschreven: belijdt elkander uwe zonden - eene der mijne is eene zoo wegslepende drift voor alle schoone kunstgewrochten, dat ik mij sedert lang de ontbering van alles wat mijn oog bekoort heb moeten opleggen, opdat mijn hart rein blijve van innerlijke beeldendienst. Gij verstaat mij immers? Doch als mijn oordeel over uw werk iets kan bijbrengen tot uwe aanmoediging, gedenk dan dat fra Girolamo

{==110==} {>>pagina-aanduiding<<}

het u weigeren moest - omdat het hem zoo magtig aangreep en boeide.
Die opwekking woog eenigzins op tegen de smart, die Savonarola's weigering een oogenblik aan dit gevoelig hart veroorzaakt had.
Fra Girolamo zette zijne bezoeken voort; maar niet in alle cellen met even veel genoegen als bij den beminnelijken Benedetto. Met een heftig ongeduld zag Domenico zijne komst te gemoet, en toch liet Savonarola hem tot het laatste toe wachten. Hij kende dat driftig jagen van zijn ouden vriend; maar met hem wilde hij alles bespreken als hij allen had bezocht. Hoeveel onkunde, twijfel, ongeloof! hoeveel onverschilligheid, ligtzinnigheid en aardschgezindheid ontdekte hij niet! en het was met verslagenheid des geestes, dat hij ten laatste bij Domenico nederzat.
Domenico da Pescia was een man in de kracht zijns levens, sterk gebouwd en grof gespierd. Zijne donker bruine oogen schoten stralen van kloeken moed en ijvervuur; maar het was niet die geestdrift van kleine en zwakke zielen, die in een oogenblik van opwinding heel de wereld dreigen te beroeren, en in de ure des gevaars terugdeinzen en vlieden; maar zijn eenigzins breede mond en sterk gebeende neus teekende kracht en volharding, die alles waagt ten einde toe.
- Gij ziet het! - riep hij verdrietig uit - de zeven jaren uwer afwezigheid zijn zeven jaren van geestelijken hongersnood geweest, waarin de magere koeijen de schoone en vette verslonden hebben. Vergeefs heb ik gesmeekt, gebeden, gedrongen, gedreigd, mijne ziel gekweld om de laauwheid der broeders - ik ben moedeloos; mijne handen hangen slap - een ander moet het opvatten!
- Niet door kracht of geweld, mijn broeder! door's Heeren geest zal het geschieden! Gij gevoelt het, alleen het woord Gods kan hier levend maken, het kwijnend vonkje aanblazen, het verstervende bezielen met nieuwe levenskracht.
- Het woord Gods! ja, indien men dat kende! - riep

{==111==} {>>pagina-aanduiding<<}

Domenico verdrietig uit - maar de monniken zeggen: ik begrijp niet waartoe het lezen dier wonderlijke schriften toch nuttig kan zijn. Wat zou er uit die lang verleden geschiedenissen zijn te putten! - Ter eene zijde heerscht diepe onkunde onder de geestelijken, zoodat daar predikers zijn, die zelfs geen flaauw denkbeeld van taalkunde hebben, en die hunne preken uit sermonariën leeren; ter andere zijde is er eene ijdele opgeblazen geleerdheid en hoogmoedig streven naar een schoonen Tulliaanschen stijl! terwijl zij naauwelijks de namen der heilige boeken kennen die alleen wijs kunnen maken tot zaligheid!
- Ik weet het, broeder! - hernam Girolamo. - Maar heb goeden moed! God gaat zijne kerk vernieuwen. - Als het blijven moest zoo als het thans gaat, weldra zou alle geloof van de aarde zijn verdwenen; maar wij hebben het profetische woord dat zeer vast is: de poorten der hel zullen de kerk niet overweldigen. Onder ootmoedig opzien tot God willen wij intusschen waken en strijden en ijverig aan het heil onzer broeders arbeiden.
Zoodra het fra Girolamo doenlijk was opende hij zijne bijbelserie voorlezingen. Zijne voordragt vond ongewonen bijval.
Zijne stem was thans krachtig, welluidend en zuiver; zijne beweging natuurlijk maar levendig en bevallig. Zoodra hij sprak verhelderde zijn gelaat en kwam er vuur en glans in zijn oog; de aandacht der hoorders groeide met ieder woord dat van zijne lippen vloeide, en ademloos staarde men hem aan, weggesleept in den stroom zijner boeijende gedachten. De gehoorzaal kon alras de zaamgevloeide menigte niet meer omvatten. Met iedere lezing namen de hoorders toe. Fra Girolamo, die zich gewend had in de open lucht te spreken, koos zich derhalve den ruimen hof des kloosters, en overwelfd door een boschje geurige Damascusrozen, sprak hij weder in den tempel der natuur voor eene steeds toenemende schaar. Alle geestelijken, alle geletterden, dichters en wijsgeeren, zangers en schilders, staatslieden, krijgslieden en

{==112==} {>>pagina-aanduiding<<}

burgers, ieder wenschte te worden toegelaten en de kloosterbroeders zelve waren meermalen genoodzaakt zich gedeeltelijk op den muur van den hof te bergen.
De ijver bragt onbezonnenheid en ongeregeldheid voort; men hoorde de broeders elkander de gelegenheid tot luisteren betwisten, en er was ten laatste niemand, die de noodigste diensten in het klooster verkoos te verrigten gedurende de voorlezing. De edelmoedigheid van fra Jacomo schoot dan wel menigmaal te hulp, als hij de lessen zijns meesters zoo krachtdadig in beoefening bragt door de groote opoffering te doen van den portier te vervangen, opdat deze mogt gaan hooren; maar de prior was eindelijk genoodzaakt tusschen beide te komen en vaste bepalingen voor voorkomende gevallen te stellen.
Het duurde evenwel niet lang of de kloosterhof was evenzeer te klein voor den grooten toeloop der belangstellenden. De broeders, ondersteund door magtige en invloedrijke hoorders, zoowel aanzienlijke burgers als magistraatspersonen, bragten Savonarola de blijde tijding, dat hem eene der grootste kerken geopend zou worden om zijne lezingen voort te zetten.
Zoo predikte hij een tijd lang in de sierlijke aan San Marco grenzende kerk van Santa Maria Novella, maar ook deze werd weldra te klein. Men moest er dan toe komen hem den aartsbisschopplijke dom, de prachtige kathedrale, Santa Maria del Fiora te ontsluiten. Doch naauwelijks had fra Girolamo eenige malen in dit ruime gebouw gesproken, of de schare was zoo ontzettend aangewassen, dat het volk zich op de straten bleef verdringen om slechts aan de deur der kerk te genaken.



{==113==} {>>pagina-aanduiding<<}

VIII. De prediker.

Welke wonderen verkondigde dan toch wel deze vreemde prediker? wat nieuwe leer bragt hij den Florentijnen?
Savonarola had het verheven boek der Openbaring van Joannes tot leiddraad gekozen en zijne prediking was ontzagverwekkend als dreigende onweêrswolken, die zich eensklaps aan Florence's helderen hemel vertoonden; ja als een onverwachte stortvloed en een verpletterenden hagelslag stortte zijn donderend woord op de dartele stad der bloemen neêr. Als onverbiddelijk boetgezant, als onomkoopbaar heraut van den getergden Hemelheer, trad Savonarola in hun midden. Met al den diepen ernst en de ontzaggelijke gestrengheid eens profeten van den ouden dag stond hij daar en sprak de gloeijende taal der innigste zielsovertuiging, met de stoutste woorden de algemeene kwaal des tijds bestraffende, en tastte de zonden van geestelijke en wereldlijke overheid, van burgers en armen, van ouden en jongen met ongehoorde onverschrokkenheid aan. Het waren geene kunstig bewerkte redevoeringen; het was geene volgens de regelen der welsprekendheid berekende voordragt; het was geen arbeid van de boekerij, geene bijeengezamelde geleerdheid, maar het was de volle stroom van een diep bewogen gemoed, dat de ernst des levens, de ernst der eeuwigheid gevoelt, en het volk in nacht en

{==114==} {>>pagina-aanduiding<<}

doodsschaduw het verderf al dartelend ziet tegensnellen. Het was de noodkreet van een liefdevol hart, dat het gevaar ziet genaken en tot behoudenis dringt met het onweêrstaanbaar geweld van de heiligste geestdrift. Het was uitgieting van een gevoel, dat gedragen op de stoutste wieken der profetische verrukking van uit hooge sferen, waarin het ademt en zweeft, zijne heerlijkste stralen uitschiet en bezielt en meêsleept wien zij treffen.
Was het vreemd dat allen hingen aan de lippen des wonderbaren predikers, die in dit nieuw Athene den onbekenden God verkondigde, die toch niet verre is van een iegelijk onzer. Mogt het aanlokkende van het nieuwe in het allereerst den grooten toeloop hebben vermeerderd, de kracht der waarheid bleef die hoorders voor altijd kluisteren - de waarheid die weêrgalmt in al de duizend harten, die naar haar smachten, zonder haar te kennen - de waarheid die echo vindt en een medegetuige in het menschen hart oproept - de waarheid die alleen kracht heeft en magt geeft, al is zij ook hard en streng, ja bitter en beschamend voor den zondaar.
Savonarola rigtte zich dan ook niet voornamelijk tot het verstand zijner hoorders, hij verklaarde niet breed en redeneerde niet wijdloopig; maar hij drong in op het sluimerziek geweten. Hij noodigde zijne hoorders niet zijne taal te toetsen aan de rede, aan de wetenschap; maar hij rukte hen den blinddoek vieg, die hunne oogen bedekte, en stelde dan den spiegel der waarheid zoo digt onder hunne blikken, dat zij noch links noch regts zich konden wenden en gedwongen werden het beeld hunner ongeregtigheden aan te staren; hij riep getuigenissen op in de diepste diepte van schuldige harten, en roofde die zorgelooze rust en ontrukte hen aan die ligtzinnige vreugde, waarin zij zoolang hadden gedarteld.
En Florence - de gevierde en gevleide, de geprezene en bewierookte schoone... zij boog het fiere hoofd en hing met heel de ziel den prediker aan, die wel hare schande open-
{==115==} {>>pagina-aanduiding<<}
baarde, hare zonde in het daglicht stelde!... maar ook haar een rustpunt wees - maar ook genade verkondigde.
Het hoofddenkbeeld dat ten grondslag lag van geheel de ontzettende prediking des kloeken Dominikaners, was de diepe overtuiging, dat het algemeen toegenomen zedebederf Gods regtvaardige straffen over geheel Italië moest brengen en eene groote hervorming noodzakelijk maakte, die welhaast aanvangen zou.
Ofschoon de schare der hoorders nog altijd tot het ongeloofelijke bleef toenemen, zoodat zich reeds bij het aanbreken van den dag de menigte aan de stadspoorten verdrong, die uit het gebergte en uit alle steden aanspoedde - een prediker als fra Girolamo kon niet ieders vriend zijn; een heftige tegenpartij moest zich onvermijdelijk tegen hem over stellen. - Was hij gelijk aan eene stad op een berg gelegen, die niet verborgen kon zijn, hij was ook een bijtend zout dat te magtig het verderf des tijds weêrstond om niet gehaat te worden; en schoon het zout goed was, daar waren er die het onsmakelijk vonden en er op dachten hoe het best weg te werpen...
Zelfs onder degenen die hem blijvend volgden waren de gezindheden zeer uiteenloopend. Ziet maestro Politiano's grijnzenden spotlach, die den redenaar waardeert en den geestdrijver in hem veracht, naast Picino's langzaam toenemende ingenomenheid, bij de diepe verbaasdheid en het zielsgenot van Pico. Hoe verschilt die blik van Girolamo Benivieni bij dat oog van den misnoegden bisschop Gentilis en den verbitterden Bosso! Wenden wij ons naar het gestoelte der Medicis - dan lezen wij op Lorenzo's gelaat eene zonderlinge worsteling van gewaarwordingen, een kamp tusschen overtuiging en weêrzin, tusschen bewondering en afkeer, tusschen waarheidsliefde en waarheidsvrees!... meer ontzetting over zoo onverschrokken moed dan ontroering over den ernst der zaak, bevreemding over zoo stoute taal wier levendigste kleuren en scherpste vlijmen hij met den naam van overdrijving betitelt, om hare kracht van zich af te weren,

{==116==} {>>pagina-aanduiding<<}

terwijl hij de snijdenste tegenstellingen, uit de werkelijkheid genomen, voor oratorische wendingen neemt en de treffendste en roerendste opsomming van jammer als redeknnstige figuur aanmerkt, om zich alzoo met een ondoordringbaar pantser te bedekken tegen de felle pijlen van den wakkeren boogschutter, die niet het minste op hem mikt, als den zigtbaren vertegenwoordiger van den geest zijner eeuw en de zonde van Florence.
Hoe onbetwistbaarder Savonarola's invloed en gezag zich bij het volk vestigden en uitbreidden, des te zorgverwekkender begon voor Lorenzo de verschijning des Dominikaners te worden, en na het hooren van eene predikatie, die alle vorige nog in kracht en ernst scheen te overtreffen, kon Lorenzo zijn misnoegen niet langer weêrhouden. Zoodra hij zich weer vrij in den kring zijner vrienden te Friesola ten huize van den vorst van Mirandola bevond, ving hij aan:
- Ik begrijp mij, Pico! uwe levendige ingenomenheid met Savonarola's gaven; ik zelf - schoon ik mij zeer over dien man te beklagen heb, en hij mij grootelijks grieft en miskent - ik zelf gevoel mij gedurig weggesleept in bewondering - maar laat ons onpartijdig zijn, en ons ernstig afvragen: doet die prediker hier goed of kwaad?
- Hij doet in menig opzigt kwaad! riepen Chalcondylas en Gentilis bijna gelijktijdig en vrij heftig. - Hij is ten hoogste schadelijk, eccellenza!
- Laat het mij dan vergund zijn aan te wijzen in hoe menig opzigt hij goed doet - hervatte Pico bescheiden.
- Mijn jonge vriend - antwoordde hem de bisschop - ik vraag u en al deze geleerde mannen wat goeds er zal ontstaan uit eene prediking als deze: - en met belangwekkend gebaar haalde de bisschop een blad te voorschijn. - Ik laat den armen notaris, messer Ceccone, die een uitmuntend snelschrijver is, tegenwoordig wat verdienen aan het maken van uittreksels uit Savonarola's preken, en het is merkwaardig hoe gepast de man die volzinnen weet te kiezen welke

{==117==} {>>pagina-aanduiding<<}

over het geheel beslissen. Oordeelt zelve mijne vrienden, wat nut kan het doen de duistere profetiën van een somberen Amos op onze dagen, op ons volk toe te passen, zoodat wij soms zouden meenen Israël of Juda te zijn en den strengen herder van Thekoa voor ons te zien? Ik lees daar in mijne aanteekeningen:
‘Zij die roepen: leve de weg van Bersabe! zijn de geleerden, die de wetenschap van hunnen afgod stellen en die niet tot de eerste oorzaak aller dingen wil opklimmen dan langs den weg hunner rede.’ Elders zegt hij: ‘Heeft Izaäk het Jakob niet laten bezweren, dat hij zich geene vrouw uit de Kananieten zou nemen? Alzoo is het den christen ook niet geoorloofd de waarheid, zijner ziele bruid, in de boeken der heidensche philosophen te gaan zoeken. Maar de wereldwijzen zijn den kinderen Israëls gelijk, die terwijl zij volop met hemelsch manna mogten verzadigd worden in de woestijn, gedurig hunkerden naar de vleeschpotten van Egypte.’
- En gij vindt dat niet schoon! - riep Pico met een glimlach van voldoening, terwijl Chalcondylas in zijne grieksche wijsheid een wenk van medelijden met den armen dweeper aan Scala den kanselier gaf.
- Dat mystieke heeft eene zonderlinge aantrekkelijkheid voor mij - bekende Ficino met ingenomenheid.
- Daarin steekt juist het gevaarlijke, mijne vrienden, hernam Gentilis, dat het zoo wegslepend is, vooral door hem uitgesproken. Maar ik vraag u, als wij dien indruk slechts met moeite overwinnen, hoever zal hij de onervaren studerende jeugd niet vervoeren als hij haar toeroept: ‘Zij die zweren bij de zonde van Samaria, - dat zijt gij, jonge Florentijnen! die door hoogmoed opgeblazen, logica en rhetoriek en philosophie najaagt en den eenvoud van Gods woord veracht! Het zijn de theologische professoren, die u niet weten bezig te houden dan met ijdele woordenzifting die een eindeloos voedsel aan de twisten der scholen verschaffen!’

{==118==} {>>pagina-aanduiding<<}

- 't Is ondragelijk! - riep Bosso, Lorenzo aanziende, die verontwaardigd het hoofd schudde.
- Neen, 't is nog niet alles! - ging Gentilis voort - hoort hoe hij ook de goddelijke vlam der kunst wil dooven: ‘Gij hebt uit den gruwelijken beker der goddeloozen gedronken, verwijt de profeet aan Israël, maar ook gij, Florentijnen! hebt u bedwelmd met een verfoeijelijken zwijmeldrank! Ook gij hebt de lippen aan een beker vol gruwelen gezet. De beker des heidendoms is in uwe hand en gij drinkt den droesem der afgoderij in uwe dweeperij met de antieken, in dat herstellen van de dartele feesten en ijdele ceremoniën der heidenen, in dat vertoonen van hare weelderige en onreine tafereelen.’
- 't Gaat te ver! 't Gaat te ver! - riep Lorenzo onrustig.
- Daar is niets te hoog of te heilig dat zijne vermetelheid niet durft aanranden! sprak Bosso bitter, en zijn hoogmoed gaat zoo ver, dat hij ook zelfs de geestelijkheid vernedert en het werk van andere predikers veracht. Vergunt ook mij u hiervan nog een enkel staaltje te geven: ‘De predikers hebben in schoone woorden met kunstmatige welsprekendheid wijsgeerige vraagstukken verkondigd, in stede van het levenwekkend Evangelie, waardoor die stikdonkere nacht over de kerk is gedaald, waarin men te vergeefs arbeidt en de netten uitwerpt, maar geen enkel vischje kan vangen. Zij hebben geene zielen gered, hoe zij zich ook vermoeiden en het getal der preken vermenigvuldigden, omdat de geest des Heeren die welsprekendheid niet met heiligenden adem had aangeblazen, den redenaar niet met den louterenden vuurdoop had gewijd, die al zijne kracht in menschelijke wijsheid vond. De hedendaagsche leeraars zijn gelijk aan de zangers en pijpers in het huis van Jaïrus, zij zongen en speelden hunne klaagliederen - maar de doode werd niet opgewekt!... Zoo staan ook onze predikers bij de geestelijk dooden met hunne schoone gezegden en dichterlijke gelijkenissen uit Aristoteles, Virgilius, Ovidius

{==119==} {>>pagina-aanduiding<<}

en Cicero, uit de liefelijke zangen van Dante en Petrarca - maar de doode herleeft niet!... Doch als de Heer tot dat huis komt, dan drijft Hij die onnutte zangers en de woelende schare uit, en zijn woord alleen roept den doode tot het leven!’
- Wonderbaar! - riep Politiano. - Toch komt het mij voor alsof daar eene bovenaardsche overtuigingskracht in dien man gelegd was!
- Daar is eene beschamende waarheid in dat woord voor ons, geestelijken - betuigde de kanunnik Benivieni met gevoel.
- En ook gij zijt door dien mensch betooverd? - vroeg Scala met koele bevreemding. - Ik heb dit tegen hem dat hij onze levensvreugde wil storen door de sombere schrikbeelden van vuur en zwaard, pest en honger, waarmede hij het arme volk verontrust in plaats van het tot stille onderwerping te leiden.
- Ik kan mij ook van zijn verstand de bittere grieven niet begrijpen, die hij tegen de Ouden heeft - sprak Ficino - Waarom moet nu het Evangelie de wijsbegeerte verdringen? De schriften der profeten zijn wel schoon, maar ik vind toch ook alles in mijn Plato weder! Ja, ik neem aan om de drieeenheid, de schepping, het heilig sakrament des altaars, ja alle verborgenheden des christendoms in zijne schriften op te sporen, en ik begrijp niet waarom men dit niet op den kansel zou mogen verkondigen? Ik wenschte wel te weten wat hij mij hierop antwoorden zou.
- Hij zou u antwoorden, sprak Pico wat hij mij op dergelijke vraag eens zeide: ‘Christus heeft ons bevolen: gaat door de geheele wereld en verkondigt het Evangelie.’ Alleen op deze verkondiging kunt gij dus zijnen zegen verwachten. Hij heeft dien niet toegezegd op het woord van Plato of Aristoteles.
Ficino verzonk in gedachten, maar Bosso beet hem heftig toe:
- Een wijsgeerig vraagstuk te behandelen zal toch nooit zoo gevaarlijk zijn als die Apocalyptische verschrikkingen! En ik begrijp niet hoe het mogelijk is dat Savonarola op het

{==120==} {>>pagina-aanduiding<<}

onderzoek der heilige schriften kan aandringen, die zoo ver boven de bevatting der ongeleerden gaan.
- Vandaar dat hij de geestelijken in de eerste plaats vermaant ze te onderzoeken en ze den volke te verklaren - hernam Pico. - Laat het mij nu ook vergund zijn u eene aanhaling uit Savonarola's predikatiën voor te lezen, juist dit onderwerp betreffende: ‘Geloof, o geloof toch aan de genoegzaamheid des woords en aan de wijsheid van Christus, die u zijn woord zoodanig heeft nagelaten dat het de wijsheid der eeuw ontberen kan. Men beweert dat de logica en de philosophie de zielen in het geloof bevestigen, alsof het licht der zon door eene star verhelderd kon worden! Ga in alle scholen van Florence - gij zult er doctoren aangesteld vinden om de logica en de philosophie te onderwijzen, gij zult er leeraars vinden voor alle wetenschappen, voor alle kunsten - maar geen enkelen die belast is met het onderwijs in de heilige schriften!... Ziet gij dan niet, verstandelooze doctoren! dat gij het geloof vernedert en verlaagt in plaats van het te verheffen en te vermeerderen, wanneer gij het wilt steunen door ongewijde wetenschappen?... Gedenkt aan de geschiedenis van David toen hij den reus te gemoet trad, en laat de belemmerende wapenrusting van redekunst en wijsbegeerte achter, alleen toegerust met een levend en kinderlijk geloof naar het voorbeeld aller profeten en martelaren. Dan zal de ziel des christens eene onuitsprekelijke zoetheid vinden in het lezen der heilige schriften. Afgemat van de moeitevolle levensreize zet de pelgrim zich neder om adem te scheppen en zich gedurig te verkwikken en te versterken met dit levensbrood; dan geniet hij de gemeenschap met Christus dien zijne ziele liefheeft en zijn hart wordt verligt door zoete tranen bij de aanschouwing der eindelooze barmhartigheden Gods.’
- Ik dank u, Pico! - sprak Lorenzo zich geweld aandoende om den indruk te verbergen, die zijns ondanks, altijd de woorden van Savonarola op hem maakten. Ik heb ook enkele uren gewijd aan de lezing van Mozes, dien ik ten hoogste

{==121==} {>>pagina-aanduiding<<}

bewonder. Doch hoe zijt gij er toch toe gekomen dezen priester eenig kunstgevoel toe te schrijven! Hij is een verklaard vijand van de antieken en het schoon der naakte vormen schijnt een afgrijzen in zijn oog. Hij gedoogt geene Madonna, die niet tot aan en over de oogen gedekt is als eene geestelijke zuster!...
- O, spreek zoo niet! Gij miskent die edele, reine opvatting der schoonheid. Hij heeft geen onregt, als hij onzen hedendaagsche kunstenaars toeroept: ‘uwe denkbeelden over het schoone verraden de grofste zinnelijkheid. Ver boven de grenzen van de zienlijke dingen zetelt de waarachtige schoonheid. Hoemeer de schepselen de schoonheid Gods deelachtig worden en naderen, des te verhevener wordt hun schoon; zoo zal ook de schoonheid des ligchaams toenemen hoemeer de ziel veredeld wordt. Neem twee vrouwen, wier ligchamelijk schoon gelijk staat, en de reinste van hart zal de voortreffelijkste zijn, zelfs in het oordeel van den wereldling; want bij zamenstelling komt het schoone te voorschijn door de evenredigheid der deelen en de zamensmelting der kleuren, maar bij al wat eenvoudig is, is schoonheid, transfiguratie, innerlijk licht, zieleleven dat doorstraalt in de uiterlijke vormen.’ Vandaar dat het zijne hoogste verontwaardiging opwekt, zoo vaak hij de heilige maagd als eene dartele en schaamtelooze vrouw, omhangen met ijdele sieraden, geschetst ziet. - Maar ga met mij in het klooster van San Marco, en overtuig u op de werkplaats van de schilders die onder zijne leiding arbeiden, of Savonarola zin en smaak heeft voor kunst.
- Gij spreekt als zijn vriend - antwoordde Lorenzo glimlagchend. - Gij doet wel dat gij den afwezende verdedigt. Gaarne wil ik het werk der broeders eens gaan zien; maar ik geloof toch dat de kunst nooit die ontwikkeling en volnomenheid had bereikt, wanneer men haar steeds aan zulke banden had gelegd.
- De kloosterlingen zouden haar niet tegen den ondergang en de ontaarding bewaard hebben - sprak Chalcondylas - maar het wedervinden der antieken heeft de kunst gered.

{==122==} {>>pagina-aanduiding<<}

- Deze geredde kunst heeft noodig geheiligd te worden - hernam Pico - zal zij niet dienen om het volk steeds meer te verzinnelijken, maar om het te veredelen. Zij moet zich opheffen en uitstrekken tot het hoogste, het hemelsche en ideale; zij moet niet de verbeelding verontreinigen, maar verrijken met schoone en groote voorstellingen, en magtig zal zij werken op den geest des volks, als eene zigtbare prediking.
Lorenzo was stil en nadenkend geworden. Daar was strijd in zijn binnenste. - Hij wilde het toch den Dominikaner niet gewonnen geven.
- Ik stem toe - hernam hij dus weder - Savonarola is een geniaal mensch; hij zou in alles uitmunten wat hij ter hand nam - maar dit neemt niet weg dat hij gevaarlijk is door zijne onvoorzigtigheid. Is het niet zeer gewaagd, voor de ooren des volks over de gebreken der geestelijken en der grooten te spreken, alsof de burgers onze regters waren....
- Doch wanneer die gebreken voor de oogen des volks zijn geopenbaard - hervatte Pico - en als dat volk zich vormt naar het voorbeeld dier hooggeplaatsten en hun gedrag ook ten regel neemt voor het eigene?....
- Maar kunnen prinsen en bisschoppen dan leven als wevers en bedelmonniken? - gromde Gentilis en hief de borst in het vol gevoel van zijn adeldom wat hooger.
- Laat men het volk over hunne eigene dwaasheden vermanen, maar niet hunne overheden vernederen - hernam Lorenzo.
- Zulke predikatiën brengen een geest van opstand onder de burgers - verzekerde Bosso.
- Ik begin meer en meer op het denkbeeld te komen - sprak Lorenzo - dat Savonarola niet vrij is van persoonlijke bedoelingen.
- Dit is onmiskenbaar, eccellenza! - viel Bosso in.
- Maar wat kan hij tegen mij hebben? - vroeg Lorenzo. - Zou hij niet weten dat het op mijn uitdrukkelijk verlangen was dat hij herwaarts werd geroepen?

{==123==} {>>pagina-aanduiding<<}

- Hij weet het - hernam Bosso met kwalijk bedekten moedwil, maar de godzalige man vergeet den eersten pligt der verschuldigde dankbaarheid.
- Welligt had hij meer van mijn invloed verwacht; maar ik heb niet willen haasten met zijne bevordering.
- Bevordering? - herhaalde Gentilis gebelgd, - zijn invloed is reeds veel te groot! Integendeel, hij moet gekortwiekt worden! Wees verzekerd dat hij door eene brandende eerzucht wordt gedreven en van groote dingen droomt.
Dit denkbeeld bleef bij Lorenzo hechten. Brandende eerzucht - dat gevoel kende hij. Hij wist hoe rusteloos zij den mensch voortjaagt, hoe zij hem volharding en ijver instort om het voorgestelde doel te bereiken. Pico mogt verzekeren dat Savonarola zich niet door ijdelheid of heerschzucht liet leiden, de hertog besloot fra Girolamo te bevorderen, en dacht: indien de monnik dorst naar eer, welaan dat hij ze niet op zoo vreemde wijze en ten mijnen koste ga zoeken. Ik zelf wil een weg voor hem banen en hij zal zich met mij verzoenen.

Weldra bood zich als van zelve eene gelegenheid aan. In het klooster van San Marco moest een nieuwe prior benoemd worden, en daar Medicis de bijzondere beschermer van dit klooster was, zorgde hij voor de onmiddelijke aanstelling van Savonarola. Deze bevordering zou den Dominikaner toch wel op het hoogst verpligten, meende Lorenzo, en daar er een gebruik bestond dat de nieuwe prior den beschermheer des kloosters voor zijne benoeming ging danken, zag hij sedert dagelijks naar fra Girolamo uit. - De fiere monnik, die hem reeds zoo menigmaal van de hoogte zijns kansels vernederd had, zou dan nu toch zijne oppermagt moeten erkennen en hem voor zijn invloed danken!...
Daar verliepen dagen, daar verliepen weken, doch Savonarola daagde niet op, en predikte zoo al niet gestrenger, althans niet toegevender tegen de zonden der hooggeplaatsten

{==124==} {>>pagina-aanduiding<<}

op wie de oogen des volks waren gerigt en wier voorbeelden het gaarne navolgde.
Dit gedrag des nieuwen priors wekte niet alleen een bitter gevoel van teleurgestelde verwachting en misrekening bij den hertog, en de ergernis der geheele platonische school, maar het bekommerde ook zijn vriend Pico dermate dat hij er in het klooster zelf de oplossing van wilde vernemen.
- Heeft de prior het gewoon bezoek reeds bij den hertog afgelegd? - was terstond zijne vraag aan fra Jacomo, die voortaan de dienst van portier zou vervullen.
- Ach, eccellenza! de prior wil niets van den hertog weten.
- Maar het is een bestaand gebruik - is hij daarvan wel onderrigt?
- Hij weet het, eccellenza! - en wij allen hebben hem verzocht zich aan dien vorm te onderwerpen - doch toen vroeg hij ons: ‘Broeders! wie meent gij dan dat mij herwaarts heeft geroepen en tot prior bevorderd? - Een sterfelijk mensch? of God, de Heer der kerk?’ - ‘De Heer der kerk’ was natuurlijk ons antwoord. - ‘Welnu, laat ons dan God daarvoor danken en Hem het klooster aanbevelen, maar niet den menschen. Ik heb niets te maken met het palazzo Pitti.’
- Dat is alles zeer goed, maar de hertog zal tegen hem verbitterd worden.
- Wij durven er niet meer op terugkomen en weten dat de prior onverzettelijk is; ook heeft hij zeer tegen de bemoeijingen van wereldlijke heeren in kerkelijke bedieningen, en zal dus nooit den hertog erkennen in zijne bevordering, die hij van zijne kerkelijke overheid zich wettig geschonken acht.
Pico waagde het niet bij Savonarola zelven aan te dringen en weldra moest 's mans onverschrokken taal Lorenzo in de ooren klinken. Een monnik den hertog trotseren! - Het smartte, het ergerde hem hevig, maar toch was daar eene oorspronkelijke kracht en zelfstandigheid in den man, die hij bewonderen moest, en die zoo magtig afstak bij de zoetvoerige vleitaal, waarmede hij door al zijne vrienden werd gestreeld,

{==125==} {>>pagina-aanduiding<<}

dat hij steeds meer lust gevoelde dezen zonderlingen geestelijke te overwinnen en aan zich te verbinden. Hij nam het dus niet te euvel op, en verklaarde dit gedrag voor een merkwaardig staaltje van monniken bekrompenheid bij een zoo veel omvattenden geest, vast besloten zich nog in lang niet in zijn plan van toenadering te laten afschrikken. Hij gevoelde er al de noodzakelijkheid van; hij moest hem onderwerpen of verwijderen, winnen of verliezen. Getrouwer dan ooit zag men dan den hertog 's priors voorlezingen en predikatiën bijwonen, met de eerbiedigste houding en gebaren die van zijn bijval getuigden. Menigmaal bezocht hij het klooster en sprak er gemeenzaam met fra Benedetto over de kunst, met fra Jacomo over de vroegere zwerftogten des priors, wandelde soms lang in den fraaijen hof met den levendigen Domenico, doch moest altijd terugkeeren zonder den halstarrigen prior te hebben gezien.
Tot groote ergernis van de andere geestelijken, vooral van die uit het door Lorenzo begunstigde klooster van San Gallo, ging de hertog menigmaal in San Marco de mis hooren. De broeders waren dan ook niet weinig verheerlijkt met dit hoog bezoek, bovenal zekere fra Pietro Clerichino, die zelfs den prior hard begon te vallen over zijne terughouding en den armen Jacomo veel deed lijden door al de misnoegde gezegden, die hij aangaande zijn vriend moest hooren en niet behoorlijk te weêrleggen wist. Pietro vleide zich nog altijd den prior tot meerdere toegevendheid te zullen brengen en beloofde zich groote voordeelen van Lorenzo's gunst; doch vergeefs.
Daar nadert wederom de hertogelijke stoet het klooster. Fra Jacomo snelt naar den prior:
- Vader, daar komt een voornaam man! roept hij.
- Wie is het, Jacomo?
- Het is de hertog!
- Wat wil hij hier?
- Hij komt gewis ter misse!
- Welnu, laat hem zijn devotie doen.
- Maar straks zal hij waarschijnlijk weder in den tuin gaan...

{==126==} {>>pagina-aanduiding<<}

- Het is wel! - antwoordde Savonarola zoo nadrukkelijk dat fra Jacomo zich teleurgesteld op zijn post begaf. Weinige oogenblikken later verscheen inderdaad de hertog met aanzienlijk gevolg van wereldlijke en geestelijke heeren. Pietro en de zijnen putten zich uit in beleefde voorkomendheid en zorgelijke gedienstigheid. Lorenzo's oog zocht overal rond - vergeefs!
- Is het wel met den prior? Voelt hij zich gelukkig te Florence?... Is er ook het een of ander waarmede ik den waardigen vader of de broeders te hulp kan komen? - vroeg Lorenzo op innemenden toon.
Pietro stelde zich vooraan en antwoordde op het onderdanigst met kruipende ootmoedigheid en lage vleijerij; maar fra Jacomo sloop heen naar het vertrek des priors, en met smeekend gebaar sprak hij:
- Eerwaarde vader - de hertog is sedert lang in den hof...
- Men heeft het mij reeds gezegd.
- De hertog spreekt met veel belangstelling over u...
- Het is wel - maar waarom stoort gij mij?
- Omdat ik wenschte - omdat gij weet hoe wij allen wenschen, dat gij niet zoo koel den beschermheer des kloosters, en - - -
- De beschermer des kloosters is in de hemelen, broeder! Ik had dit van u niet verwacht!
- Maar de hertog ziet naar u uit...
- Laat hij mij tot zich roepen?
- Dat wel niet, doch hij wandelt sedert lang alsof hij iets wacht!
- Laat den hertog wandelen zoo lang het hem behaagt, en laat mij met vrede, bid ik u.
Verlegen en teleurgesteld ging fra Jacomo van den onverbiddelijken prior, en onvoldaan verliet Lorenzo het klooster.
Weinige dagen later werd de kloosterkas der aalmoezen geopend. De vreugde der broeders steeg ten top als er bij

{==127==} {>>pagina-aanduiding<<}

het gewone zilvergeld eene aanzienlijke som in gouden kroonen werd gevonden.
- Dat is van den hertog! - riep Pietro, Savonarola zegepralend aanziende.
- Ik weet dat 's hertogs kanselier Bibbiena ze in de kas heeft gestort, sprak fra Jacomo. Doch op Savonarola's gelaat teekende zich geene de minste ingenomenheid, en al de broeders ernstig en onderzoekend aanziende, sprak hij met waardigheid:
- Een goede hond blaft altijd om het huis zijns meesters te beveiligen, en als de roover komt en hem een been voorhoudt, gaat hij ter zijde, maar om te harder te blaffen.
En nu het zilvergeld tusschen het goud uitzoekende, vervolgde hij:
- Dit zilver is voldoende voor onze behoeften, broeders, zendt het goud naar de kas van San Martin, om onder de armen verdeeld te worden.
Sommigen schudden bedenkelijk het hoofd, vragende: wat zal de hertog zeggen? - en fra Pietro mompelde over het verlies van het schoon geschenk - maar men moest gehoorzamen.
Het gerucht van deze handelwijze kwam Lorenzo echter al spoedig ter oore, en het bevestigde hem in zijn vermoeden, dat de prior eene persoonlijke grief tegen hem voeden moest. Hij besloot dan het niet meer regtstreeks op hem toe te leggen, schoon hij hem nog niet loslaten wilde. Gaarne hadde hij door zijne geleerde vrienden op hem pogen te werken. Maar onder dezen werden er allengs meer voor den Dominikaner gewonnen; Pico scheen schier in het klooster te wonen, Benivieni dweepte met fra Girolamo, Ficino sloeg nooit eene lezing over... Politiano erkende in hem eene bovenaardsche overtuigingskracht... hij moest dus andere werktuigen vinden om nog eene proeve te wagen, en die zouden eenen Lorenzo nog vooreerst niet ontbreken.



{==128==} {>>pagina-aanduiding<<}

IX. Strijd.

Op zekeren morgen verschenen vijf van de waardigste en aanzienlijkste mannen der stad, van onbevlekten naam en onbesproken zeden, aan het klooster en verlangden tot den prior te worden toegelaten.
Savonarola ontving hen met minzame welwillendheid en den hun schuldigen eerbied, en vroeg waaraan hij dit bezoek te danken had.
De oudste van het vijftal, die de woordvoerder voor allen was, een achtenswaardig grijsaard, bekend om zijne voorzigtigheid en eene bedachtzaamheid die tot vreesachtigheid ontaarden kon, antwoordde:
- Eerwaarde vader, wij zouden den moed niet gehad hebben u in uwe Gode en der heilige kerk gewijde werkzaamheden eenige stoornis te geven, indien niet eene hoogst aangelegene zaak ons gedrongen had. Wij weten dat niets u meer ter harte gaat dan het belang van stad en volk, het heil van kerk en klooster, en het is hieromtrent dat wij u eenige bedenkingen kwamen voorstellen.
- Gij vindt mij bereid ze aan te hooren niet alleen, maar ook om ze te overwegen en te behartigen - antwoordde Savonarola.
- Hiervan waren wij overtuigd, eerwaarde vader; laat het

{==129==} {>>pagina-aanduiding<<}

ons dan vergund zijn u te doen opmerken, dat uwe voortreffelijke prediking niet door al uwe hoorders gelijkelijk verstaan en beoefend wordt.
- Ik heb mij daarmede nooit gevleid - hernam Savonarola; - vroegere ervaringen hebben het mij sedert lang geleerd.
- Zoudt gij het dan niet geschikt achten, uwe prediking eenigzins te wijzigen naar de behoefte des volks?
- En welke behoefte zoudt gij wel voor de meest dringende houden?
- Eerwaarde vader, wanneer wij de geschiedrollen raadplegen, dan heeft Florence, sedert onheugelijke tijden door partijschappen verdeeld en verscheurd, nooit glorierijker dag, nooit grooter bloei en welvaart gekend, dan sedert de wijze leiding van Medicis de twisten deed ophouden, de eenheid herstelde en ons in orde en rust eene eerste plaats onder de Italiaansche staten doet beslaan. Deze liefelijke vrede, deze heilzame rust doet kunsten en wetenschappen bloeijen, geeft handel en nijverheid kracht en ontwikkeling, en mag eene godsvrucht als de uwe door magtigen invloed nu ook nog de zeden verbeteren en den godsdienstzin herstellen, dan wenscht ons volk niets meer en wij zullen de benijdenswaardigste staat kunnen worden van Europa. Maar uw ijver sleept u soms in het vuur uwer redenen verder dan men bij koel beraad van uw veel omvattend verstand en scherpzinnig doorzigt verwachten zou. Gij wederstaat de ongeregtigheid des volks niet alleen, maar gij legt ook de gebreken der hooge overheid bloot. Hoezeer wij ook uwen onverschrokken moed prijzen, vreezen wij het misbruik dat hiervan gemaakt kan worden, ja reeds gemaakt wordt door eenige onvergenoegde en twistzieke onrustzaaijers, die zich verheugen zouden, Florence in opstand te kunnen brengen, om eigenbelang te bejagen in de algemeene verwarring. Deze lieden noemen u en brengen alzoo uwen naam in verdenking bij overheden en regenten, die u liefhebben en uwen arbeid waarderen zullen, hoemeer gij dien ook met behoedzaamheid besturen

{==130==} {>>pagina-aanduiding<<}

zult - en, om op uwe vraag terug te komen - de meest dringende behoefte voor ons volk is: rust en vrede.
- Ik heb immer als gezant van den Vorst des vredes getuigd en het volk tot Hem geroepen, bij wien alleen rust te vinden is voor de verdoolde schapen, die vermoeid en afgemat zijn van het jagen en woelen der wereld.
- Wij hebben uwe redenen te getrouw gevolgd, dan dat wij ooit zouden twijfelen aan uwe bedoelingen; wij weten hoe de geruchten valsch zijn, die verbreiden dat gij het volk tot den opstand tracht voor te bereiden...
- De Heer is een krijgsman en alle getrouwe zonen der kerk zijn ten allen dage krijgsknechten geweest. Maar ik heb nooit tot vleeschelijke wapenen geroepen!
- Gij wilt het kwade alleen bekampen en gezegend zijn de vruchten reeds, zoo zigtbaar in geheel de stad en hare omstreken, van dien kamp. Geloof dat wij allen u regt verstaan in dezen, maar toch, in het belang dier zaak zelve, meenen wij u tot voorzigtigheid te moeten aanmanen. De Florentijnen zijn hartstogtelijk; in hunne opgewondenheid slaan zij ligt tot vreeselijke uitersten over; uwe krachtige prediking windt hen op. Ziet die stralende blikken en gloeijende aangezigten! Ziet die tranenvloeden als zij ten tempel uitgaan slaande op de borst, en luidkeels weekla gende!...
- En gij vreest dat deze boetvaardige tollenaars oproer zouden maken?...
- Wie kan berekenen waartoe overspannen zenuwen niet leiden zullen, als zij bemerken dat de wortel des verderfs in de overheid rust, en indien het zoover al niet gaat, dan nog stelt gij u bloot aan den verkeerden schijn van een volksleider te zijn, en gij loopt gevaar u zelven en uwe orde, de geestelijkheid en uw klooster aan de algemeene verdenking bloot te stellen...
- Ik duid het u niet ten kwade dat gij mij zoo toespreekt, signore! - maar weet ge wel dat het voorhangsel

{==131==} {>>pagina-aanduiding<<}

des tabernakels gedragen werd door vier zuilen van Sittimhout. Zoo wordt de geestelijke tabernakel gedragen door de vier Evangelisten, en alle predikers moeten daarin met hen overeenkomen dat zij de vaste ondoordringbaarheid van dat Sittimhout bezitten. Helaas, deze standvastige onbeweeglijkheid is vreemd geworden onder de leeraars; zij hebben veeleer de natuur van het weeke zwamachtige vlierhout aangenomen - ja zelfs velen zijn niet meer dan merglooze rietstokken door elk windgeblaas bewogen. Komt daar een vorst of hooge geestelijke en blaast hij hun in: vader, doe mij het genoegen om op deze of gene wijze te prediken, dan kromt zich dat riet voor den wind der vleijerij. Of vertoornt zich de wereld tegen een woord dat haar trof en nadert een rukvlag van bedreiging, oogenblikkelijk buigt het riet uit laffe vrees. Het verwondert mij dus niet dat gij hoop hebt gevoed ook mij te bewegen; maar ik sta in de kracht Gods om alleen voor Hem te buigen. Wees opregt, signore. Gij zegt wel, dat gij in het belang van stad en klooster tot mij gekomen zijt - ik wil gelooven dat gij ook uwe eigene overtuiging hebt uitgesproken, doch ik doorzie wel van wien gij zijt afgezonden; ik versta wel wie mij toespreekt uit uwen mond. Achtbare burgers der republiek van Florence! laat gij u aldus verstrikken door de schoonklinkende drogredenen van den overweldiger van alle staatsgezag en volksmagt? Dankt ook gij Lorenzo den bloei en de welvaart, die u een weinig tijds verkwikt? Ziet gij dan niet hoe juist door het beleid zijner zelfzucht het volksgeluk de hartader wordt afgeknaagd? Opent de oogen, vrije burgers! voor den afgod welken gij huldigt. Wie heeft de landskas uitgeput, wie de geldmiddelen van den staat verspild, wie overlaadt Florence met ijdelheid en vervult de stad met gruwelen? Wie maakt het heilig bedehuis tot een weelderigen afgodstempel vol van heidensche tafereelen en schaamtelooze voorstellingen? Lorenzo de Medicis is het. - Zeg hem van mijnentwege dat hij boete doe en zich bekeere van zijne booze werken. Misleide burgers, ik

{==132==} {>>pagina-aanduiding<<}

ben in uw midden gezonden gelijk Amos de profeet tot Israël en Juda. Het is van ouds geschied dat men tot Jehovah's profeten zeide: gij zult niet profeteren! maar ik zal het doen hooren in de paleizen, ik zal het doen hooren op het gebergte, want zij weten niet te doen wat regt is, en een iegelijk dwaalt op vreemde paden, welker einde is dood en verderf!
- En wat zal uw einde zijn, eerwaarde vader? Gij zult zoo voortgaande den hertog alzoo verbitteren, dat hij u ter stad uitbannen zal.
- Dit bekommert mij weinig, signore, want de wereld is breed en wijd, de aarde is des Heeren, en Florence slechts een korrel zands op hare oppervlakte; - daar zal immer plaats zijn onder Gods hemelen voor zijne gezanten. Doch neemt dit woord met u en gaat heen tot Lorenzo die u uitzendt, en zeg hem uit mijnen naam dat het zal geschieden, dat schoon hij Florentijner is, terwijl ik vreemdeling ben, schoon hij die de eerste staatsman is en ik een arme broeder - dat hij, zeg ik, nogtans welhaast vanhier zal gaan, terwijl ik stand zal houden.

Ontzet over deze stoute taal keerden de afgezondenen tot Medicis weder en boodschapten hem een woord dat hem met de onaangenaamste gewaarwordingen vervulde. Nu eens rees het denkbeeld in hem op, of Savonarola ook heimelijk eene partij om zich heen verzamelde om hem te ontzetten van de regering, dan weêr kwam duister en geheimzinnig de vrees van een ontwaakt geweten hem kwellen.
Dezen gevaarlijken monnik openlijk te weêrstaan, er was niet aan te denken: zijn aanhang was te groot, het volk eerde hem als een heilige; op de straten bleef ieder stilstaan als hij voorbijging, om hem op het eerbiedigste te groeten; uit de verste bergstreken toog men aan om hem te hooren, de landlieden zouden de stad in brand steken, die hunnen profeet durfde uitdrijven, en toch zijne magt moest geknot, zijn invloed verminderd worden.

{==133==} {>>pagina-aanduiding<<}

Lang had hij gepeinsd op de regte middelen, toen hem te binnen kwam dat Politiano hem van een buitengewoon begaafd redenaar had gesproken, een priester van de Augustijner Heremieten orde, Mariano Ghenezzano. Op zijne bede was het geweest dat Lorenzo het vervallen klooster in de voorstad bij San Gallo had laten herbouwen en aanmerkelijk verfraaijen. Mariano was dus aan hem verpligt, hij kon hem meer belooven en hem aan zijn ontwerp dienstbaar maken. Naauwelijks is dit denkbeeld ontwaakt of Lorenzo laat zijnen biechtvader Bosso uit San Gallo tot zich roepen.
In gezelschap van Gentilis wacht hij hem op, maar ontdekt al aanstonds de sombere wolk op 's mans vol en rond gelaat, dat anders blij en kalm een beeld van liefelijk levensgenot had mogen voorstellen.
- Hoe gaarne ik steeds aan uwe bevelen gehoorzaam, eccellenza! - sprak de priester op ootmoedigen toon, - heden kom ik dubbel gaarne, want daar weegt mij iets op het hart van het hoogste gewigt en ik wenschte uw beider wijsheid ter raadgeving in te roepen.
- Ga voort, vrome vader - sprak Lorenzo aanmoedigend, en Bossso vervolgde:
- Wij hebben zware grieven tegen den Dominikaner van San Marco... Het is hem niet genoeg al het volk door zijne wonderbaarlijke taal te betooveren en van ons allen af te trekken, alsof er slechts één gewijde tempel te Florence ware, zoodat alle bedehuizen ledigstaan en alle altaren verlaten worden, hoe heerlijk ook door uwe milde hand versierd, hoe rijk begiftigd; maar hij heeft ook een aantal jonge lieden, en men zegt van edelen bloede zelfs, alzoo omgekocht, dat zij in de huizen gaan en langs de straten en wegen de lieden aanspreken, om hen te werven voor zijne partij, die een zonderling aanzien begint te krijgen. Allen die niet van degenen zijn die bij Savonarola's boetpredikatie snikken en weenen, hebben zij met den naam van laauwen bestempeld, terwijl zij er trotsch op schijnen zich de piagnoni (rouw-
{==134==} {>>pagina-aanduiding<<}
dragers, huilbroeders) en frateschi te noemen. Zijne prediking wordt van dag tot dag heftiger en onrustbarender en daar blijft geen plaats voor andere begaafde mannen meer over; deze ijverzuchtige dweeper neemt allen gevangen door de magt zijns woords en ik vraag u wat zal het einde zijn?... Moet hierin niet worden voorzien?
De bisschop zat intusschen met gevouwen handen en ten hemel geslagen oogen, en mompelde - men moest den Dominikaner het zwijgen opleggen, en niemand meer absolutie geven, die bij hem ter preek gaat! want verbeeld u, dat hij het gisteren gewaagd heeft zich van lage uitdrukkingen over de geestelijkheid te bedienen. Over Ps. LXXX: 14 predikende zeide hij: ‘het wilde zwijn dat den wijnberg des Heeren omwroet is de luije en vuige geestelijke, die meer dier dan mensch den ganschen nacht zich in wilde driften, zwelgerij en schandelijke onreinheid wentelt en nogtans des morgens de handen opheft met het heilig sakrament des altaars!...’
- O spreek mij niet van zijne predikatie! riep Bosso; hebt gij het niet opgemerkt hoe hij naar mij heenzag als hij zeide: ‘de ondergang der kerk wordt bewerkt door de huichelachtige biechtvaders, die ware doopzonen des duivels, die de ongeregtigheid der grooten verbloemen en den vorsten de waarheid niet meer zeggen durven.’ Maar wie zou zich dergelijke aantijgingen aantrekken? - Ik bejammer veelmeer het arme volk dat misleid wordt door zijne sombere voorspellingen, die steeds dreigender en bepaalder worden. Zoo moet hij onder anderen gezegd hebben: ‘God zal zijn kerk vernieuwen en Italië tuchtigen, gewis en eerlang. Ja, daar trekt een vorst over de bergen met een magtig heir, aan Cyrus gelijk en wie zal het keeren?’
- Maria, Jozef en alle heiligen bewaren ons! riep de bisschop ontsteld - zijn mond moet gestopt, eccellenza, of hij gaat heel Florence ten onder brengen!
- De voorzigtigste weg is de zekerste in ons geval, -

{==135==} {>>pagina-aanduiding<<}

merkte Lorenzo rustig aan, al was ook zijn gelaat betrokken - wij moesten hem eene wederpartij kunnen geven - de aandacht afleiden, den volkshoop verdeelen en alzoo zijn aanhang verzwakken...
- Zeer goed! - hernam de bisschop - maar ik weet niemand om hem met een goed gevolg tegenover te stellen! Onze beste redenaars zijn mede in de verleiding weggesleept!
- Juist dit heeft mij zwaar gewogen - hernam Lorenzo - ik heb niemand wien ik het opdragen kan, schoon omgeven van de talentvolste geestelijken en de rijkste vernuften onzer dagen; alleen als Mariano eens onze overtuiging deelde en het gevaar zoo klaar inzag als wij allen.
- O hiervan is niemand meer doordrongen dan hij! - riep Bosso - maar ons klooster is schaars bezocht, de schoonste predikatie werkt niet genoeg op een handvol volks.
- Het volk is ligt te lokken - hernam de bisschop - wij zullen de plegtige vertooning van de nieuw ontvangen reliquiën aankondigen en de kerk op het luisterrijkst versieren.
- Doch wij moeten van Mariano zeker zijn - ging Lorenzo voort.
- Wees van niemand zekerder dan van hem, - betuigde Bosso. - Savonarola is hem sinds lang een doorn in het oog. Hij zal niets vuriger wenschen dan hem te vernederen.
- Zoo hij er in slaagt zal zijn loon groot zijn; geef hem hiervan de toezegging, zonder mij nog te noemen, en draag hem de prediking op. Onze belangen loopen wonder wel te zamen; want ik had u ontboden om over dezelfde zaak te raadplegen.
- Mogten onze beraadslagingen een gelukkig einde hebben - besloot Gentilis met vrome gebaren, en het ontwerp stond vast. Savonarola had een wederpartij der.
Mariano mag niet dralen, de nood dwingt. Onder het volk wordt de nieuwsgierigheid gaande gemaakt en belangwekkende geruchten aangaande de plegtigheid uitgestrooid.

De hemel vaartsdag breekt aan. Groot is de toeloop des volks

{==136==} {>>pagina-aanduiding<<}

naar San Gallo; men verdringt zich in de voorstad, de menigte schoolt met geheimzinnig gebaar te zamen, een dof gemompel gaat op uit sommige groepen van handwerkslieden, die ten hoogste misnoegd schijnen, terwijl men op andere aangezigten eeniger jonge losbandige nobili, kweekelingen van het hof van Medicis, blijde verwachting van boosaardige vreugde leest. Enkele Augustijner en Franciskaner monniken gaan tusschen het volk door en spreken woorden met minachtelijk gebaar, die dreigende blikken van menig wever uitlokken. De naam van Savonarola wordt in alle toonsoorten der ingenomenheid en des af keers uitgesproken; er is algemeene spanning en innerlijke gemoedsbeweging, als waren groote dingen aanstaande.
Binnen het klooster is het niet min onrustig, en de levendigheid is tot heftigheid gestegen, als wij Gentilis aan broeder Mariano hooren toeroepen:
- Spaar hem niet, eerwaarde vader, hij heeft ons lang genoeg geërgerd en getergd met zijn vermetele taal en bittere schimpredenen.
- Verlos Florence van dezen mensch! - voegde Bosso opgewonden er bij - die hier alles gaat verderven en magtige bescherming zal u loonen, want geloof mij dat ook de aartsbisschop van Florence zeer tegen hem verbitterd is...
- De zegepraal zou mijne schoonste belooning zijn - antwoordde Mariano, met gemaakte nederigheid de sluwe grijze oogen nederslaande - ik gevoel al den omvang van de taak mij opgedragen en ik bid u verwacht niet te veel van mijn moed; alleen gij weet hoe het mijn vurigste wensch is den leugenprofeet te schande te maken, en dat arme volk de rusten de vreugde weder te geven, door het den schrik te benemen en de vrees op te heffen, welke al de dreigende schriktooneelen des geestdrijvers het aangejaagd hebben.
Hand. I: 7 had Mariano zich ten tekst gekozen: Het komt u niet toe te weten de tijden of gelegenheden, die de Vader in zijne eigene magt gesteld heeft, en hij had zich niet meer of minder

{==137==} {>>pagina-aanduiding<<}

voorgesteld dan met éénen slag den Dominikaner te verpletteren en te beschamen. Hij meende uit deze woorden het onbetamelijke en onchristelijke van Savonarola's prediktrant zoo zonneklaar te bewijzen, dat de geheele schaar hem toevallen zou, en hem vereeren en danken als den man, die hun den blinddoek van de oogen had genomen en tot de waarheid wedergebragt. Doch Mariano kende zijne tegenpartij te weinig. Hij geloofde kunstgreep tegenover kunstgreep te moeten stellen en drogredenen tegenover drogredenen. Hij begreep de beweegkrachten niet, die Savonarola ten dienste stonden, noch uit wat bron hij had geput. De vermetele! dat hij aldus stout zich wagen durfde!
Lorenzo had niet nagelaten de verwachting zijner vrienden ten hoogste te spannen en hen aan te manen den redenaar te gaan hooren, die door Politiano als een model van kanselstijl geprezen werd. De gansche Platonische school was dan ook verschenen; zelfs Pico was daar, maar met zonderlinge vermoedens en argwaan.
Mariano had nog slechts weinige woorden gesproken, als hij zijne rijke talenten reeds onbetwistbaar bewezen had; maar de opgewondenheid was te groot waarmede hij was aangevangen, om al stijgende in het vuur zijner redenen, niet tot onmatige heftigheid te vervallen. Weldra ontvlamde bij de hevigheid zijner gemoedsbeweging de lang verkropte nijd en wangunst in die mate, dat zijne uitdrukkingen hatelijk en verachtelijk werden, ja hij vergat, door drift overmand, ten laatste al de waardigheid der plaats waar hij was opgetreden en het achtbaar gehoor dat hem oordeelen zou.
Geheel weggesleept door blinde hartstogt was het Mariano niet in het oog gevallen, welken indruk zijne taal verwekte; hij zag niet dien afkeurenden blik, dat verwijtend gebaar onder de scharen; hij merkte het ontevreden gemor niet op van af- en aankomenden, noch ook de verlegene bevreemding der zijnen, die hem meer beleid bij den eersten aanval, meer bekwaamheid in bedaarden planmatigen strijd tegen een zoo

{==138==} {>>pagina-aanduiding<<}

magtigen vijand toegeschreven hadden. Maar naauwelijks heeft hij den kansel verlaten en is zijne drift bekoeld na de heftige uitgieting, of de rede herneemt hare regten en zijn rusteloos oog ondervraagt de aangezigten. Slechts enkele, geringe geestelijken juichen hem toe; eenige jonge losbollen betuigen hem hunne vreugde, dat hij den boetgezant zoo duchtig aan de kaak heeft gesteld; maar onder de mannen van ervaring en wetenschap heerscht een doodelijk stilzwijgen, dat hem meer pijnigt dan het luid verwijt, dat hij in het voorbijgaan van eenige burgers opvangen moest, die zijne redenen aan enkel afgunst en nijdigheid toeschrijvend, hem verzekerden dat zij voortaan den Dominikaner nog vlijtiger volgen, nog hooger vereeren zouden. Zelfs zijne grootste vrienden en aanmoedigers, tevens de sterkste weêrstanders des priors, zwijgen stil.
Men verzamelt zich in het refectorie des kloosters. In den hoek van het vertrek zit een door allen voorbijgezien persoon aan eene kleine tafel te schrijven; zijn wijd overkleed verbergt ons eene slanke geslalte wier bewegelijkheid en buigzaamheid het kronkelen der slangen herinnert. Zijn gelaat, half verholen onder de muts met lange om het hoofd af hangende slippen, toont ons dat wij met een notaris te doen hebben. Zijne kleine zwarte wilde oogen liggen diep onder het bultig voorhoofd verborgen. Zijn socratische neus wipt omhoog als moest hij op buit omsnuffelen, terwijl zijn kleine maar dikke vooruitstekende mond de grofste zinnelijkheid en drieste onbeschaamdheid uitdrukt. De bisschop is hem ongemerkt genaderd en zich naar zijn schrijfwerk bukkend fluistert hij:
- 't Is mislukt, messer Ceccone, geheel mislukt.
- De zaak is verkeerd aangevat, monsignore.
- Er is geen moeite gespaard.
- Er had gespaard moeten worden, er is te veel gezegd...
- Ga terstond den indruk opnemen, die er onder de burgers uit is geboren.

{==139==} {>>pagina-aanduiding<<}

- Straks zal ik verdwijnen - antwoordde Ceccone, en eenige oogenblikken later was hij verdwenen.
Daar dringt de vorst van Mirandola door den kring der geestelijken heen en regt voor den priester tredende, ziet hij hem aan met droeve ernst en bestraffend verwijt tevens.
- De stap van heden - spreekt hij - is alleen verschoonbaar door de veronderstelling, dat gij den prior van San Marco geheel niet kent, dan alleen uit den mond zijner vijanden; en was het dan niet onvoorzigtig zich op eene gewijde plaats alzoo door blind vooroordeel tot wilde hartstogt te laten wegsiepen?...
- Eccellenza, misken mijne bedoeling niet zoozeer, - sprak Mariano smeekend, terwijl zijne valsche trekken iets daemonisch kregen, ik ijverde niet tegen een mensch, maar tegen eene zaak; misschien heb ik die te veel als persoonlijk mij vertegenwoordigd en vandaar dat ik den schijn welligt tegen mij heb...
- Ja allen schijn, daar het bekend is, dat gij reeds lang tegen den prior waart ingenomen - ging Pico ernstig voort.
- Dwaling, eccellenza! nog voor weinige dagen had ik de aangenaamste en belangrijkste zamenkomst met broeder Girolamo en handelden wij eenstemming over het heil der heilige kerk...
Politiano, verlegen over zijne aanbeveling van Mariano tegenover zijne vrienden, greep gretig deze verontschuldiging aan. Het had ook hem geërgerd, dat Mariano zich zoo hevig te buiten ging in drift, en hij aarzelde niet te betuigen:
- Het zoude mij diep gesmart hebben zoo ik had moeten gelooven, dat al die gloeijende schichten gerigt waren geweest op een regtvaardig en godvruchtig man, onberispelijk in alles, zonder menschenvrees, zonder eigenbaat, en wiens redenen, schoon ik niet altijd ja en amen er op zou willen zeggen, toch iets bovenaardsch en onwederstaanbaars bezitten, dat men te vergeefs bij andere redenaars zoekt.
Mariano begreep nu dat het zaak was zijne ware gezindheid te verbergen, en hoe griefde het het hem toen hij ook Ficino

{==140==} {>>pagina-aanduiding<<}

Girolamo's lof hoorde vermelden, waarin de beide geleerde broeders Benivieni hem ondersteunden.
- De vrees voor de gevaren die de heilige kerk bedreigen, de ijver voor den nood der geloovigen heeft mij welligt vervoerd tot een te heftigen ijver - sprak de prediker nu in ootmoedigen toon; - en heb ik op den broeder van San Marco soms het oog gehad, het was met goede bedoeling, want ook hij kon in zijn vuur te ver gaan; de schade zou te groot zijn; ik moest er tegen waarschuwen, maar ik ben het in den grond met hem eens, en ik schat zijne gaven op den regten prijs.
Vergeefs bleef hij op de toejuiching van Bosso en Gentilis wachten; de voorzigtigheid legde hun het zwijgen op totdat de grootste voorstanders van Savonarola vertrokken waren, en nu konden zij ook hun leedwezen niet langer verbergen over zijne onhandigheid.
- Broeder Mariano! Hoe hebt gij u dus vergeten! en onze zaak bedorven! - riep Bosso verwijtend.
- Gij hebt het veel erger gemaakt - viel Gentilis troosteloos in, - het volk is onverwijld naar Savonarola getrokken! De notaris Ceccone, dien ik heenzond om uit te zien en toe te luisteren onder de menigte, verzekert, dat de schare zich verdringt op het plein en in de galerijen van San Marco, om den prior te zien en door hem gezegend te worden.
Mariano verbeet zich de lippen van woede; de innerlijke overtuiging van zijn misstap, de schaamte voor zijne vroegere aanhangers, de teleurstelling over het mislukken dezer poging, en de misprijzing die hij oogstte voor toejuiching - alles verhoogde thans de bitterheid zijns wrevels en dieper wortel schoot de haat in zijn borst tegen den man om wiens wille hij meende dit alles te lijden.
- Messer Ceccone - sprak hij vertrouwelijk tot den notaris die zwijgend zijne plaats weder had hernomen - niemand kan ligter dan gij de gangen van fra Girolamo nagaan, dewijl gij in alle kringen verkeert en allerlei zaken behandelt.

{==141==} {>>pagina-aanduiding<<}

Instinktmatig vatte Ceccone de bedoeling en voltooide den volzin:
- En ik heb daardoor ook invloed en kan veelzijdig werkzaam zijn...
- Zoudt gij van dien invloed een goed gebruik weten te maken? - voegde Gentilis er bij.
- Zoo ik mag rekenen op magtige bescherming en schadeloosstelling voor al wat ik elders zal verzuimen - antwoordde Ceccone - dan zal ik mij gelukkig achten den onderdanigen dienaar van zulke waardige heeren te zijn.
- Gij zult naar verdienste beloond worden - verzekerde de bisschop - en vooralsnog is er geen gevaar te duchten. Gij neemt slechts acht; gij vermenigvuldigt uwe ooren en oogen, om alles te weten wat de prior van San Marco drijft, hoe het volk zijne maatregelen opneemt en wie zijne getrouwste volgelingen zijn.
- Wat dit laatste aangaat kan ik reeds eenige niet onbelangrijke mededeelingen doen en u namen noemen die u verbazen zullen.
- Spreek! - riep Gentilis van niewsgierigheid overweldigd.
- Van de vijf mannen, die door den hertog tot den prior gezonden waren om hem over zijn prediktrant te vermanen, zijn er reeds drie zijn getrouwe volgelingen, ja men verzekert dat hij geen vuriger aanhanger heeft dan Pietro Capponi.....
- Niet kwaad gekozen! - mompelde Mariano. - Zulk een rijk en algemeen geacht koopman is geen kleine steun.... En wie al meer, messere?
- Hij versmaad geen stand of rang; ook krijgslieden weet hij te overwinnen. De dappere Salviati moet ook onder de piagnoni zijn. Nog worden de namen van Soderine, Valori en Arigucci genoemd. Doch om ineens alles te beheerschen moet hij zich ook bij vele kunstenaars, vooral in het kunstminnend geslacht van Andrea della Robbia geweldig hebben ingedrongen, en vele jonge edellieden worden in San Marco gezien.

{==142==} {>>pagina-aanduiding<<}

- Gij hebt reeds eene belangrijke proef van opmerkzaamheid gegeven - sprak Gentilis aanmoedigend. - Ga voort, messere, noem de nobili.
- Uw ootmoedige dienaar! - antwoordde Ceccone, zich buigend. - Het is de lustige neef des graven della Mirandola, even als zijn oom Giovanni Pico geheeten, met den kloeken Nerli en ik meen zelfs jongelingen uit de aan Medicis zoo na verwante geslachten van Ridolfi en Tornabuoni opgemerkt te hebben.
- Gij teekent ze allen aan, niet waar? - vroeg Bosso, Gentilis zou niet in gebreke blijven, noch fra Mariano.
Savonarola had van nu af aan een Argus, die hem niet weder uit het oog verliezen zou.



{==143==} {>>pagina-aanduiding<<}

X. Oude kennissen.

Was daar voor de predikatie drukte en gewoel geweest bij San Gallo, na het einde van Mariano's ontboezeming, was het tooneel der beweging naar San Marco verplaatst en met moeite waren de Augustijner en Franciscaner monniken, door Bosso afgezonden om hoogte te nemen, aan het misnoegen der verontwaardigde menigte ontsnapt.
Nadat het bonte volksgewemel was voorbijgegaan en het voorhof des kloosters tot die diepe rust wedergekeerd, welke daar doorgaans heerschte, trad Pico della Mirandola haastig het voorplein over, om bij zijn vriend vergoeding te vinden voor al de onaangename indrukken, die hij bij Mariano ontvangen had.
De prior had reeds gedurende de prediking het berigt van den tegen hem gerigten strijd ontvangen, en zijne maatregelen genomen. Hij wilde met niemand deswegens in eenigerlei woordenwisseling treden, en hield zich dus schuil in zijne cel, alleen toegankelijk voor die bezoekers, die bezwaard van geest of ontrust en verlegen, raad en licht bij hem kwamen zoeken in bijzonder onderhoud. Zulke bezoeken waren dagelijks talrijk, en nimmer onttrok hij er zich aan, ofschoon hij spaarzaam was met zijne kostbare uren en zich, bij zijne gedurige prediking, vele geschriften en onderschei-
{==144==} {>>pagina-aanduiding<<}
den ambtszorgen, nooit meer dan vier uren slapens gunnen kon. Nooit had hij eene predikatie geëindigd, of daar kwamen hoorders tot hem, die terstond bij hem wenschten te belijden wat hun geweten bezwaarde, die hem hadden raad te vragen over de beste middelen om in hunne bijzondere omstandigheden regtvaardig en eerbaar te leven. Nu eens ouden van dagen, die op een leven der ongeregtigheid met schaamte terugblikten, en niet wisten waarmede best hunne vergrijpen te herstellen, hunne boete te bevestigen door vruchten der bekeering waardig; dan jeugdige verdoolden, in de strikken der zinnelijkheid verward, maar begeerig om van de banden der zonde verlost te worden. Straks weder woekeraars, die hun onregtvaardig bijeengeschraapt vermogen aan zijne voeten nederlegden om den armen uit te deelen, of lieden die hem zedelooze geschriften of voorwerpen van kunst en smaak kwamen afstaan, die zij verbannen wilden uit hunne huizen.
Het uur voor deze bezoekers spoedde ten einde, toen Pico den portier toegang tot den prior vraagde.
De deurwachter, broeder Jacomo, was in levendig onderhoud met eene digt gesluijerde geestelijke zuster; doch op de vraag des graven, dien hij dagelijks zag, liet hij haar daar om hem te antwoorden:
- De vorst van Mirandola heeft immers altijd toegang tot den prior.
- Ik weet het - doch heden?....
- Ja, heden is het een dagje - door die geschiedenis in San Gallo! - En een goed werk van christelijke barmhartigheid pleegt gij, zoo gij nog een weinig wilt toeven, want de toeloop is dezen morgen zoo ongerijmd groot en druk, dat ik schier in verzoeking gekomen ben om den prior voor onpasselijk te verklaren, want hij verkort zijn kostbaar leven door overmaat van werken dag en nacht.
- Wie zijn leven alzoo verliest in de liefde des naasten, voor het heil der zielen, zou die het niet waarlijk vinden, broeder Jacomo?

{==145==} {>>pagina-aanduiding<<}

Maar eer Jacomo antwoorden kon, zag hij de non aan zijne zijde ineenzinken onder het uitroepen van voor hem onverstaanbare klanken. Pico schoot toe, en verstond nog eenige woorden:
- Heilige maagd, moeder van alle barmhartigheid! Gabriël! Gabriël! stamelde zij, en die naam klonk hem als een bitter verwijt, omdat die hem zijn vroeger leven herinnerde.
- Gabriël! zuchtte het meisje, tot bezinning wederkeerend.
- Zonderlinge verbinding van herinneringen, dacht Pico, ook deze stem heeft gelijkheid met die van Maria. Hij waagde een stouten blik achter den losgeraakten sluijer en de herkenning was volkomen, maar ook ongesluijerd zou Pico haar onder andere omstandigheden niet hebben herkend. Het was zoomin met de onbedachte onverschilligheid, waarmede hij van haar was weggetogen, toen zij hem lastig was geworden na magtiger indrukken, als met dien blik der begeerte, welke hare schoonheid eerst had verwekt, dat Pico vergelijking maakte tusschen toen en thans. Zijn geweten stond verwijtend tegen hem op; hij had die bloem geknakt, hij had dat schoon verwoest, en in dien matten blik vol goedheid op hem geslagen, las hij het vonnis zijner ligtzinnigheid.
Terwijl Jacomo zich beijverde iets ter harer verfrissching te halen, bleef Pico met Maria in het wachtvertrek aan den ingang des kloosters. Hij kon zijne vraaglust niet onderdrukken en sprak:
- Arm kind! hoe dooldet gij zoo ver van nwe bergen?
- De heilige maagd heeft zich over het dwalende schaap erbarmd en het tot de zalige ruste geleid, antwoordde Maria ontwijkend.
- Gij hebt dan gelofte afgelegd?...
- Ik wensch er den vromen prior over te raadplegen. Ik ben sedert lang in het klooster, maar nog altoos leekezuster. Ik had nog éénen wensch, voor ik van de wereld kon scheiden...
- Uw dal weder te zien - uw ouden vader...

{==146==} {>>pagina-aanduiding<<}

- Vrede hebbe zijne zalige ziel! Mijn vader stierf kort na uw vertrek uit ons dal - ach, door het mijne... Ik, schuldige dochter... doe boete dag en nacht...
- En Paolo?
- Hij was een zoon voor den vader, die kinderloos had moeten sterven; want zij hielden mij voor dood, toen ik was weggereisd om u te zoeken, u te dienen, het dreigend gevaar van u te weren! De geschenken, die ik van u had, stelden mij in staat tot Florence voort te trekken, welke stad ik u en de joden had hooren noemen; maar de gevaren die ik, eenzame zwervelinge, had te doorworstelen, de strikken die mijne deugd schier op iederen stap werden gelegd, deden mij schuilplaats zoeken in het klooster nabij de stad. Hier had ik gelegenheid mijn stap te overdenken, mijne dwaasheid te betreuren en boete te doen. De vrome prior bezocht ons klooster; hij verstond mij beter dan de overige geestelijken; mijn hart versmachtte naar rust; hij deed mij het licht des levens opgaan en ik heb vrede gevonden.
Broeder Jacomo keerde terug en bragt het berigt dat de prior haar een oogenblik gehoor kon geven. Pico begaf zich intusschen naar de rijke boekerij van het klooster, en Maria spoedde naar Savonarola. Hij kende hare geschiedenis en het was dus slechts eene voortzetting, toen zij hem verhaalde:
- Voor weinige dagen was ik door de abdis naar de stad uitgezonden om eenige boodschappen voor het klooster. Daar gingen eenige landlieden voor mij uit, die uit ons dal kwamen. Zij gingen op ter kerke; ik herkende allen, maar durfde hen niet aanspreken. De stadspoort was nog gesloten en velen hadden zich op den grond nedergevlijd. Bij een groepje bergbewoners, die ik allen kende, zag ik ook een krijgsman, die bijzonder mijne aandacht trok; ondanks de groote verandering van gelaat en kleederdragt herkende ik den medgezel mijner kindsche dagen, Paolo mijn vriend. - De vurige wensch iets van mijn vader te weten en te gelijk de vrees om juist door hem herkend te worden, streden

{==147==} {>>pagina-aanduiding<<}

heftig in mijne ziel. Ten laatste besloot ik eene vrouw die digt naast mij ging en van de hunnen was aan te spreken, hopende dat zij mij niet herkennen zou. - Ik vroeg naar mijn vader.... Ach, die ontzettende tijding! - gestorven, in waanzin gestorven!... Ik meende in dat oogenblik den geest te geven, en toen ik na eenige uren van onmagt de oogen weêr opsloeg was ik in de voorstad te midden mijner vroegere geburen, en Paolo stond aan mijne zijde. Welk een gevoel na den langen zwerftogt in den vreemde! Ik was te huis, omringd van de mijnen. Men had mij herkend, men overstelpte mij met vragen, doch antwoorden kon ik niet. Mijn eerste woord was dank aan Paolo voor de trouw mijnen vader bewezen, dank aan de lieden, die mij zoo gastvrij opnamen. Ik las het in Paolo's oog, hij vergaf mij, en dat was mij noodig, want ik meende onder de smart te bezwijken als ik dacht dat hij mij verachten, mij haten zou. ‘Gij zult niet sterven!’ verzekerde Paolo, ‘gij zult leven - leven voor mij.’ En nu, vrome vader, nu ik op het punt ben de gelofte te doen, staat hij daar en smeekt om mijne hand. Mijn hart neigt vol verlangen naar de kloostercel henen, maar ik heb eene groote schuld aan hem af te doen; ik heb zijn leven vergald, ik zou het kunnen verzoeten...
- Regt geoordeeld, mijne dochter, hij heeft trouw en weldadigheid aan uw armen vader gedaan, vergeld hem zijne liefde met liefde.
- Mijne hand zou ik hem nog kunnen schenken als hij het blijft eischen, maar mijn hart niet meer.
- Het behoort dan een ander?...
- Het behoort der heilige maagd alleen, voor de aardsche liefde is het gesloten, is het gestorven. Ik zou hem niet zijn, wat hij begeert...
- Misleid hem dan niet, mijne dochter - maar ook bedrieg u zelve niet - onderzoek uw harte en beproef u vele dagen, en dan zij uwe keuze onherroepelijk en uw stap beslissend - en nu mijne dochter; ga in vrede.

{==148==} {>>pagina-aanduiding<<}

Had Pico met ongeduldig verlangen het oogenblik afgewacht dat hem vergoeding schenken moest voor al de ergernis, die hij in San Gallo had geleden, in San Marco werd hij niet teleurgesteld, en nergens was het hem zoo goed. Met Lorenzo mogt hij redetwisten over ens en uno, eene zaak en eene eenheid, Politiano over zijne gedichten raadplegen, Ficino mogt hem ‘een broeder in Plato’ heeten als hij met hem zich verloor in de doolhoven der wijsbegeerte, bij Savonarola alleen vond hij het voedsel zijner ziel, en menig uur kwam hij in zijne cel slijten.
Lorenzo's tusschenkomst bij den paus was lang zonder gevolg gebleven, ja Pico had niet eens de toelating mogen verkrijgen, om zich binnen de stad met der woon te vestigen, ofschoon het verblijf op het land zijn teeder gestel deed lijden en zijne gezondheid ondermijnde. Heden had hij zich echter te verheugen in de vervulling van dit billijk verlangen, maar hij kon zijn vriend niets van het eigene mededeelen, voor hij wist hoe deze te moede was bij den aanval op hem gewaagd.
- Bekommer u daar niet over - antwoordde Savonarola - de strijd is nu eerst aangevangen en zal weldra veel hooger rijzen. Lorenzo heeft nog een kleinen tijd en voorziet zich van een uitnemend werktuig; nogtans te vergeefs, want Florence zal van gedaante veranderen en niemand zal het werk Gods kunnen keeren. Maar ik heb een woord aan u, mijn vriend. - Gij kent de vrouw, die zoo even met mij was?
- Ik heb eene groote schuld aan haar af te doen.... aan haar.... aan heel het vrouwelijk geslacht.
- Dan behoeven wij daarover niet verder te handelen - zoo zij de bruid wordt, is zij zonder bruidschat....
- Zij zal dien nog heden ontvangen. - Ik wil Benevieni, die mij tot aalmoezenier is, eene afzonderlijke som ter beschikking stellen, om tot bruidsgeschenk aan arme jonkvrouwen uit te reiken. Ik heb mij te veel te wijten omtrent de teedere kunne, dan dat ik haar niet ijverig zou pogen wel te doen; ook is het een dag van zoo goede boodschap, dat hij wel

{==149==} {>>pagina-aanduiding<<}

door ruime aalmoezen gekenmerkt mag worden. Heden verkreeg ik toelating van den heiligen vader van het verzoek om mij binnen de stad te mogen onthouden. Van nu aan ga ik mij dan naauwer aan het klooster verbinden.
- Maar geheel van de wereld te scheiden is u nog te zwaar?
Een hoog rood kleurde Pico's wangen. Hij sloeg de oogen neder en sprak:
- Ik leef schier naar al de regels der orde....
- Ik wenschte dat gij niet bijna, maar geheel waart gelijk ik ben. - Welke Berenice weêrhoudt u?
- Noch de begeerlijkheid der oogen, noch des vleesches, noch de grootschheid des levens. - Want reeds lang heb ik een verbond met mijne oogen gemaakt; ik heb alle pracht en overvloed uit mijn huisraad en kleedij verbannen; ik gun mij weinig slaap en houd aan met waken en bidden; ik spaar het vleesch de kastijding der geeselriemen niet, zoo vaak het opstaat tegen den geest - maar de vrijheid op te offeren, maar door gelofte levenslang gebonden te zijn!.... Ik beef terug voor dat onbewegelijke en onherroepelijke. Nog niet althans, nog niet!.....
- Nog niet! - zuchtte Savonarola hem smartelijk achterna, en zag hoe Pico's vrije geest met huivering terugdeinsde voor de verbindtenis, waarin hij al zijn geluk stelde.
- Ik heb een natuurlijken afschuw van alles wat verbindend en onherroepelijk is - ging Pico voort. Door dezelfde vrees heb ik ook niet kunnen besluiten den band des huwelijks te leggen.
- Maar de goede keuze is onberouwelijk - antwoordde Savonarola - ofschoon gij wel weet, dat ik het kloosterleven niet voor den eenigen vorm van een Godgewijd leven houde. Niet allen behoeven geestelijken te zijn naar het uitwendig leven, maar allen moeten het zijn naar het gemoed. Maar u, met die van God zoo rijk begiftigde ziel, u de heilige geloften te zien afleggen, u het Evangelie te hooren verkon-
{==150==} {>>pagina-aanduiding<<}
digen..... het zou mij eene zielevreugde zijn! en hoe zoudt gij uwe talenten beter op woeker kunnen zetten?
- Het kloosterleven heeft mij te veel eentoonigheid, mijn geest dooft uit bij eenzelvige vormen - de kloostercel is mij te eng, mijne ganschc ziel voelt zich beklemd en gebonden, als ik niet in licht en lucht mag baden en niet vrijelijk mij bewegen, zonder aan uren gebonden te zijn - en dan, alle kloosterlingen zijn niet wat zij zijn moeten....
- Eene reden te meer dat er zich broeders bij ons aansluiten, die trachten te beantwoorden aan de stichting en het doel der orde... maar ik wil niet aandringen... eens zult gij u gewillig overgeven om de gebondene van Christus te worden, niet bijna, maar geheel!...
- Daar is een felle strijd in mijne ziel, mijn vader! en uwe woorden wekken dien met nieuwe kracht... Eene innerlijke stem spreekt steeds duidelijker en roept mij tot het predikambt. Soms grijpt een heilig ijvervuur mij aan, ik wil opstaan en het woord des levens verkondigen van stad tot stad en in de afgelegene bergstreken, waar ik als jongeling ligtzinnig doolde - maar als ik heen zal snellen, worden mijne voeten weêrhouden - ik beef terug - dat ijselijke woord verbonden! - en ik herneem mijne vrije studie.
- Wat hinkt gij dan op twee gedachten, Pico? Wat weerstreeft gij den geest des Heeren - sla de versenen niet tegen den prikkel, het zou u hard vallen - laat los, mijn zoon, en kies!
- Nog niet! - Nog niet! - bleef Pico herhalen met smeekend oog op Savonarolo, - laat van mij af. Langzamerhand wil ik mij aan meer ontbering, aan meer zelfbeheersching gewennen - laat mij tijd met de mij zoo afgrijselijke armoede te verzoenen en mij te oefenen in het heerschen over mijne driften, opdat ik de gelofte heilig houde, als ik ze eenmaal uitgesproken heb.
- Groote dingen zijn aanstaande, mijn zoon - en gij onttrekt u? - De nood wordt u opgelegd! Wee u, zoo gij het niet gewillig doet!...

{==151==} {>>pagina-aanduiding<<}

Pico boog het hoofd en staarde weemoedig voor zich neder; een lang zwijgen brak ten laatste deze bekentenis af:
- De aandrang wordt mij soms te magtig; ik moet ze opvolgen - reeds lang heb ik gedacht hoe nog meer van alle wereldsche bemoeijingen ontslagen te worden, om mij alleen aan mijne godgeleerde studiën te wijden en ik heb besloten mij van mijne goederen en van mijn aandeel in het voorouderlijk vorstendom te ontdoen, ten behoeve van mijn neef Giovanni, een jongeling die mij zeer waard is, en sedert eenigen tijd bij mij vertoeft. Mijne huishouding wil ik nog oneindig vereenvoudigen. Ik verkoop al het overbodige om mij aan de soberheid te gewennen. Maar mijn schoonheidszin beeft terug van kale wanden - voor armôe -- ik ben in vorstelijke weelde gekoesterd!...
- Ik versta u, Pico, maar ook het gevoel voor het schoone wordt onzer zwakheid eene verderfelijke klip. Wij streelen en behagen ons in het schoon dat ons omgeeft, vooral als wij zelve het om ons schiepen. Ieder keurig snijwerk, iedere schoone miniatuur, al wat de kunst smaakvol bieden kan, verlokt mij zoozeer hart en zinnen, dat ik niets schoons meer bezitten wil. De armoede helpt zoo magtig in de overwinning der wereld. O, rijke jongeling! de Heer ziet u aan en heeft u lief, want Hij roept u door zoete lokstem tot zijne heilige dienst: verkoop al wat gij hebt en geef het den armen, kom herwaarts en volg het Lam Gods. De parel van groote waarde zal uw erfdeel zijn. Of moet ik den Heer bidden dat Hij u dwinge om tot zijn wijnberg in te gaan? De velden zijn wit om te oogsten en de arbeiders zijn weinige. Moet ik tuchtiging zijner liefde afsmeeken, opdat gij moogt volgen waar Hij u roept om zijn medearbeider te zijn?...
- Ik zal volgen, vrome vader! bid voor mij, zwakke en vreesachtige! - Maar hoe zal ik ingaan tot eene heilige bediening, ik die nog gebogen ga onder het ongenoegen van den heiligen vader, die nog niet geregtvaardigd ben van de smet der ketterij en den smadelijken laster van meineed!...

{==152==} {>>pagina-aanduiding<<}

Vol kommer blijft mijn hart slaan over deze miskenning, al gevoel ik dat dit bitter eene artsenij is voor mijn hoogmoedig en ijdel hart, al ben ik verzekerd dat mijne vijanden mij meer geholpen hebben op den weg der zelfkennis dan al mijne vrienden te zamen!...
- U zal regt geschieden, mijn zoon. - Daar staan groote dingen voor de deur - waak en bid dat de Heer u bereid vinde, als Hij andermaal u zijne roepstem vernemen doet.
- Van nu aan ga ik mijn werk met dit doel regelen; ik wil het onvoltooide volbrengen en niets meer schrijven dan wat de godzaligheid bevorderen zal, dan ben ik later vrij om alleen te prediken.
- Toef niet lange - uw tijd is kort...
Dit laatste woord alleen werkte magtiger en greep dieper aan dan al de vorige.
- Gewis mijn tijd is kort! - herhaalde Pico op droeven toon, zonder naar de uitlegging te vragen, noch ook haar te geven over de herinnering van de nachtelijke voorspelling des sterrenwigchelaars in het gebergte, die met somberen ernst hem voor den geest trad en hem sedert zoo knellend bleef vervolgen waar hij ging of stond, dat zij hem eene afkeer instortte tegen de anders bij uitnemendheid geliefde astrologie, die hij daarna in zijne geschriften magtig bestreden heeft.
Verruimd en beklemd tevens verliet Pico het klooster. In den wijden voorhof bleef hij nog even onder de galerij staan en staarde op de hechte wanden - eene huivering overviel hem. - Waarom kan ik niet prediken en vrij blijven? - Vrijheid! vrijheid! glipte bijna hoorbaar van zijne lippen. - Die vaste uren!... die strenge regels... die eentoonige vormen... onveranderd wederkeerend!... Ik kan nog niet - nog niet!... Vrijheid geldt mij veel meer dan het genot van gemak en smaak,... maar toch -- God dank! - ik ben nog vrij!
Met versnelde schreden spoedde hij ter stad uit naar zijn

{==153==} {>>pagina-aanduiding<<}

landgoed, als zou hem daar binnen een dwang opgelegd kunnen worden, dien hij niet wilde dragen, en zag ten wijden hemel op, als dronk hij met volle teugen de vrijheid in, als snelde zijne ziel op breede wieken de grenzelooze ruimte tegen. Zou hij zich nog eenmaal aan een strengen kloosterregel onderwerpen - zou hij, die ook de teederste verbindtenis benaauwend vond, ooit gelofte doen? - hij die nooit aan iemand onderworpen was geweest, zou hij eene bekrompene geestelijke overheid onderdanig kunnen volgen?... Hoe drukte hem reeds de berperking zijner vrijheid in dat gebannen zijn binnen de palen van Florence. Vol weemoed sloeg hij het oog naar het gebergte, dat hem scheidde van hen die hem dierbaar waren en dat hij niet meer als weleer in vrije zwerftogten bestijgen mogt. Loodzwaar begon die band te drukken, het was alsof zijn adem werd bekneld hoe meer hij het indacht.
- Ik aarzel in het klooster te gaan - om een droombeeld van vrijheid, bekende hij zich ten laatste - dwaas die ik ben! is de banneling dan vrij? - En te huis gekomen, waar zijn neef hem wachtte, sprak hij levendig ontroerd:
- Giovanni! Ik geloof niet dat ik deze ballingschap langer kan dragen; een oneindig verlangen grijpt mij aan om Bologne, Ferrara, Milaan en Venetië weder te zien en mijne vrienden te spreken! Indien ik mij eens vermomde - ik kan hier weder zijn voor dat iemand mij mist!
- Maar indien het ontdekt werd zouden uwe vijanden eene vreeselijke beschuldiging tegen u hebben.
- Gij hebt gelijk; Giovanni! - maar die onrust die mij kwelt! Die drukkende benaauwdheid van mijn jagend hart!
- Weet gij dat Lorenzo de Medicis krank is?
- Ik weet het - ik zal dan nog moeten blijven.



{==154==} {>>pagina-aanduiding<<}

XI. Donna Isabella.

Onder den schijn van nog altijd de zaken te Milaan te regelen, ten einde de dadelijke aanvaarding der regering te gemakkelijker zijn zou voor Galeazzo, verzekerde Sforza zich van alle kasteelen en sterkten, door ze in handen te stellen van zijne af hangelingen, terwijl hij allen uit burgerlijke waardigheden en militaire rangen verwijderde, waarop hij niet bepaald kon rekenen. Met iederen dag klom hij in magt en gezag, vooral toen hij zich ook de belangrijke haven van Genua had onderworpen, die hem den weg ontsloot naar zee, en gewisser vestigde zich het militair despotisme van een geslepen overweldiger van den staat.
Terwijl Galeazzo, steeds buiten alle staatsbemoeijingen gehouden, als een onderdaan zijns ooms bleef voortleven, spreidde Beatrice gedurig hare kennis van zaken ten toon voor de arme Isabella; zij toonde haar gestadig, hoe Sforza haar in alles kende en van de belangrijkste zaken inzage gaf, en hare stoute verheffing steeg ten top toen zij ten tweeden male een' zoon het leven gaf, terwijl Isabella eene dochter ter wereld had gebragt.
De onaangenaamheden tusschen de beide vrouwen bereikten intusschen zulk eene hoogte, dat Isabella een beslissenden stap wilde wagen. Lang had zij geaarzeld en berekend, telkens was zij teruggetreden voor dat allerwigtigste aller

{==155==} {>>pagina-aanduiding<<}

bezwaren: Galeazzo was er niet rijp voor, verstond haar niet, trad niet in hare beschouwingen en ontwerpen.
Bij zware beleediging van de zijde zijns ooms scheen hij haar soms echter te begrijpen; enkele malen begon hij tegen zijne ondergeschiktheid en beperking te morren - welnu zulk een oogenblik van ontevredenhetd wilde zij aangrijpen, die stemming aanblazen en opwakkeren, om hem voor te bereiden tot het ondernemen van een stouten stap, zoodra hun wederom eene vernedering werd aangedaan.
Zulke gelegenheden behoefde zij niet verre te zoeken, en eene uitnemende bood zich aan toen Sforza eene munt liet slaan, die zijn welgelijkend beeld ter eene en dat van Galeazzo aan de keerzijde droeg.
De eerste proeven waren Sforza er van aangeboden en droegen zijne hoogste goedkeuring weg. Alle hovelingen hadden haar reeds gezien, alleen Galeazzo en Isabella niet.
Welk een ruim veld van schamperen spot had Beatrice nu niet gevonden! Aan den maaltijd vierde zij haar bijtend? vernuft den vollen teugel, ja zij waagde het zoo wreede terging uit te spreken en zoo honende vergelijking tusschen oom en neef te maken, dat ook Galeazzo zich gekrenkt achtte en Isabella opstond om de tafel te verlaten.
Galeazzo en zijne zuster Bianca volgden haar alleen, met Orlando, een jeugdig page die Isabella uit Napels gevolgd was. De bezorgde jongeling wist wel dat Isabella leed naar de ziel, maar hij zag ook hoe haar teeder ligchaam was geschokt en hij gaf bevel om maestro Teodoro, den arts van het hertogelijk hof, te doen ontbieden.
- Maestro Teodoro kan mij niet helpen, Orlande! sprak Isabella zacht, maar ik dank u voor uw ijver, ik heb er behoefte aan; zie onopgemerkt in het hoekvertrek van den toren te geraken, dat aan mijne vertrekken grenst, wacht daar, welligt zal ik over een paar uren u bij mij kunnen toelaten. Geef wel acht op het bekende teeken. Gij weet hoe wij bespied worden.

{==156==} {>>pagina-aanduiding<<}

- Ik weet, en begrijp, signore! Gij kent mij, hoe ik u wensch te dienen, sprak Orlando met eene uitdrukking van overgegevenheid, die de hoogste toewijding verzekerde, en die blik verkwikte het van een gereten hart van Isabella meer, dan al de teedere woorden waarmede Galeazzo haar overlaadde, of de ongerustheid die uit Bianca's goedhartige, maar kleingeestige trekken sprak.
Onbeduidende menschen kunnen in moeijelijke omstandigheden groote beteekenis krijgen en hoogst gevaarlijk worden. Dit had Isabella smartelijk geleerd en zij wachtte zich dus wel zich eenig woord te laten ontglippen in Bianca's tegenwoordigheid, want bij al hare liefde voor hare schoonzuster, had de onbedrevenheid van deze haar reeds menig onaangenaam uur berokkend, als Beatrice haar door allerlei slinksche wegen had weten uit te hooren over alles wat haar wederpartij betrof.
Bianca, almede een kind der verdrukking, vond nergens troost dan bij Isabella, maar hare gebrekkige ontwikkeling en veronachtzaamde vorming maakten haar ongeschikt om ook maar de minste voldoening aan de arme Isabella te schenken, vooral omdat haar de gevatheid ontbrak om aan de listen van Beatrice te ontgaan, die zij menigmaal zonder het te vermoeden dienstig was.
Hare tegenwoordigheid was dan ook thans als zoo menigmaal eene lastige belemmering voor Isabella en een hinderpaal om vrij uit met Galeazzo te spreken, die nu juist in de regte stemming was voor de oogmerken zijner gemalin. Een enkele wenk aan Orlando had dezen echter alles doen verstaan, en weldra had hij iets uitgevonden, waardoor Bianca verwijderd werd; en wijl de vorstelijke echtgenooten niet, als men van hunnen rang verwachten moest, met een stoet van hovelingen omsingeld waren, bleven zij alleen.
- Wat dunkt u van die fraaije nieuwe munt? ving zij aan.
- Mij dunkt dat ik alle reden heb om vertoornd te zijn op den onhandigen kunstenaar, die mijne gelijkenis zoo slecht

{==157==} {>>pagina-aanduiding<<}

getroffen, ja mij inderdaad mismaakt heeft, antwoordde Galeazzo, in de vaste overtuiging dat hij er lang zoo slechts niet uitzag als zijn portret.
- Ik wijt het den kunstenaar niet. Dat was Sforza's toeleg, dat was Beatrice's opzet! Hebt gij wel opgemerkt dat het beeld van den hertog van Bari oneindig beter is uitgevoerd dan het uwe? Hoe men hem veel schooner heeft voorgesteld dan hij is of was? Wie heeft in de ruwe trekken van den moor ooit iets van dat edele bespeurd, dat men deze beeldtenis heeft gegeven? - terwijl men u als een kind flaauw en zwak heeft voorgesteld om het volk in den waan te brengen, dat gij nog altijd in voogdijschap moet leven, als een nietig en magteloos jongeling, onbekwaam de teugels van het bewind ooit of immer in handen te nemen...
- Maar Isabella! gij gaat te ver! Het is waar dat men mijne beeldtenis heeft misvormd, doch die bedoeling er aan te hechten is te sterk. Gij weet toch dat de hertog alles voor mij in gereedheid brengt om dan de regering neder te leggen.
- O, bedrieg u niet zoozeer en open de oogen voor uwen toestand: indien hij aftreden wilde, waartoe zijn beeld dan op deze munt? Ziet gij dan niet; dat hij zich meester maakt van iedere sterkte en van alle magt?
- Ter onzer veiligheid en om mij de magt te verzekeren was zulks onvermijdelijk.
- Er dreigt ons slechts één gevaar, en dat is de overheersching van Sforza.
- Maar zijt gij dan vergeten, dat ik mijn leven niet zeker zou geweest zijn, indien men niet de ontrouwe bevelhebbers van het kasteel had gedood en andere aangesteld?...
- En deze andere zijn allen creaturen van Sforza, terwijl hij ons alle verkleefde en getrouwe dienaren ontroofd of hen omgekocht heeft.
- Gij ziet de zaken zoo duister in, Isabella mia! en waarlijk, onze oom doet veel voor mij. Het is nu met deze

{==158==} {>>pagina-aanduiding<<}

ongelukkige munt tot scherpe woordenwisseling tusschen u en donna Beatrice gekomen. Dit spijt mij te meer om de feesten die plaats zullen hebben, en die gij nu met geen vrolijk hart zult kunnen bijwonen.
- Een vrolijk hart!... herhaalde Isabella, met een wanhopig oog hem aanziende - een vrolijk hart zal ik niet hebben, voor ik aan uwe zijde als hertoginne van Milaan zal verschijnen, om de trotsche Beatrice te vernederen, die mijne regten vertrapt. - Tot zoo lang voor mij geene vreugde, geen genot meer. Kunt gij u verheugen over een feest, dat hoe schitterend ook voor anderen, voor u, voor mij niet dan vernederend kan zijn?....
- Vernederend?.... En de hertog verzekert, dat hij het grootendeels ten mijnen gevalle geeft.
- De geveinsde!... Beatrice heeft dit feest doorgezet, om in al de pracht harer nieuwe kostbaarheden te schitteren. Sforza heeft haar de schoonste brillanten uit 's lands middelen geschonken, terwijl hij ons het allernoodigste onthoudt. Zij weet dat ik geen kleed meer heb om daar te verschijnen, terwijl Sforza mij het geld weigert om mij de dringendste benoodigdheden te verschaffen. En nu geeft men een feest!.... voor u, voor mij..., als wij het gelooven willen! - Maar zie, ik zal gaan! en haar nogtans overschaduwen. Ik wil er verschijnen, al is mijn satijn verkleurd en mijn fluweel ook dof. - Zijn hare juweelen echt, hare haarvlechten zijn het niet; zijn hare paarlen blank, haar tint is niet frisch te maken door kunst en pracht. - Ik zal gaan, arm als ik ben, en Orlando zal bloemen in het veld voor mij plukken; de natuur weigerde mij hare gaven nog niet.
Al sprekende sloeg zij onwillekeurig een blik in een spiegel.
- Neen, neen, ik zal niet gaan! - riep zij nu droevig uit - want ook de natuur zwicht voor de smart! Waar is de blos mijner jeugd? Tranenvloeden hebben het vuur mijner oogen verdoofd! Neen, ik zal niet gaan! Ook de natuur weigert der droeve hare giften! - Maar gij, zult gij gaan? -

{==159==} {>>pagina-aanduiding<<}

Gevoelt gij dan niet, dat gij hier wederom als kind behandeld wordt - als kind, terwijl gij vader zijt! - vader van een hertog, uw opvolger - en nog regeert gij niet! - Ziet gij dan niet dat men u wil vermaken, terwijl gij moest heerschen en gebieden!....
Een nieuw denkbeeld scheen de stompzinnigheid van Galeazzo eenklaps te overwinnen - vader te zijn van een opvolger en zelf nog niet opgetreden te zijn als regent!... Dat trof hem.
- Maar toch - hervatte hij - de taak is zeer zwaar, en de bekwaamheid mijns ooms was mij hiertoe wel noodig.
- Die bekwaamheid gaat u alle gezag voor altijd ondermijnen en uw plaats onverwinbaar innemen, indien gij niet aanvangt zelf als man kloekmoedig uwe zaak aan te grijpen.
- Maar wat valt hier te doen? Wat vermag ik tegen...
- Gij vermoogt alles, omdat gij in uw regt staat en Sforza in het onregt. Hij is een indringer in de regering, gij zijt een wettig erfgenaam van gezag en magt. - Als kind hebt gij voor het geweld moeten bukken, als jongeling hebt gij met geduld het einde uwer afhankelijkheid afgewacht; doch nu langer te toeven zou u verachtelijk maken voor heel Europa. Als echtgenoot was het reeds aan u geweest de teugels des be winds te aanvaarden, opdat gij uwe gemalin mogt handhaven; en thans nu gij reeds vader zijt van een opvolger in het gezag, past het u met dat gezag omkleed te worden; het kan zoo niet langer zonder u tot laagheid te vernederen.
- Heb nog een weinig geduld, Isabella, er zijn zoo zoovele schikkingen en verordeningen te maken..... en dan zal ik....
- In al die schikkingen behoordet gij gekend te worden en geraadpleegd en niet eene vrouw als Beatrice, vol inbeelding en hoovaardigheid. Maar zoo men schikt en regelt buiten u, wees verzekerd dat het ook tegen u zal zijn. Zie toch op den staat waarin wij hier leven. Heeft niet de geringste burger meer vrijheid, meer levensgenot? Getergd, verguisd, vergeten en armoedig leven wij als gebannen op dit somber kasteel,

{==160==} {>>pagina-aanduiding<<}

altijd bespied, beluisterd, omgeven van een trouweloozen hofstoet, en gij zoudt in staat zijn mij met de grootste vorstinnen te doen wedijveren, mij te doen schitteren aan uwe zijde, ver boven Beatrice, indien gij beschikken mogt over zooveel schats als uw wettig eigendom is - en wij leven in gebrek en bekrompenheid! - Wat zal er van onze dierbare kinderen worden in zulk een staat?... Ziet gij het niet hoe de kinderen van Beatrice in alles voorgaan - hoe de onze onopgemerkt daarheen leven? - Wie ziet ze aan, wie merkt ze op?.... En ach! dat het mij nog maar gegund werd hen te verzorgen en op te voeden naar mijne wijze!...
De hertog zag nu ook een heir van smartelijke herinneringen en kleine grieven voor zich oprijzen, en de droefheid, waarin hij zijne aangebeden vrouw gedompeld vond, trof hem zoo zeer, dat hij eensklaps heftig uitriep:
- Er moet een einde aan komen, Isabella! - Wees verzekerd dat ik op middelen zal bedacht zijn die staat van zaken te veranderen! De tijd der voogdijschap is voorbij, en ik wil in mijne regten erkend worden!
Met de teederste woorden en zoetste liefdeblijken drukte Isabella hem hare vreugde en dankbaarheid uit over dit besluit, en schetste hem nog eenmaal in levendige trekken hun tegenwoordig ongeluk en het geluk dat het hunne kon zijn en zou worden, indien hij zijne regten deed gelden.
Doch te midden van Galeazzo's goede, ja stoute voornemens rijst een akelig denkbeeld voor hem op.
- Indien de hertog het echter eens euvel opnam en ons aan nog grooter dwang onderwierp!...
- De hertog van Calabrië leeft nog, Galeazzo, en de koning van Napels zit nog op den troon - sprak Isabella vertrouwend.
- Dit is waar - doch uw vader en grootvader zijn zoo ver van ons; men heeft ons ingekerkerd.... of misschien.... eer zij ons ter hulp snellen....
- Wij zullen zorg dragen hen onmiddelijk van ons ontwerp te onderrigten en hunne hulp vooraf in te roepen.

{==161==} {>>pagina-aanduiding<<}

- Waag het niet!... Indien de brief eens weder onderschept wordt.... fluisterde Galeazzo.
- Ik zal een bode afzenden, van wien ik zeker ben.
- Wij hebben geen enkelen, waarop te rekenen valt. Als Sforza hen ondervraagt, laten allen los.
- Geen wonder! Ik denk ook niet van deze ellendige, omgekochte, trouwelooze bedienden gebruik te maken - maar ik heb nog een getrouwe. Don Orlando gaat dezer dagen naar Rome, ik wil hem verder zenden; hij zou zijn leven voor mij veil hebben; ja ik geloof dat hij de pijnbank verduren zou zonder verraad - hem zal ik zenden, zoodra gij den eersten stap hebt gedaan.
- Maar, liefste Isabella, wat staat mij te doen?
- Vooreerst den hertog van Bari betuigen, dat gij zijner voogdijschap moede zijt, en aanspraak maakt op uwe regten als regent...
- Isabella mia! Dan ontbrandt hij in hevigen toorn...
- Welnu, zeg het dan iets meer gematigd, maar de inhoud moet altoos dezelfde zijn. - Gij wilt niet langer regent in naam maar in de daad zijn: hertog van Milaan.
De ongelukkige Galeazzo beloofde alle krachten in te spannen en het uiterste te wagen om zijne Isabella gelukkig te maken; hij peinsde den ganschen nacht op de geschikte inkleeding en de gepaste termen van zijne voordragt, doch hoe fraai hij het ook verzonnen had, het geheele plan was hem ontgaan, toen hij des anderen daags tegenover Sforza zijn voorstel uitbrengen zou. Dat verpletterend oog drukte hem ter neêr, die gebiedende houding belemmerde hem zoo magtig - maar hij had het er ditmaal op gezet - hij zou het uitspreken.
Met een onderdrukten spotlach der verachting hoorde Sforza hem lankmoedig aan, en toen hij hem eene poos met dien doorborenden blik en dat grijnzen der beschimping had gefolterd, stond hij eensklaps van zijnen zetel op, en met gemaakte onderdanigheid Galeazzo bij de hand vattende, leidde hij hem tot zijne schrijftafel, zeggende:

{==162==} {>>pagina-aanduiding<<}

- Zet u, eccellenza! Neem bezit van al deze zaken; hertog van Milaan! ga voort ze te regelen; voleindig al mijnen onvoltooiden arbeid, als u het geduld ontbreekt de geregelde ordening van zaken af te wachten.
Overbluft en ontdaan trad Galeazzo terug, in het diep gevoel van zijn onvermogen om al deze halfvoltooide zaken te voleindigen. Hij was kind tegen over den oom, pupil tegenover den voogd; en eenige verontschuldiging stamelend, en bevreesd voor de gevolgen vergat hij Isabella en hare smart, zijne kinderen en hunne toekomst, voor den vuurblik die hem aan den grond nagelde en zoo dreigend op hem was gerigt.
- Vrees niet, Galeazzo, dat ik u kwalijk kon begrijpen - sprak nu Sforza, met gemaakte goedhartigheid en vertrouwelijk, nadat hij hem lang genoeg gemarteld had - ik heb u immers gekend van uwe teedere kindschheid af aan, ik heb u opgevoed en beschermd tot op dezen dag, en dag en nacht bleef ik voor u arbeiden. Anderen kunnen mijne bedoelingen voor u miskennen en verdenken, gij alleen zult, vertrouw ik, mij regt doen en de erkentelijkheid van een vaderlijk vriend en handhaver uwer belangen niet vergeten. Doch gij hebt u laten opwinden en tegen mij opzetten...
- Ik werd ongeduldig om zelf als handelend man op te treden, nu ik reeds mijn opvolger voor mij zie opgroeijen.
- Gij gevoelt toch wel, mijn zoon, nu ik de zaken zoo lang heb geregeld is het mij een punt van eer ze u in volmaakten staat over te leveren, opdat ik er mij dan ook geheel aan zal kunnen onttrekken.
- Maar ik reken toch altijd op uwe hulp en raad?
- En zoo even wildet gij zoo zelfstandig en onafhankelijk optreden, en gij spraakt alsof mijne tusschenkomst u tot een slaaf zou vernederen. Zie, nu zijt gij weder u zelven, mijn neef; mijn zoon; doch straks sprak een ander uit u, een ander die mij mistrouwt...

{==163==} {>>pagina-aanduiding<<}

De herinnering aan die anderen die Galeazzo had bezield tot spreken, deed nog eenmaal eene zwakke flikkering van moed in hem ontwaken en meer opgewekt sprak hij:
- Ik wensch zoo vurig niet bloot hertog te zijn in naam...
- Dat zijt gij ook nooit geweest. Reeds met uw twaalfde jaar heb ik u bekleed met alle eer en luister aan uwen rang eigen; ik heb u meerderjarig verklaard, u als hertog uitgeroepen, verloofd...
- Dat was inderdaad zeer veel, maar thans behoef ik nog meer; ik was kind...
- En gij bezit ook meer, gij zijt man, hebt gade en kroost...
- Het is juist voor deze dat ik nog meer begeer, sprak Galeazzo met schroomvalligheid.
- Dit meerder begeeren zou u in het verderf kunnen storten - hernam Sforza heftiger. - Hoor nog eenmaal mijn raad en ernstig vermaan, luister niet meer naar de overdreven taal uwer opgewonden gemalin! Wacht u hare ontwerpen te deelen - zeg haar dat ik al hare gangen ken, al hare wegen weet - en wees op uwe hoede. Uw tijd zal wel komen, wacht zooals het een verstandig man past, en doe geene dwaasheden om de grillen eener vrouw!
De toon waarop Sforza deze laatste woorden had gesproken, had Galeazzo dermate ontsteld en onthutst dat hij zich gelukkig achtte eer de verdere losbarsting komen zou zich te mogen verwijderen, zonder een haarbreed gewonnen te hebben.

Met welke gewaarwordingen vernam de ongelukkige Isabella den uitslag van deze zamenkomst!... Alle hoop ging haar ontvaren, en loodzwaar zonk haar ongeluk op haar neêr, als zij zag hoe magteloos de arm was, waarvan zij hare bevrijding en verheffing had gehoopt.
De omzigtige Orlando had ondekt dat men zijne gangen volgde en hij wachtte zich dus wel zich naar het aangewezen

{==164==} {>>pagina-aanduiding<<}

vertrek te begeven. Uit een enkel woord van Isabella, hem in het voorbijgaan toegevoegd, had hij echter begrepen dat hij zijne poging herhalen moest en hij wachtte dus des anderen daags in het torenkamertje het sein dat hem het naderen vergunnen zou. Niet lang nog had hij getoefd of Isabella opende de deur en de page volgde haar in de sombere zaal die zij hewoonde.
- Orlando! sprak zij zacht fluisterend maar diep bewogen, gij alleen weet wat ik lijde, en op u alleen is mijn laatste hoop gevestigd. Ik heb het uiterste gewaagd - misschien alles bedorven, maar ik kon niet anders. De dood is mij verkieselijker dan dit leven; nog eenmaal sla ik een smeekenden blik op mijne verwanten, en blijft ook die onverhoord - dan wenkt mij het graf als de gewisse eindpaal van mijn lijden. Schrijven kan ik niet meer, sedert al mijne brieven onderschept worden en de brenger zijne trouw met den dood bekoopen moest - en toch, indien de koning van Napels wist, hoe zijn kleindochter wordt vernederd; indien mijn vader de hertog van Calabrië kon vermoeden hoe hemeltergend zijn kind wordt mishandeld, hij zou zijn zwaard aangorden en het doopen in het bloed des geweldenaars!...
- De hertog zal het weten, de koning zal het weten! Signora. Mijn hoofd verpand ik u, gij zult gered worden.
- Wees gij mijn tolk, Orlando, ik behoef u de woorden niet in den mond te leggen. Spreek zoo als uw edel, deelnemend hart het verstaat en gij zult mijne bevrijding bewerken uit deze lage tirannij. Maar helaas, een duister voorgevoel belet mij ook zelfs te hopen! - Orlando, indien eens alle harten voor mij gesloten waren, indien ik eens van God en menschen verlaten bezwijken moest...
- Santa Maria! riep Orlando, de hand aan zijn dolk slaande, dan zou dit staal in het hart des onverlaats geplant worden, gij zoudt niet ongewroken sterven! Maar neen, signore, vat moed! vertrouw op mij! - En zich voor haar op de eene knie nederbuigende ging hij voort: vergun mij

{==165==} {>>pagina-aanduiding<<}

slechts ééne bede, laat mij in alles vrij. Laat mij zeggen wat ik noodig keur, laat mij reis, vertrek, gelegenheid, tijd alles zelf kiezen, en als ik zal volbragt hebben wat de schoonste taak eens ridders immer was, dan keer ik weêr om zelf u het eerste berigt te brengen. Of keer ik niet, dan is het slechts om u te beter de kracht mijner zending te doen ondervinden en allen argwaan te voorkomen, al ziet gij mij dus in lang niet weder, of....
Een zware voetstap klonk, de deur sprong open voor eene krachtige aanraking. - Sforza trad binnen - maar eer hij nog rond kon zien of bij het dalend daglicht iets onderscheiden, had Don Orlando zich achter een gordijn gered en stond daar roerloos als een standbeeld. Het was Sforza's gewoonte, zijne nicht van tijd tot tijd dus onverwacht en onaangemeld in hare vertrekken te overvallen en thans had hij een bijzonder doel.
- Isabella! sprak hij bar en koel, ik kom u rekenschap afvragen, waarom gij uw gemaal tegen mij hebt opgezet; want ik heb uw geest herkend in zijne redenen. Hij is tot zoo iets oproerigs niet in staat!
- Niemand heeft regt van mij rekenschap te eischen over eenig onderhoud met den hertog; maar ik wil ook zelfs denschijn niet aannemen van u te verbergen dat ik mijn gemaal op zijne regten gewezen heb, die zoo onbillijk worden verkort.
- Geloofdet gij dan waarlijk, dat het u zou gelukken tegen mij op te staan zonder u zelve te verpletteren? vroeg Sforza honend.
- Wij zijn in ons regt - het onregt alleen is zwak - en zal verpletterd worden! sprak Isabella onverschrokken.
- Uw regt was voorzeker niet uw gemaal tegen mij te verbitteren, en hem zulk eene linksche figuur te doen maken.
- Verbittering wordt geboren uit regtsvertreding en die voor eene goede zaak optreedt maakt nooit eene slechte figuur.
- Isabella! - sprak Sforza, haar doorborend aanziende - kent gij nu Galeazzo en Ludovico nog even weinig als een-
{==166==} {>>pagina-aanduiding<<}
maal, toen ik u van beider karakter en toestand eene beschrijving heb gegeven?
- Ik ken hen nu als toen, en veracht nog evenzeer iederen indringer in de regten van zijn slagtoffer. Ik kan den onderdrukte hoogachten, doch nimmer den onderdrukker... Doch de ure zal komen dat er regt zal geschieden, en van nu aan zult gij weten, dat gij in mijn oog niet meer mijn oom, niet meer voogd zijt, maar een gewelddadig overheerscher en onedelmoedig regtvertreder van onschuldigen en zwakken.
- En die zwakken willen dan dreigen? - riep Sforza met valschen lach.
- Dreigen niet alleen, maar wraak u zweren en bloedige vergelding! barstte Isabella in een vlaag van wanhoop los, die hem ontzette.
Van dit oogenblik aan vermenigvuldigde Sforza de spionnen, die Isabella dag en nacht bewaakten en beluisterden, maar niemand kon ontdekken dat zij eenige maatregelen nam.
Don Orlando zou reeds voorlang op reis gegaan zijn om eenige verwanten zijner moeder te Rome te bezoeken; het kwam dus niemand vreemd voor dat hij vertrok, alleen Beatrice ontging het niet. Zij haatte den jongeling om zijne trouw voor Isabella, en wenschte niets vuriger dan hem uit den weg te ruimen en Isabella van den eenigen getrouwen te berooven. Zij droeg dan zorg dat hij Isabella niet meer te zien kreeg en bespoedigde zelve zijn vertrek zoozeer en liet hem zoo gezet bewaken, dat zij vast overtuigd was dat hij onmogelijk eenige opdragt van Isabella kon ontvangen hebben. Zij raadde Sforza echter op zijne hoede te zijn en de hevige bewoordingen van Isabella niet in den wind te slaan, ja zelfs al hechtte hij er niets aan, ze ernstig op te nemen, opdat de vermetele leeren zou, niet meer zoo hoogen toon te voeren. Ook vond zij het niet ongepast Sforza's wantrouwen op Orlando's reis te vestigen.
Geen blijder tijding was Isabella in lang ter ooren gekomen, dan het berigt van Orlando's overhaaste afreis. Zij had hem niets meer te zeggen gehad - hij wist alles.

{==167==} {>>pagina-aanduiding<<}

Op den weg, dien de edelmoedige jongeling, vol droomen van verlossing en bevrijding zijner schoone meesteres, was ingeslagen naar het Zuiden heen, werd hij gevolgd door eenige ruiters. In de nabijheid van Piacenza haalden zij hem zoo digt in, dat hij duidelijk een man herkende, dien hij liefst vóór blijven wilde. Het was Triulzi ook wel Trivulzio genaamd, - een van Sforza's krijgsoversten, een gunsteling van zijn huis, een wederpartijder van Isabella, die regt op Napels aantrok als gezant van Sforza. Hij was belast met het overbrengen van een schrijven van Sforza aan den koning Ferdinando, dat de bitterste klagten over zijne kleindochter behelsde. ‘Isabella,’ klaagde hij, ‘vergat pligt en rang en kunne, gaf zich aan zoo dwaze opwinding over, dat haar de beleedigendste en tergendste uitdrukkingen ontsnapten, ja zij ging zoo ver, dat Sforza, als hij hare woorden geloof moest geven, zijn leven niet meer zeker was in zijn paleis! Hare verwanten werden dringend verzocht haar toch tot rede te willen brengen, en hare hevigheid kennende, zich nimmer door hare overdreven ontboezemingen te laten verontrusten!...’



{==168==} {>>pagina-aanduiding<<}

XII. Voorspellingen.

- Wat zal Savonarola doen na den boosaardigen aanval van fra Mariano? - vroeg vriend en vijand door geheel Florence, in gespannen verwachting. Zijne wederpartijders verloren zich in de tegenstrijdigste gissingen, zijne volgelingen verwachtten een nieuw blijk van de grootheid zijner ziel. Zij werden niet bedrogen. De week verliep in stilheid, maar de eerstvolgende predikatie in de kathedrale bragt het antwoord.
De tegenstand had nieuwe krachten opgeroepen in zijn binnenste, de worsteling ontwikkelde nieuwen ijver, nieuwen moed. Met magtiger aandrang verhief de Dominikaner het zwaard des woords tegen de vijanden van waarheid en geregtigheid, en verheven en waardiger dan ooit was het optreden des priors voor eene onoverzienbare schare. Daar legerde zich eene indrukwekkende stilte over die duizenden in de statige gewelven van den aartsbisschoppelijken dom, eene van de grootste en prachtigste kerken der wereld, het meesterstuk dat Arnolfo di Lapo ontwierp in grootschen gothischen stijl, toen de republiek hem opdroeg om den schoonsten, rijksten, edelsten en prachtigsten tempel daar te stellen, dien het hem mogelijk zou zijn uit te denken. Arnolfo mogt zijn arbeid niet voltooijen; Giotte zette dien voort en deed de bevallige Campaniala (klokkentoren) verrijzen. Zijn leerling Taddeo

{==169==} {>>pagina-aanduiding<<}

Gaddi volbragt het overige; terwijl het voor den grooten Brunelleschi overbleef, het ontzaggelijk gebouw met een achthoekig koepeldak te overwelven, dat aan Michel Angelo het denkbeeld voor de st. Pieterskerk te Rome heeft gegeven. De kerk, die van buiten geheel met wit en zwart marmer is overtogen, heeft eene lengte van 426, eene breedte van 292 en eene hoogte van 380 voet, met het kruis. De rijzige, dunne kolommen zijn zoodanig geschikt, dat men met één oogopslag het geheele gebouw kan overzien, dat van binnen met de meesterstukken der beroemdste kunstenaars prijkt. Maar noch de kunstgewrochten van Donatella en Ghilberti, noch van Philippo Lippi en Andrea del Castagno kunnen thans de blikken tot zich trekken, die geboeid zijn aan den kansel.
Doch hoe wordt aller ademtogt bedwongen nu Savonarola dezelfde tekstwoorden kiest, die als wapen tegen hem waren aangewend, met zooveel moedwillige verdraaijing zijner uitdrukkingen, zooveel miskenning zijner bedoelingen - en verrukt hangt de verbaasde schaar aan zijne lippen, als hij haar die plaats eerst regt verklaart en doet opmerken, dat Christus met de woorden: ‘Het komt u niet toe te weten de tijden en gelegenheden, die de Vader in zijne eigene magt gesteld heeft’ een antwoord geeft op eene zeer bijzondere vraag der jongeren, over de oprigting van het koningrijk. Die tijden en die gelegenheden te weten komt niemand toe, zelfs niet den Zoon, dan den Vader. En wel verre dat Christus zou leeren het oog niet naar de toekomst heen te rigten, zich niet te bekreunen over de dingen die aanstaande zijn, profeteerde Hij zelf van de naderende rampen en vermaande Hij op de teekenen der tijden acht te slaan.
Daarna liet hij zijne gedachten vrijen loop, breede vlugt. Hij sprak Mariano toe, schoon deze zich wel gewacht had onder dit gehoor te verschijnen, en bestrafte openlijk zijne onopregtheid en het bedriegelijke zijner handelwijze omtrent

{==170==} {>>pagina-aanduiding<<}

hem, dien hij nog voor weinige dagen bezocht en broederlijk over de belangen der kerk onderhouden had, en dien hij nu als een leugenprofeet had pogen ten toon te stellen.
‘Ik ben geen profeet, noch eens profeten zoon!’ - roept Savonarola uit. ‘Ik begeer ook niet voor een profeet gehouden te worden. Maar gij, Florence! - gij maakt mij tot profeet! Ja, de zonden van Italië zouden van alle geloovigen profeten kunnen maken, als daar geen andere profetie nog ware, die op ieder blad betuigt, hoe God de ongeregtigheden straft, want van den aanvang der wereld aan heeft de Almagtige bezoeking gedaan over de goddeloozen. Doch behalve dit, zou het zoo ongeloofelijk, zoo ongehoord zijn dat Gods geest nog eenmaal sprak door den mond van getrouwe getuigen? Is dan de arm des Heeren alzoo verkort, dat Hij geene profeten meer zou kunnen uitzenden om de ontaarde christenheid te vermanen tot boete en bekeering en te bedreigen met de toekomende oordeelen? O Florence! niet om de woorden van mijn zwakken menschenmond maar om uwer zonden wille komt het lijden dat u genaakt! O Italië! om uwe ongeregtigheden komt de tuchtiging! O geestelijkheid! om uwe blindheid, om uwe gruwelen steekt die zware rukwind op, geweldig als de stormen van Elia, als de donderslagen van Horeb, en de hooge bergen zullen sidderen en alle dalen zullen beven! De magtige hand des Heeren is dreigend opgeheven, want de zonden schreijen ten hemel; zijn zwaard treft u, wijzen en hoogen, maar ook u, geringen en kleinen, omdat gij de ongeregtigheid gelijkelijk liefhebt. Nog eenmaal zendt Hij u het woord der vermaning, opdat gij u bekeert van uw woeker en wellust, van uwe brooddronken brasserij en onbarmhartigheid, van uw doodslag en venijngeving, van wrevel en wrok en laster, van uwe beeldendienst en afgoderij! Doet dan boete en vernedert u onder de sterke hand Gods, want wie wederstaat zijn geweld! - Doch Hij is ook genadig en barmhartig in den Zoon zijner liefde en een Ontfermer van veel vergeving! -

{==171==} {>>pagina-aanduiding<<}

Maar zoo gij niet hoort naar de stemme der waarheid en het woord der vermaning, zoo gij den trotschen nek aan Hem blijft toekeeren - Hij zal het aangezigt van u afwenden en u overgeven aan vuur en zwaard en pest, dure tijden en hongersnood! Dan zult gij roepen, maar Hij zal u niet hooren, totdat Hij over u zal gebragt hebben al dat kwade dat gij op u zelven hebt vergaderd als een schat! Zoo ben ik het dan niet die tegen u profeteer, maar het zijn uwe hemeltergende gruwelen, die tegen u profeteren! Ja hemel en aarde profeteren tegen u! ..
De hevigste aandoeningen waren onder de aandachtigen gaande geworden en velen verlieten den tempel in luid geween en slaande op hunne borst. Toch waren daar ook harten die onbewogen bleven.
Twee mannen hielden zich gedurende de predikatie ijverig bezig met de woorden van 's priors lippen op te teekenen. Hoezeer ook gelijk in kleeding, beiden den statigen tabbaard met breeden kraag der Florentijnsche notarissen dragende, zoo verschilden zij overigens uitermate, want terwijl de een het gelaat trachtte te verbergen om de hevigheid zijner gewaarwordingen en de tranenvloeden, die hem soms beletten voort te gaan met schrijven, bukte de andere over zijn schrijfwerk met een satanischen lach van ongeloovigen spot en moedwil, die de ergernis van onderscheidene rondom hem geschaarde wevers en forsch gespierde bergbewoners zoodanig opwekte, dat zij hem dreigende blikken toewierpen en hem niet uit het oog verloren. De laatste is messer Ceccone - de andere maestro Lorenzo Violi, wiens handschriften de meeste predikatiën van Savonarola tegen de vergetelheid hebben behoed, daar de prior er slechts enkelen schreef en de overigen improvisatiën waren na overpeinzing van zijn onderwerp.
Mogten de hoorders in de kathedrale de uren slechts oogenblikken schijnen, Mariano vond dat de prior weder onverdragelijk lang preekte en zag onrustig naar Ceccone uit; maar hij had niet noodig messere's handschrift eerst te lezen

{==172==} {>>pagina-aanduiding<<}

om den stand der zaken te kennen - zijn vonnis stond op aller aangezigt, zijne nederlaag klonk uit het dof gemompel der hem verwijtende schare en met vervoering ging uit de volksgroepen op de pleinen en aan de hoeken der straten de kreet op: ‘Leve de profeet van Florence!’
Mariano's hart dreigde te bersten van woede en dieper teerde de wrok in zijn boezem als een verwoestende kanker die alle beter gevoel verpestte.
- Mijn tijd is nog niet gekomen - sprak Mariano.
- Troost u, vrome vader, straks slaat het uur uwer glorie, antwoordde Ceccone. Het volk is wispelturig. Heden roept het: ‘leve de profeet!’ morgen welligt sleept het hem door het slijk der straten.
- Door het slijk der straten! riep Mariano, met welgevallen zich zulk een tooneel voorspiegelende - door het slijk der straten, ja dat moet zijn loon zijn! - Voor de Florentijnen is veranderen leven - welnu dwaze kinderen, speelt een weinig, tot ge uw' speelpop vernielt.... Ja, vernielt hem! mompelde hij nog eens voor zich heen. - Nog zijn de piagnoni mij te magtig, maar ik kan wachten....
- Gij zijt de eenige niet, die op den nederlaag des priors hoopt. Ik sprak zoo even twee kanunnikken van de kathedrale, die woedend waren op den prior en zich vast voornamen hem, onder bescherming des aartsbisschops, die zich echter schuil wil houden, in alles te dwarsboomen en den voet te ligten, zoo zij maar ingang in San Marco hadden. Ik bood mij aan u deswegens te raadplegen.
- Wie waren het?
- Simon Petri Ruccellaï en Thomas Arnoldi.
- Dat geloof ik gaarne! deze broeders zijn mijne beste vrienden en zullen met mij werken. Als gij straks ten uwent wederkeert, noodig de eerwaarde vaders voor dezen avond bij mij. Ik denk nog slechts weinige dagen te San Gallo te verwijlen. Om rustig de toekomst af te wachten moet men niet altijd op het tooneel zijner ergernis staren. Gij zult

{==173==} {>>pagina-aanduiding<<}

mij, waar ik ben, op de hoogte der zaken houden, en ik zal buitenslands hem welligt het meest kunnen bestoken, zonder zijne schampere vermaningen te moeten hooren. Gij moet intusschen niet meenen dat San Marco voor ons gesloten kan blijven. Ik weet hoe vele Dominikaners den prior haten; zij onderwerpen zich in schijn aan zijne harde wetten. Fra Pietro heeft mij betuigd dat zijne tirannij te onmenschelijk is om zich lang te kunnen staande houden en dat hij reeds lang naar eene goede gelegenheid tot verplaatsing uitziet - maar hij wacht om bij verplaatsing tevens bevordering te verkrijgen. Intusschen kan hij ons dienen. Ik heb hem reeds lang in het oog.

Savonarola had zich onmiddelijk na de predikatie in zijne stille cel aan alle toespraak onttrokken om zijn hart uit te storten voor Hem die in het verborgen ziet. Maar de rust was vreemd aan zijn werkzaam leven. Reeds spoedt zich weder eene schaar naar San Marco, ieder is even begeerig den vromen vader te spreken. En na weinige oogenblikken hervat de prior zijn herderlijk werk.
Een jeugdig krijgsman heeft zich driftig door de bonte menigte heen een weg gebaand en bereikt allereerst het klooster. Met neêrgebogen hoofd klopt hij aan de zware deur. Fra Jacomo werpt een snellen blik door het tralievenstertje in de zware kloosterpoort.
- Een krijgsman! zegt hij bij zich zelven met eene zonderlinge ingenomenheid, die hem nog onder de pij was bijgebleven voor zijn vroegeren stand - en de ijzeren deur knarst op hare hengselen.
- Zou de vrome prior mij een oogenblik gehoor willen verleenen? vraagt de krijgsman wat schroomvallig.
- De prior is in het gebed - herneemt fra Jacomo - wacht hier eenige oogenblikken. Ik mag hem nog niet storen.
Intusschen nam hij den jongman eens van hoofd tot teenen op, aangetrokken door eigene herinneringen. Hij kon

{==174==} {>>pagina-aanduiding<<}

het hem toch niet verzwijgen dat hij ook eenmaal het zwaard gevoerd en het stalen harnas gedragen had.
De jongeling antwoordde hem evenwel in het eerst niet veel. Daar lag zoo diepe neerslagtigheid op zijn rond en gul gelaat, gebruind door de zuider zonnestralen; de lust scheen hem te ontbreken om de groote bruine oogen op te heffen tot den spraakzamen portier. Met een zonderling gebaar van onwil en moedeloosheid ontdeed hij zich van zwaard en helm en beide met bitteren grimlach aanziende, zeide hij als voor zich zelven:
- Gij hebt uitgediend! ik kon u begraven met heel het verleden, met mijne vurige wenschen, met mijne zoete droomen van liefde en krijgsroem beiden!... Vrome broeder, ging hij luide voort, zoo gij het woelig soldatenleven hebt gekend, zult gij ook weten hoe ongeschikt het is voor een hart dat doodelijk krank is en op aarde niets meer heeft te hopen!
- Ja vriend, ik heb de wapenen behandeld! - verzekerde fra Jacomo nog eens, meer met de geestdrift eener onuitwischbare herinnering dan met deernis voor den jongeling, en onwillekeurig had hij het zwaard gegrepen en ontbloot om nog eenmaal de oude handgrepen te beproeven.
- Ik heb geen staal meer aangeroerd sedert ik monnik ben - en reeds had hij den helm opgeheven om zich dien op den geschoren kruin te zetten, toen hij het droevig gelaat des jongelings weêr opmerkte. Het medelijden kreeg de overhand en deelnemender sprak hij nu:
- Gij wilt dan het woelig oorlogsveld vaarwel zeggen, als ik u wel versta?
- Voor altijd en onherroepelijk! - antwoordde de jongeling beslissend.
- Gij zijt nog zoo jong, mijn vriend! Hebt gij de kosten wel overrekend om dien toren te bouwen? Hebt ge wel ingedacht wat het zegt van alles, alles te scheiden?...
- Niets zal mij ligter vallen daar alles, alles mij verlaten heeft.

{==175==} {>>pagina-aanduiding<<}

- En kon uw hart toen ook loslaten?...
- Mijn hart is verbroken, is verscheurd!
- Wel u, dat gij genezing komt zoeken in de stilte der godsvrucht en vrede aan den voet van het kruis! Maar ik wil u thans tot den prior brengen. Het uur is geslagen dat hij ontvangt - die zal u betere dingen zeggen dan zijn onwaardige dienaar.
- Gij kent mij niet, vrome vader! - sprak de krijger, toen hij diep bewogen voor den prior verscheen - maar gij zult alles begrijpen als ik u zeg, dat ik eenmaal de bruidegom was van Maria!... Na lange smartvolle scheiding vond ik haar weder; maar hoe? - voorbereid en geneigd om gelofte af te leggen. Ik beminde haar als voorheen, zoodra al het raadselachtige van haar verdwijnen was opgehelderd. Nog eenmaal vroeg ik hare hand. Zij wilde mij die schenken, maar alleen als pligt der dankbaarheid voor hetgeen ik was voor haren verlaten vader; haar hart was van mij vervreemd - voor mij gestorven... Haar terughouden van de heilige keuze mogt ik niet. Ik zou haar geen geluk hebben kunnen geven. Als een offer begeerde ik haar niet. Ik moest van haar aflaten. - Zij heeft den sluijer gekozen....
- Het valt u zwaar, mijn zoon, dit alles uit te spreken, antwoordde de prior, deelnemend den ontroerden krijgsman aanziende, wiens kraehtige gestalte beefde bij het zwoegen van zijne borst - maar bedenk, zeide hij, op het Christusbeeld wijzende dat fra Benedetto op den muur zijner cel had geschilderd als eenig sieraad van dit eerwaardig verblijf - bedenk dat onze Heer en Meester te vuriger bad naarmate de strijd te heviger was; zoek ook gij, mijn zoon! uwe kracht en uwen troost in het gebed.
- Ik heb nog nooit mijn paternoster verzuimd, vader, ook niet te midden van het wisselend oorlogsleven - maar dat geeft mij geen troost.
- Kent gij dan die stille gebeden, die diepe verzuchtingen der ziele niet, als alle gedachten zich zamentrekken op

{==176==} {>>pagina-aanduiding<<}

Jezus en gij hemel en aarde vergeet om Hem alleen te aanschouwen in den geest?
- Zoo heb ik nooit gebeden, vader! want als mijne lippen het paternoster of een ave spreken, dan zie ik haar voor mij staan die ik meer dan mijn leven bemin.
- En gij wilt met eene aardsche liefde in het hart den troost der hemelsche smaken? - De zoetheid van het gebed is het bewustzijn van onzen omgang met God door het bidden. Maar dat is het gebed der lippen niet: dit geeft geen kracht, geen licht, geen troost. Het gebed des harten alleen voed en drenkt de ziele als zij zich losmaakt van het aardsche om zich te verliezen in de aanschouwing Gods, om zijne tegenwoordigheid en innige nabijheid te genieten. Laat zinken liefde en vriendschap, laat vallen krijgsroem en eere! Gij zult genoeg hebben als gij ruste vindt bij de bron van alle heil, de springader van leven en liefde. De liefde zelve heeft u eeuwig lief, mijn zoon! drink uit de volle stroomen dezer onuitputbare fonteinen, en treur niet omdat een droppel ontviel - een droppel slechts - en dan nog onzuiver als al het aardsche, al het menschelijke! - De droppel viel - de eeuwige bronwei vloeit - vloeit ook voor u, mijn zoon!
Stille tranen gleden langs de bruine wangen van Paolo, het werd kalmer in zijne borst en lichter voor zijne ziel.
- Vader! smeekte hij, neem mij op in deze heilige woning - wel kleeft daar bloed aan mijne handen, maar geene onedele daad heeft mijn zwaard ooit bevlekt: Laat mij hier leeren de wereld te vergeten en in heilige oefening genezing vinden voor de wonden mijner ziel.
- Maar wilt gij dan de afgoden uws harten met u nemen in het klooster om hen daar heimelijk volop te dienen?...
- Gij zult mij telkens op die volle stroomen Godes wijzen en ik zal den droppel vergeten...
- Blijf dan bij ons, mijn zoon! zoolang het u behagen zal. Leer ons leven en onze broeders kennen, maar bedenk dat het weinig zegt een krijgsmansrok met eene pij te ver-
{==177==} {>>pagina-aanduiding<<}
wisselen, of het zwaard tegen een kruis, als het innerlijk leven niet verandert. God wil met blijdschap gediend worden en niet uit moedeloosheid en wanhoop - maar genoeg voor heden! ga tot fra Jacomo, hij zal u teregt helpen.
Paolo bleef vooreerst als leekebroeder in het klooster en vond een vriend in Jacomo.

Naauwelijks had onze krijgsman de cel des priors verlaten of een ander man van wapenen, de dappere overste Salviati kwam met zijne vrienden den rijken koopman Capponi en Francesco Valori zijne plaats innemen, allen geachte mannen uit de aanzienlijkste geslachten der republiek. Fra Domenico geleidde hen in de cel. Zij hadden zich reeds gemeenzaam gemaakt met die naakte wanden, ofschoon de zalen hunner paleizen met damast en fluweel behangen waren, en zonder veel woordenwisseling namen zij plaats aan de eikenhouten tafel die in het midden van het vertrek stond. Een sombere ernst lag over aller gelaat en het was duidelijk dat zij onder gewigtige, maar hoogst zorgelijke zaken gebogen gingen.
- Wij haasten ons, eerwaarde vader! - sprak Capponi - om u den afloop van de belangrijke zaken mede te deelen, die ons deze week van vergadering tot vergadering hebben geroepen, zonder eenig ander gevolg dan dat de Medicis gered en het vaderland ten onder gebragt zal worden...
- Gij ontzet mij, vriend Capponi! riep de prior en staarde met bange verwachting den spreker aan, een man in de kracht des levens; een vurige geest blonk uit zijn schitterend oog en geheel zijne houding teekende standvastigheid en moed. Hij ging voort: de signorie heeft besloten dat...
- Laat ons de dingen bij den regten naam noemen, vriend - viel de kloeke Salviati in - signorie beteekent niets meer! - Gonfaloniero is een ijdele galm! Medicis, de vorst van het bestuur heeft besloten. - Vergeef mij! lieve vriend en ga voort.
- Ik zal u dus alleen zeggen wat Medicis deed en

{==178==} {>>pagina-aanduiding<<}

doordreef door zijne partij. Na oneindige berekeningen en alle mogelijke ontwerpen waren wij tot de volle overtuiging geraakt dat wij nu gekomen waren tot dat uiterste, dat zoo lang is gevreesd door Lorenzo's verkwisting en nalatige regeling der geldmiddelen van den staat zoowel als van zijn huis - een uiterste dat niets overlaat dan de keus tusschen een bankroet van het huis van Medicis of van de republiek van Florence. - Hij hield een oogenblik op als om Savonarola tijd van bezinning te laten, wiens doordringend oog den spreker aanstaarde als twijfelde hij wel te verstaan.
- Wij zijn ver gekomen! - viel Valori in - diep gezonken! maar ga voort, Capponi.
- De edelmoedige signorie wil den ondergang niet van haren...
- Van haren souverein! - voltooide Salviati driftig; - waarom het woord gevreesd als de zaak daar is?
- En deze onbaatzuchtige vader des vaderlands - vervolgde Capponi - neemt er genoegen in den staat te zien zinken en op haar dobberend wrak zich zelven te behouden.
- Heb ik dan ooit te veel gezegd, mijne vrienden, vroeg de prior, hen beurtelings aanziende, als ik volhield dat Medicis de republiek ondermijnd heeft om zich een troon te stichten op de bouwvallen harer vrijheid? Doch wat zal men nu aanvangen?
- Er werd dan eene commissie benoemd - antwoordde Capponi - om de zaken te regelen en deze heeft besloten om Medicis geheel, Florence half te redden en wel door middel van de interesten der staatsschulden van 3 pct. op 1½ pct. te brengen. Onmiddellijk zijn daarop de luoghi di monte van honderd scudi, die vroeger voor 27 scudi verkocht werden, tot op 11½ gedaald.
- Alles is echter op verre na niet gevonden! - voegde Valori er bij. - Wat raad? Welaan daar is nog wel geld in Florence! daar zijn nog liefdadige gestichten, daar is nog

{==179==} {>>pagina-aanduiding<<}

een rijk fonds in de monte di fanciullé, waaruit de huwelijks-uitzet voor arme meisjes plagt verzekerd te worden? Wanneer deze kapitalen in beslag worden genomen is Medicis immers gered! - Men belooft over 20 jaar de interest weer te zullen uitbetalen tegen 7 pct. en heeft voor 't overige geen bezwaar.
- Daar is ook nog sprake van eene munt verandering - vervolgde Salviati - waardoor het geld dat in de staatskas wordt ontvangen een vijfde beneden de waarde zal gelden, en men is nog niet ten einde met het uitvinden van meer zulke ellendige kunstgrepen, maar gij zult voor het oogenblik genoeg gehoord hebben...
- Genoeg en overvloedig, mijne vrienden! - hernam de prior met droeven ernst - maar hoe sneller die vrucht rijpt des te eerder valt zij. Medicis is rijp ten verderve; de magtige hand Gods schudt de takken en de wormstekige vruchten vallen af; want Lorenzo zal de eenige niet zijn van de tirannen die wordt weggeraapt - ja ook over den stoel van Rome is des Heeren hand opgeheven. Hij zal de driedubbele kroon niet sparen zoo min als het hertogelijk hermelijn. - Wat zal redden uit zijne hand, als Hij de diep gezonken christenheid zal tuchtigen? Rome geeft Hij over aan al de gruwelen, die de stad der zeven bergen bezoedeld hebben van dat zij gegrondvest was door de broedermoordende hand eens geweldenaars. Alle tirannen die hunne broederen vertrappen, zullen getuchtigd worden door heel Italië heen, en de volken zullen weten wie hemel en aarde regeert. - Nu versta ik het nachtgezigt waarmede de Heer mij heeft begenadigd.
- Verhaal ons, eerwaarde vader! - smeekte Salviati, en de beide anderen ondersteunden zijn verzoek.
- Het was in den nacht van den laatsten adventzondag - hernam Savonarola, ongekunsteld als hij altijd bleef - dat ik in een gezigt eene hand aan den hemel zag, die een zwaard ophief, dat ten opschrift had: ‘Het zwaard des

{==180==} {>>pagina-aanduiding<<}

Heeren komt gewis en snel.’ De arm die het zwaard voerde, scheen mij toe te behooren aan drie met lichtglans omstraalde aangezigten, van welke stemmen uitgingen. De eerste sprak: ‘Mijn volk heeft sedert ontelbare dagen mijne woorden vergeten.’ De tweede hernam: ‘Ik wil het vertreden en vernietigen en mij zijner niet meer ontfermen.’ De derde vervolgde: ‘Ik wil hunner gedenken die mijne geboden bewaren.’ Daarna vereenigden zich die stemmen, om over de gansche aarde dit woord te doen weêrgalmen: ‘Hoort, alle bewoners der aarde! Alzoo spreekt de Heer in zijnen heiligen ijver: Ziet, de dag genaakt dat Ik mijn zwaard over u zal zwaaijen! Bekeert u, eer mijn toorn over u ontbrande en de bezoeking komt en gij redding zoeken maar niet vinden zult! Doch verheugt u, gij regtvaardigen! schoon uwe zielen zich bereiden moeten op de beproeving door lezen en bidden.’
Hier zweeg de prior. Niemand scheen de plegtige stilte te durven afbreken, en ieder overlegde in zijn hart de belangwekkende woorden van het verhevene gezigt. - Maar daar klopte iemand haastig aan de deur der cel.
- Eerwaarde vader! - sprak fra Jacomo, in het nonnenklooster nabij de villa imperiale verlangt eene stervende uwen zegen.
- Gij hoort het, mijne vrienden! de dood weet van geen dralen - hernam de prior en hij was reeds opgestaan. - Gij deelt mij iedere belangrijke wending der zaken mede, niet waar? - vroeg hij, de drie vrienden vaarwel zeggende.
- Ons hart heeft daar behoefte aan, vrome vader, hernam Salviati levendig, en met warmen handdruk scheidden zij.

Savonarola koos zich twee jongelingen tot gezelschap, die innige vrienden waren, door godsvrucht, eenvoud, smaak en waarheidzin verbonden: fra Benedetto, den vromen schilder, en den beminnelijken fra Silvestro Maruffi. Na zoo ernstige werkzaamheden en gewigtige bemoeijingen scheen het hem behoefte zich in het gezelschap dezer jeugdige gemoede-
{==181==} {>>pagina-aanduiding<<}
ren te ontspannen en te verfrisschen, en naauwelijks waren zij in de vrije lucht of zijne vriendelijke spraakzaamheid keerde weder.
- Ik heb opgemerkt, broeder Silvestro - ving hij aan - dat gij bij uwe muzikale kennis ook eene zeer buigzame en krachtige stem bezit. Ik heb reeds lang het plan gehad ons koorgezang te verbeteren, maar de menigvuldige bezigheden maken het mij onmogelijk; daarom wil ik u voorstellen om eene jongelingsvereeniging te ordenen ter verbetering van het zingen en niet alleen ten gebruike bij de openbare eerdienst, maar vooral ook om betere liederen onder het volk te brengen en de respetti en canzoni te verdringen. Girolamo Benivieni en de vorst van Mirandola hebben mij reeds verscheidene liederen geschonken, die voor mijn plan zeer dienstig zijn - aan u zij het opgedragen er de melodie voor te vervaardigen.
Met innig welgevallen had Silvestro geluisterd; hij beminde de toonkunst met al de kracht van zijn warm hart, doch deze opdragt scheen hem te groot voor zijne krachten.
- Maar vader! hoe zal ik het naar eisch kunnen volbrengen? - antwoordde hij aarzelend.
- Gij kunt, mijn zoon!
- Het is zoo schoon en goed muzijk en poëzij alzoo Gode te wijden... en met uw jongelingskoor spreekt gij mijn droombeeld uit, maar....
- Maar? vroeg Savonarola den plotseling zwijgende vriendelijk in het oog ziende. Geen ander maar sta ik u toe dan: maar het zal niet eensklaps aan onze verwachting beantwoorden kunnen.
- Vergun mij nog een ander maar; daar zijn tegenwoordig broeders, die zich tegen alles verzetten en vooral onder de nieuwelingen is een geest van weêrstreven ontwaakt, waartegen ik nog niet opgewassen ben. Indien gij zelf, mijn vader, eens het voorstel deedt en een ander broeder aan het hoofd steldet die meer gezag heeft.
- Gij zijt allen broeders - maar ik wil acht geven op

{==182==} {>>pagina-aanduiding<<}

hetgeen gij mij daar zegt. Ook Domenico heeft eene schoone stem; wij willen hem dan de eerste regeling opdragen, ofschoon hij niet lang meer in ons midden zal toeven, want hij is tot prior van het klooster onzer orde te Fiesola benoemd.
De jonge broeders verheugden zich van harte over deze tijding, in hope dat de vurige Domenico nieuw leven te Fiesola brengen zou.
Zoo sprekende was men den met olijven omkransten heuvel genaderd, waarop het vrouwenklooster zich verhief.
Met den diepsten eerbied werden de broeders door de abdisse ontvangen en zonder dralen leidde zij den prior tot de kranke, zeggende:
- Eerwaarde vader! het is eene vreemdelinge die mij zeer waard is en die eerdaags den sluijer zou aangenomen hebben, ware deze doodelijke krankheid haar niet overvallen. Zij wenscht van uwe hand de laatste zegeningen der kerk te ontvangen.
Bij het roodachtig schemerlieht dat de neigende avondzon door het kleine tralievenster in de enge cel wierp, herkende Savonarola in de kranke, die daar op in eene nis geplaatste rustbank nederlag, onze Maria, die met een blijden glimlach van hemelschen vrede naar hem heen zag.
- Hoe spoedig zijt gij gekomen, mijn waarde vader; en toch meen ik lang gewacht te hebben; want zie, de zon neigt ter kimme en het is of ik haar lichtstroom volgen mag, om de eeuwige zonne die nooit schuilt of daalt, nu tegen te snellen. Ééne bede had ik nog - uw aangezigt te zien, uit uwe handen het heilig sakrament te ontvangen en u met enkele woorden te belasten.
Savonarola vervulde onmiddelijk de gewone plegtigheden voor stervenden aan de kranke en het scheen of zij er nieuwe levenskracht uit gaarde. Nog eenmaal keerde de glans terug, sinds lang gedoofd in hare schoone oogen; nog eenmaal loken de rozen weêr op, te vroeg vergaan op hare wangen -

{==183==} {>>pagina-aanduiding<<}

en de reeds weggezonken stem klonk nog duidelijk en liefelijk in het gewelf:
- Wat het zwaarst mij op het hart weegt, vader, is de zorg voor het gezin van den zijdewever Rinaldo in de voorstad, waar ik zoo liefderijk werd opgenomen - u beveel ik het aan. Paolo zal u van hunne liefde verhalen, maar zij hebben u noodig. - En nu, vader! - zie, ik ga van hier als eene bruid des hemels. De goddelijke buidegom wenkt mij tot de heilige maagdenrij, en de gezegende onder de vrouwen biedt mij het kleed der eeuwige reinheid aan. - Zeg aan Paolo dat ik hem voorga naar het land waar de band der volmaaktheid alle jongelingen en maagden omvat in smettelooze zuiverheid. Daar zal ik zijner nog gedenken en gedurig voor hem bidden, dat hij welhaast leere dat de aardsche liefde 's levens hoogste doel niet is! - Ja, ik weet, hij zal het eerlang verstaan en u een getrouw broeder worden!... Ook de vorst van Mirandola, vader! - ja ook hij! - Ik zie hem omgord met het witte kleed der priesteren!... Op den dag der leliën zal hij het ontvangen, als edele geslachten tot de stad der bloemen wederkeeren en anderen daaruit vlieden zullen!... En u, vrome vader! - u is weggelegd de palm der overwinning en eene zeer heerlijke kroon... wel schijnt haar glans mij bloedig rood!... maar uw loon zal groot zijn na de bange, bange worsteling. - Volhard! wees getrouw - tot den einde!... Alle heiligen!... sterken... u... mij...
Hare ten hemel geheven handen vielen magteloos neder, het matte hoofd zonk op de hijgende borst... Bid!... bid! - stamelde zij nog in fluisterend zuchten...
Savonarola knielde aan de sponde en sloot haar de oogen digt.



{==184==} {>>pagina-aanduiding<<}

XIII. Een ongekend vriend.

Donna Isabella bleef vol hoop naar baren getrouwen Orlando uitzien. Hij zou voor baar spreken, haar lijden schilderen met het diep gevoel en het vuur van een belangstellend ooggetuige harer smarten! - Die hoop gaf haar den moed de nieuwe kwellingen te dragen, die Beatrice uitvond om haar door wreede ontbering en namelooze ergernissen te straffen voor de poging, die zij ter bevrijding had aangewend. Dagelijks voelde zij echter smartelijker de afwezigheid van Orlando. Het eenige medelijdend hart, het laatste luisterend oor voor hare klagten, de eenige die haar met liefde diende - was heen. Wat vielen de dagen haar lang, door geen enkel deelnemend woord, geen blijk van trouw of verkleefdheid gekenmerkt van allen die haar omgaven - en nog vertoefde Orlando! - maar dat toeven was welligt hare redding... geen beter zaakbezorger was er te vinden, geen getrouwer bode voor zoo gewigtigen last.
Daar komen ten laatste tijdingen uit Napels. Triulzi keert weêr. Hij heeft ook brieven voor Isabella!... Maar hoe? - Is dan Orlando nog niet aangekomen? Heeft hij hare zaak nog niet bepleit?
In plaats van toegezegde hulp leest zij verwijt op verwijt en ernstig vermaan om voorzigtiger en waardiger te handelen,

{==185==} {>>pagina-aanduiding<<}

opdat niet uit de kleingeestigheid eener huistwist tusschen vrouwen onlusten tusschen volken en staten mogten geboren worden. Zij zag het duidelijk, hier had geene vriendenstem geklonken, hier was een aanklager en beschuldiger opgetreden - en die aanklager was Sforza door Triulzi.
Zou Orlando nog te Napels vertoeven? vroeg zij vol onrust; zij vertrouwde zoo blind op zijn vernuft en beleid; misschien had hij beter kans willen afwachten om te zekerder hare verlossing te bewerken! Zoo bleef zij nog dagen en weken uitzien, gemarteld door de onzekerheid en bedroefd over het gemis van een zoo ridderlijk vriend. Orlando's naam werd niet genoemd. Isabella wachtte zich wel dien uit te spreken. Maar eensklaps treedt Beatrice haar te gemoet; eene helsche vreugde glimt in haar trotschen blik als zij spreekt:
- Uw getrouwe gunsteling schijnt zijne signora te vergeten bij al de vreugde der zijnen te Rome - of wel aan het hof te Napels... liet zij er schamper op volgen, Isabella spottend aanziende.
- Of wel houden belangrijke pligten hem terug, - hernam Isabella innerlijk ontroerd.
- Hij gaf u dus zelfs geen tijding? - ging Beatrice honend voort, met moeijelijk te weêrhouden spotlach. Een getrouwe en onderdanige dienaar!...
- Al vernam ik nimmer weder iets van Orlando - ik zou daarom zijne trouw nooit verdenken.
- Uwe verstandhouding was zeker innig genoeg, madonna - antwoordde Beatrice veelbeteekenend - maar men kan zich dikwijls zeer misrekenen.
- Ook al zegeviert men voor eene poos! - vervolgde Isabella met nadruk.
- Gij spreekt ongetwijfeld uit ondervinding, hervatte Beatrice verbitterd; maar laat mij u uit de mijne zeggen, dat men nimmer op zegepraal moet rekenen, dien men door zwakke jongelingen en onbeduidende mannen bewerken wil.

{==186==} {>>pagina-aanduiding<<}

Isabella had genoeg. Was daar waarheid in Beatrice's helsche woorden? Orlando kon bij haar niet in verdenking gebragt worden; alleen begon zij voor zijne veiligheid beducht te zijn.
Weken verliepen nog en werden maanden. Orlando keerde niet, en geene tijding kwam uit Napels die van zijne tusschenkomst getuigde. Integendeel sedert Triulzi was wedergekeerd, waren ook hare verwanten tegen haar ingenomen en sprak elk berigt van misnoegen over haar gedrag ten opzigte van Sforza.
Koning Fernando had dan ook genoeg te stellen met het ten onder brengen, straffen en verbannen van de oproerige baronnen, die, zijner wreede heerschzucht moede, zich van hem onafhankelijk poogden te maken. Velen van deze edelen hadden, gevlugt of gebannen, eene schuilplaats gezocht te Milaan, waar Sforza hen aan zich wist te verbinden, om zijne ontwerpen tegen het huis van Arragon dienstbaar te zijn. Onder deze scheen niemand hem geschikter voor zijne bedoelingen, dan de prins van Salerno, Antonelli de San Severino, met zijne neven Cajazzo en Galeazzo, die, ofschoon uit een bastaardtak van het huis San Severino, om hunne militaire en staatkundige bekwaamheden zeer gezien waren. Bij deze sloot zich nog aan de prins van Belgiojoso, Carlo da Barbiano; alle vrienden die een lustig leven beminden en op avonturen verzot waren om hunne ballingschap te veraangenamen, hunne ledige beursen te voorzien en hunne wraak tegen Napels te koelen. Zij hadden Triulzi op zijne terugreis uit Napels ontmoet en waren hem naar Milaan gevolgd, waar Sforza hen op het aangenaamst onthaalde.
Triulzi was intusschen hoog in de gunst van Beatrice gestegen en genoot hare bijzondere vriendschap. Groote voorregten had zij voor hem verworven, en nog werkte zij ijverig aan de vervulling van een wensch die hem na aan het hart lag.
- Ik bleef u nog altijd de mededeeling der bijzonderheden schuldig, madonna, van de kleine dienst, die ik het voor-
{==187==} {>>pagina-aanduiding<<}
regt had u op mijne reis naar Napels te mogen bewijzen, als gering blijk mijner dankbaarheid voor al de gunsten, die mij uwe vriendelijke tusschenkomst geschonken hebben - hoorde Isabella hem tot Beatrice zeggen, toen hij zich op een openbaar feest vertrouwelijk met de hertogin onderhield.
- Gij gaaft mij alleen de hoofdsom, signore, dat was mij genoeg bij eene eerste zamenkomst - doch thans ben ik geheel aandacht.
- Evenwel, daar is eene donna in onze nabijheid... zeide hij, naar Isabella heenziende.
- Die ons volstrekt niet belemmeren moet, hernam Beatrice met een verachtelijken blik op Isabella - waar hebt gij hem aangetroffen?
- Ik kreeg hem in het oog nabij de Toskaansche grenzen; de ongewone spoed van den ruiter trok allereerst mijne aandacht, en de schuwheid waarmede hij mij poogde te ontwijken wekte mijn argwaan. Ik wist hoe hij uwe ergernis en dagelijksche kwelling was, hoe gevaarlijk hij als vertrouweling der hertogin kon worden en verloor hem niet uit het oog. Te Florence het hij zijne bedienden achter, en met versnelde vaart rende hij voort. Ik hield zijn rijknecht aan en ondervroeg hem scherp. In het eerst wilde hij niet uitkomen over het reisplan zijns meesters, maar voor eenige gouden scudi bezweek hij. Napels was het eigenlijke doel; hij had het toevallig ontdekt, ofschoon er slechts van Rome gesproken was geworden. Ik doorzag de geheele list van de hertogin, als hadde ik een oogenblik den doordringenden blik van donna Beatrice bezeten. Ik gevoelde wat gij van mij begeerdet, gedachtig aan den wenk mij bij mijn afreis, door den hertog gegeven. Ik versnelde mijn loop en rende hem na. Voorwaar een fiere, snelle ruiter! Lang bleef hij voor, maar ik was gelukkiger met mijne paarden dan hij. Ik volgde zijn spoor van dorp tot dorp en van stad tot stad, maar kreeg hem eerst in eene eenzame, woeste bergstreek nabij Rome weêr in het oog. Ik was slechts met een enkel krijgs-
{==188==} {>>pagina-aanduiding<<}
man vooruit gegaan om hem te achtervolgen en deze wist ik dat zich in deze streek lang had opgehouden in de bende van Orsini. Ik nam met hem raad, hij was terstond gereed met allerlei ontwerpen. Hoe digter Orlando ons zag naderen, des te meer versnelde hij zijne vaart, maar de krachten van zijn paard schoten te kort, hij moest het opgeven, wij haalden hem in. Ik greep zijn paard bij den toom en beval hem in naam des hertogs mij de brieven ter hand te stellen, die hij voor Napels had, en onmiddelijk naar Milaan terug te keeren. Hij sloeg de hand aan zijn zwaard. Ik hief het mijne op. - Bewijs mij uwe zending! riep hij in hevigen drift. - Gij zult die bewijzen vinden, als gij te Milaan wederkeert, hernam ik, - geef uwe brieven! Hij betuigde er geene te bezitten en wilde voortrennen; er bleef mij niets over dan hem neder te vellen, want alles teekende mij een gezant die mijne zending tegen zou zijn, ja de gansche onderneming kon bederven. - Ik doorzocht alles, maar hij had geen schrift; toch heb ik de volle zekerheid van zijn last. Ik keerde een eind wegs terug om mijn gevolg in te wachten, daar ik de verdere zorgen aan mijn bediende betrouwen kon. Een uur later kwamen wij langs die zelfde plaats. Alles was volbragt - Orlando spoorloos verdwenen.
- Inderdaad, gij hebt u kloek gehouden! riep donna Beatrice, twijfel dan ook niet aan den gunstigen uitslag uwer zaak bij den hertog. Gij zult uw wensch verkrijgen! verzekerde zij nog in het vol gevoel van haren magtigen invloed.
Donna Isabella stond daar als versteend. - Zij had alles gehoord; geen zucht mogt van hare lippen glijden, schoon haar hart dreigde te breken en alles in haar rilde en schokte. Marmerwit was sinds lang hare gelaatskleur, thans waren ook hare lippen kleurloos; maar in haar oog gloeide eene vreeselijke vonk. Toch sloeg zij het niet naar de zijde van Beatrice heen, om zich niet te verraden in haar zielgrievend leed. De uren schenen haar eeuwen. Zij zag, zij

{==189==} {>>pagina-aanduiding<<}

hoorde niet meer wat er om haar geschiedde of voor haar vertoond werd.

‘Orlando is spoorloos verdwenen!’ bleef de noodkreet van haar hart, en met hem was hare laatste hoop vergaan.
Als wezenloos keerde zij met Galeazzo tot hare vertrekken terug. Onder eenig voorwenden zonderde zij zich af en sloot zich op om zich ongestoord aan de hevigste foltering eener wreede smart toe te wijden. Wanhopig wrong zij de handen en snikte luide haar radeloozen jammer uit, tot zij moêgeweend en afgemarteld nederzeeg in een toestand tusschen sluimering en bedwelming, die het afgetobde ligchaam rust gaf, maar aan de fantasie vernieuwde veerkracht scheen te leenen. Het was haar als doolde zij om in de woeste streken bij den Vesuvius; de aarde beefde, de donder knalde; het was nacht - maar felle bliksemstralen doorvlijmden de duisternis - neen - het werden kletterende zwaarden, de vlammen schoten, waarbij zij Triulzi en Orlando herkende. Orlando was overwinnaar, Triulzi plofte in den gapenden krater neder en vlammen stegen op uit den vuurberg; zij werden wagens en ruiters en legerscharen. Orlando trok voor hen uit en snelde over de bergen. Haar vader was aan zijne zijde. - Verlossing, bevrijding, overwinning! riep hij haar toe.... Daar kronkelt eene vurige slang over zijn pad en omslingert het gevleugelde ros dat hem draagt. Die slang heeft de kleuren van Beatrice's praalgewaad, hare oogen schitteren als Beatrice's diamanten. - Vergeefs wringen zich ruiter en ros, vergeefs snellen de heirscharen aan; de slang wordt steeds grooter, steeds magtiger; haar opgesperde mond blaast vuur en stikdamp; de legerscharen verzinken in den dikken nevel, en Orlando verdwijnt tusschen de reuzenkaken van het gedrogt....
Isabella schrikt op met een gil.
- Hij is verslonden! roept zij uit en blikt om zich henen, maar een stikdonkere nacht omgeeft haar.

{==190==} {>>pagina-aanduiding<<}

- Heilige maagd! waar ben ik? Heeft men mij reeds ingekerkerd om den hongersnood te sterven?... En daar is niemand die mij verlost! want Orlando is heen!
Zij tast ontroerd om zich rond, maar herkent weldra de sofa waarop zij nederzeeg. Zij opent de deur van het aangrenzend vertrek, daar sluimeren hare kinderen. - Het is nacht - ook nacht in hare ziel. Zij staart de sluimerende wichtjes aan, en het hart wordt haar weeker. - Zacht vlietende tranen geven haar beklemd harte lucht en kalmer schouwt zij op haar leven, op hare toekomst; althans zij kan weer denken en overwegen wat haar te doen staat. Maar als zij alles weegt en wikt dan is de troostelooze slotsom, dat alle wegen zijn versperd, dat ieder hulpmiddel is afgesneden, dat zij meer dan bannelinge, meer dan gekerkerde, dan slavinne is, die magteloos de keten schudden maar er zich niet aan ontwringen kan! Waar zijn de droomen harer jeugd van heerlijkheid en heerschappij, van genot en weelde, troon en diadeem!
- Och, dat ik toch als kind gestorven ware! Ach, dat ik nooit dit grondgebied betreden had! bleef zij zuchten, terwijl zij het moêgeweende oog van hare kinderen heen liet dwalen door het vertrek, totdat het rusten bleef op een marmeren kruisbeeld boven den bidstoel. Nog nooit had Isabella dit beeld zoo aandachtig beschouwd, maar thans vond zij er wonderlijke aantrekkelijkheid in. Die uitdrukking van diepe smart, dat magteloos neêrgezonken hoofd begreep zij thans beter dan ooit. - Hij leed onschuldig en daar was niemand met Hem! fluisterde Isabella. Helaas, het vonkje van godsdienstig gevoel dat zij nog met zich had gebragt uit kindsche indrukken, was lang vergaan in de stormen van hevige driften van haat en wraak, die wortel geschoten hadden in haar binnenste; haar hart was koud en steenachtig geworden in den wanhopigen kamp van gekrenkte trots en gefnuikte ijdelheid. Was dat hart verbrijzeld, het was niet week gemaakt: was het verscheurd, het was niet verteederd; was het

{==191==} {>>pagina-aanduiding<<}

vervreemd van de menschen, het was niet nader gekomen aan God; was het beroofd van levensvreugd en wereldsch genot, het was niet vervuld met verlangen naar iets hoogers, iets beters; het vermoedde niet eens dat daar nog eene andere kroon te verwerven kon zijn dan die van aardsche vorstendommen, een ander eerekleed dan hertogelijk hermelijn. Zij wist het niet dat daar nog altijd een weg van hulp en redding blijft voor hen wier hart den weg ten hemel heeft gevonden, wier oog door alle tranen en onweêrswolken heen een Redder en Beschermer ziet, die eens alle tranen droogen, alle nevels verbannen zal. En deze gadelooze Ontfermer had ook erbarmen voor deze rampzalige vrouw, die Hem niet kende, naar Hem niet vroeg, niet tot Hem opzag die alleen regt doen en redden kan.
Met Orlando was niet alles voor Isabella gestorven; daar leefde nog een welmeenend vriend en raadsman voor haar; maar zij had tot nog toe hem niet gewaardeerd, omdat hij nog nooit naar haar hart had gesproken, dat hart nooit had gevleid, nooit had gestreeld, zelfs niet gespaard of ontzien om harde woorden te spreken, al was het bloedend en doorwond.
Die man was haar biechtvader de Dominikaner fra Prospero, en hij had haar, lief als zijne zieledochter, maar zij vreesde hem meer dan zij hem beminde, ja lang zou zij den lastigen vermaner en tegenstrever hare wenschen verwijderd hebben, hadde zij niet gevreesd dat haar een ander mogt worden toegevoegd, die geheel onder den invloed van Sforza stond - en was hij onverbiddelijk streng voor Isabella, hij was ook onomkoopbaar getrouw. Evenwel de donna verdacht hem sedert eenigen tijd en was op hare hoede, maar starend op het heilig beeld des Verlossers trad ook de gestalte des achtbaren vaders haar voor den geest, en zijne trekken kwamen haar min gestreng en zijn blik min bestraffend voor. Zij overwoog nog eens hare laatste gesprekken met hem. De man was haar een raadsel.
Even als Orlando vond hij dat zij onregt leed, dat zij on-
{==192==} {>>pagina-aanduiding<<}
billijk werd verdrukt, maar nooit wilde hij komen in hare ontwerpen ter verbreking van haar juk; integendeel hij vermaande haar zich te verootmoedigen voor God, te bukken onder Diens krachtige hand en gelaten en onderworpen af te wachten of de Heer haar verhooren wilde. Hij bestrafte iedere poging tot zelfverheffing, iedere wraakzuchtige handeling; hij durfde hare fierheid zondigen hoogmoed, hare moedige tegenkanting vermetele ijdelheid noemen, en als de ridderlijke Orlando haar de vorstelijke aller vorstinnen noemde, wees de priester haar op de dienstbaarheid der zondige neigingen, die haar als slavinne gedurig wegsleepten tot toorn, wrok en wraak.
Daarom kon hij haar vriend en toevlugt niet zijn, zoolang Orlando aan hare zijde stond om onwetend haar nog meer van het regte spoor te drijven als hij hare ijdelheid streelde en hare hartstogten prikkelde. Orlando zag in haar niet anders dan zijne verongelijkte meesteres, de verdrukte onschuld, het hulpbehoevend slagtoffer van wreede wraak en regtvertreding, en als edel ridder leefde daar maar één wensch in zijn gevoelvol hart: haar, die hij niet redden kon, toch te steunen; haar, die hij geen regt verschaffen kon, troost en verzachting te bieden. Dat was schoon en goed in Orlando, den beminnelijken edelknaap, maar fra Prospero zag in de donna een kind der Voorzienigheid, eene kweekelinge in de school des lijdens, die voor de eeuwigheid gevormd moest worden door harde slagen en gelouterd in den smeltkroes der ellende; en als hij haar tot boete en onderwerping maande, sprak hij niet, gelijk de verblinde meende, als omgekochte van donna Beatrice, die haar nu langs den weg van gemoedelijkheid aan hare voetbank brengen wilde, maar als gezant van den Gekruisigde, die alle lijders om den stam zijns kruises verzamelen wil waar zij alleen rust vinden voor hunne zielen!
De nood drong; allen hadden haar begeven - bidden - och, zij had de gewone reeks van paternosters en ave-Maria's

{==193==} {>>pagina-aanduiding<<}

nog nooit verzuimd - maar bidden; het harte uitgieten aan de voeten van Jezus, alles klagen en uitspreken, alles belijden en beweenen voor Hem - helaas, zij kende die zoete troost, die eenige verligting des lijdens niet. Maar de gedachten overstelpten haar, het hart was vol, zij was benaauwd tot stikkens toe. De priester zou ten minste een luisterend oor voor haar hebben, en vond hij ligt meer stoffe tot vermaan en berisping, 't was toch belangstelling, 't was toch bemoeijing met haar, die zich zoozeer van allen verlaten en verstooten achtte, dat zij ook verwijt en bestraffing hooren wilde, zoo het haar maar zeide dat men over haar dacht en voor haar zorgde.
Geen slaap verkwikte het brandend oog van Isabella. Een nieuw denkbeeld was in haar opgerezen; den ganschen nacht was zij met schrijven bezig, en naauwelijk was het dag geworden of zij liet fra Prospero tot zich roepen. Zoo welkom was hij haar nog nooit geweest en het was haar of zijn oog minder streng op haar rustte en zijne stem van deernis trilde toen hij haar toesprak, en zij bedroog zich niet.
Onder hevige aandoeningen stortte Isabella al hare klagten voor hem uit; de dringende behoefte aan deelneming deed haar alle wantrouwen vergeten. Zij verhaalde hem alles, ook het gesprek, dat haar gescherpt gehoor beluisterd had, en dat haar den dood van haren eenigen vriend had bekend gemaakt. Bedaard en meêwarig hoorde de priester haar aan, en toen zij geëindigd had, hernam hij:
- Inderdaad, madonna, uw leed is zeldzaam en zwaar.
- Zult gij het mij dan eindelijk toestemmen! riep Isabella voldaan.
- Ik heb het u nooit betwist, madonna! Ik wil verder gaan, gij lijdt meer dan gij behoeft, meer en zwaarder dan God het u oplegt.
In de verbaasde blikken van Isabella lag de vraag naar verklaring.
- De last die God u oplegt weegt u zwaarder dan zij

{==194==} {>>pagina-aanduiding<<}

moest, omdat gij uwe krachten verspilt in nuttelooze worsteling tegen het juk. De keten die Hij u aanlegt prangt u meer, omdat gij haar rusteloos schudt en u verwondt door tegen den prikkel te slaan, die u aandrijft naar het dal der verootmoediging, dat gij weigert te betreden. Hooge bergen wilt gij bestijgen, eene magtige hand rust op u, die gij niet ontworstelen zult; zij rukt u telkens weêr neder, als gij het waagt een pas te stijgen. - De Heer vernedert, ook verhoogt Hij....
- Houd op!... Gij ook! gij wilt mij verpletteren in mijne ellende! Ook bij de dienaren der godsdienst geen erbarmen!... Moeder van alle barmhartigheid, heb deernis met mij!
- Daar heeft een teeder hart voor u gebloed, madonna! sprak de priester, op het kruisbeeld wijzend. - Daar waakt een eeuwig ontfermer over u, mijne dochter! maar de Heer woont bij de ootmoedigen en armen van geest.
- Predik dit alles voor Beatrice en Sforza! viel Isabella heftig in, predik dit voor de geweldenaars en regtverkrachters; maar terg de onschuldige niet! Wat heb ik dan gedaan, dat ik dit lijden zou verdienen? Ben ik niet vorstinne geboren, en noemt gij het ijdelheid en hoovaardij als ik sta naar een wettig gezag? Ben ik niet als een argeloos kind hier henen gebragt bij de schoonste vooruitzigten - en wat was mijn deel? Een harde kamp tegen de lage drift eens verachtelijken mans, maar die magtig was in wraak. Ik heb die wraak getrotseerd en mijne deugd gered uit iedere verzoeking, uit alle listen die hij beraamde, en hij heeft mij gefolterd tot op dit uur, omdat ik hem bleef verachten.
- Ik heb u nooit beschuldigd van naar regten te staan die u niet toekwamen, madonna! Ik wenschte slechts dat gij leeren wildet God den Heer als uwen zaakbezorger en regtverschaffer te betrouwen - Ik wenschte slechts dat gij den onderdrukker toevoegen kondet, als eens de Man van smarte aan Pilatus: ‘Gij zoudt geene magt over mij hebben,

{==195==} {>>pagina-aanduiding<<}

indien zij u niet van boven geschonken ware.’ Ik wenschte u te zien lijden, zooals alle heiligen en regtvaardigen geleden hebben, die bij volkomen onschuld zich bogen onder het juk, ja roemden in de verdrukking.
- Neen, vader! die zegepraal schenk ik mijner vijandinne niet! - Ik zwichten voor haar? - Neen, liever stiet ik mij een dolk in het harte, dan mij te bukken in het juk dezer tirannij. Ik zal het hoofd verheffen met al de fierheid, die de bewustheid van mijn regt en mijne onschuld mij geeft.
- Donna Isabella! gelooft gij aan een eeuwig leven? Gelooft gij dat het lijden dezes tijds niet is te achten bij de uitnemende heerlijkheid, die aan gindsche zijde des grafs is weggelegd voor allen, die door het lijden geheiligd worden? - Neem uw kruis gewillig op en het zal steeds ligter worden; uwe onwilligheid om te dragen verzwaart den last zoo zeer.
- Het is hard en zwaar steeds uwe verwijten te moeten hooren als mijne ziel dorst naar troost en smacht naar verzachtenden balsem, riep de verblinde met onwil en bitterheid - misken ook gij mijn regt en verdenk ook gij mijne onschuld - maar zoo daar nog eenig erbarmen woont in uwe borst, geef mij een raad, bied mij uwe hulp; ik heb die noodig of ik word der wanhoop ten prooi. Wilt gij mij helpen, mij ten minste één enkel blijk van uwe deernis geven?...
- Ik bekleed eene heilige bediening, madonna! ook de deernis en de belangstelling in uw lot mag mij dit nimmer doen vergeten - maar kan ik uw lijden verzachten, uwe smart verminderen, ik heb al mijne krachten ja mijn leven voor u veil, alleen langs een regten en reinen weg.
Isabella geloofde hare ooren naauwelijks; zooveel belangstelling had zij nooit durven hopen en met aandoening sprak zij:
- 't Zou kunnen zijn, eerwaarde vader, dat de dienst die

{==196==} {>>pagina-aanduiding<<}

ik van u vragen wil u in groote ongelegenheid brengt, hoe onschuldig zij zijn moge, indien gij haar niet met de grootste omzigtigheid volvoert. Gij weet nu alles - men snijdt mij iedere gelegenheid af om aan mijne verwanten berigt te geven van mijn waarachtigen toestand. Alle brieven worden onderschept. Reeds is eene bode gedood, en mijn getronwe Orlando! - ach gij weet het. Maar door u was het beter en veiliger nog iets te beproeven; gij kunt mijn brief door de hand van geestelijken van klooster op klooster laten gaan zonder dat iemand het ontdekken of vermoeden kan. Wilt gij mij deze dienst bewijzen?... En met zekere vrees zag zij het antwoord te gemoet.
- Reken op mij, mijne dochter! Uw brief zal zijne bestemming bereiken. Alleen bouw op God uwe hope en niet op menschen; wacht dat hij u verhooge te zijner tijd en reken niet op het zwaard des mans noch op de kracht des paards.
Isabella hoorde niet meer; zij nam een geschrift, het werk van dien nacht, uit eene geheime lade om het den priester terstond ter hand te stellen, die het verborg voor elk bespiedend oog.
In dat schrijven had Isabella al hare ellende, al hare ontbering, armoê en vernedering met de felste kleuren geteekend en al hare wanhoop uitgedrukt in de verzekering dat dit eene laatste poging was om hare verlossing uit eene zoo wreede gevangenschap te bewerken, die zij zoo onschuldig leed, daar zij het huwelijk met Galeazzo als eene gehoorzame dochter alleen op het verlangen harer verwanten had aangegaan, en zij verzekerde het met de sterkste betuiging, dat zoo men haar thans niet redden, niet bevrijden kwam, zij een einde zou maken aan een leven dat haar te zwaar viel om te dragen.
De groote bereidwilligheid des geestelijken werkte zoo verrassend als weldadig op het geschokt gemoed van Isabella, dat een lichtstraal van hoop haar duister hart vervrolijkte.

{==197==} {>>pagina-aanduiding<<}

Maar hoop is nog geen geloof, en de hoop zonder geloof is zoo vaak een bedriegelijk goochelspel onzer wenschen, dat alleen tot wreede teleurstelling voert. Isabella's hoop rustte alleen op berekening der kansen, op de waarschijnlijke indrukken die zij verwekken zou en bleef hangen aan de middelen die zij zelve verzonnen had. Het geloof daarentegen leert hopen waar niets meer te hopen schijnt, ook als alle berekening faalde, iedere poging mislukte, ieder middel is afgesneden, iedere uitweg is versperd, omdat het geloof de hemelen ziet geopend en de engelen Gods een pad betreden dat door alle hinderpalen heen tot in den diepsten kerker afdaalt en door geen magt of kracht te betwisten valt.
Ditmaal echter had de arme Isabella zich niet misrekend; want spoediger dan zij had durven hopen daagde er van wege het hof van Napels een gezantschap op, dat in naam des hertogs van Calabrië en des konings van Napels, Sforza aanmanen kwam, thans de regering af te staan aan den hertog Galeazzo; daar er geenerlei redenen meer bestonden hem dit regt te onthouden, dewijl hij sinds lang een gepasten leeftijd bereikt en zijn gezin zich gevestigd had. De bescheidenheid en voorzigtigheid, waarmede de gezanten echter hunne voordragt deden, bewees, dat schoon het huis van Arragon thans als regtvorderend optrad, men al het hagchelijke der zaak gevoelde, om een geweldenaar als Sforza niet te trotseren en tevens de ongelukkige Isabella, wier heftigheid men kende, niet tot het uiterste te brengen. Immers, indien Sforza eens bleef weigeren de regering af te staan, hoe zouden zij hem noodzaken? Zij hadden er de magt niet toe, en vonden zij bondgenooten die hen sterkten, Sforza zou de zijne vinden, en juist die welke hun den weg versperren konden om gewapenderhand Galeazzo op den troon te brengen - want tusschen Napels en Milaan stonden Medicis en de paus.
Sforza ontving de gezanten met eene goedhartigheid en welwillendheid, die al de klagten der arme Isabella over

{==198==} {>>pagina-aanduiding<<}

zijne onmenschelijke wreedheid en moedwilligheid scheen te logenstraffen. Hij was handelaar en toegevend in alles wat zij hem voorsloegen en deelde hun vertrouwelijk mede, dat hij ter wille van zijn jeugdigen opvolger de zaken op een vasten voet en tot geordenden staat had zoeken te brengen, waarmede hij nu binnen drie of vier maanden hoopte gereed te zijn. Doch eer hij zijn ambt nederlegde, wilde hij nog de staten van Milaan bijeenroepen om eene openlijke verantwoording van zijn regentschap af te leggen, ten einde er later, als hij afgetreden zou zijn, geene twisten konden ontstaan of processen zouden zijn te voeren.
De gezanten namen genoegen in dit antwoord en te Napels moest men er zich mede bevredigen, ofschoon Sforza's opregtheid ook zeer betwijfeld werd, vooral toen hij voortging met zich in zulk een staat van verdediging te stellen, alsof hij den hevigsten aanval te gemoet zag, maar dien hardnekkig het hoofd dacht te bieden.



{==199==} {>>pagina-aanduiding<<}

XIV. Ontmoetingen.

- Paolo! wilt gij mij vergezellen naar het huis van den zijdewever Rinaldo? - sprak de prior van San Marco weinige dagen na zijn bezoek in het nonnenklooster, en stond gereed om zich op weg te begeven.
Het was tegen den avond. Paolo liet niet wachten en na weinige oogenblikken wandelden zij door de bogtige en enge straten van Florence.
- Gij kent hem? - vroeg Paolo verrast.
- Hij is mijner zorgen aanbevolen. Ik ga zien waarin ik hem van dienst kan zijn.
- Hij is het waardig, vader - doch ik heb u niet lastig durven vallen - stamelde Paolo half verlegen en toch zoo verblijd, dat zich thans ging verwezenlijken wat hij zoo lang had gehoopt, maar den moed niet had gehad te vragen.
- Wat weet gij van Rinaldo, mijn zoon?
- In zijne jeugd was hij een rusteloos en woest mensch, die zich nu eens onder de weversgezellen dan weder onder de huurbenden liet vinden. Eindelijk het zwerven moede, nam hij zich eene vrouw uit ons dal. De lieve Rosa bewoog hem wel in de stad en aan het werk te blijven, maar zij kon hem niet afkeeren van het gezelschap zijner lustige makkers, met wie hij zich gedurig aan dobbelspel en dronkenschap

{==200==} {>>pagina-aanduiding<<}

bleef overgeven. Om zijne vrolijkheid werd hij van zijne gezellen gezocht, om zijne kracht gevreesd in hunne menigvuldige vechterijen. Rosa sleet intusschen een treurig leven, ofschoon hij haar liefhad; want zorg en armoede waren haar deel. Zij zocht om naar troost en steun - daar bragt gij het Evangelie der genade onvervalscht en krachtig tot de hongerende en dorstende schare... Het woord der prediking vond in haar een door smart beploegden akker en het goede zaad schoot op en bragt vruchten der geregtigheid voort! Zij leerde geduld, zachtmoedigheid en onderwerping; zij vond moed en lust door geloof en hoop. Hare stille godsvrucht werkte krachtig op de ruwe ziel des mans, hij werd bewogen: de liefde overwon. Weldra volgde hij haar als zij ter preek ging - en hij werd een van uwe vurigste volgelingen.
- Ik dank u, Paolo - sprak de prior, terwijl zijne stem van aandoening trilde. - Hoe is thans de toestand van zijn gezin?
- Rinaldo vond nu andere makkers en zette gastvrij zijne woning open voor alle frateschi, die van buiten af komende, gaarne een herbergzaam huis vonden, dat toch niet den aard der herbergen had. - Heb ik vroeger - sprak hij - mijne penningen met vloekers, spelers en zwelgers gedeeld, hoeveel meer zal ik, nu God mijn werk zegent, alles veil hebben voor vrienden die het heil hunner zielen zoeken? - Hij deed vaak boven vermogen. Zijn huis dat zeer ruim was, beroemd wegens zijne gulle gastvrijheid, werd weldra de verzamelplaats van degenen die door de laauwen: piagnoni genoemd worden. Daar komt op zekeren dag de eigenaar van zijne woning hem eene ontzettende verhooging van huur opleggen, bewerende dat hij zijn huis tot een ander einde gebruikt had dan bepaald was. Rinaldo was in den laatsten tijd ten achter geraakt, zijn werk was verminderd, zijne vrouw en twee zijner kinderen lagen krank, eene andere woning te zoeken was hem onmogelijk, ook was deze hem bijzonder dienstig. - Hij moest

{==201==} {>>pagina-aanduiding<<}

beloven of zich op straat laten zetten. - Hij beloofde, zijne berekeningen sloegen tegen, teleurstelling op teleurstelling putte hem uit, welwillend schoten zijne vrienden te hulp - maar hun vermogen was ontoereikend. De nood klimt, de eigenaar neemt zijne goederen in beslag en blijft hem vervolgen - huisraad, kleeding, alles is heen en zijne kranken kunnen niet genezen in dien ellendigen staat...
- Wat heeft die volksoploop daar ginds aan de brug te beduiden? - viel de prior in, plotseling afgetrokken door het woest getier dat opging uit eene digte menigte, die zich spoedde naar eene der vier schoone bruggen over de Arno, welke de stad in twee ongelijke deelen splitst. Uit het verward geschreeuw was niets op te maken dan alleen dat het volk een slagtoffer hunner wraak voortsleurde, en toen de prior nader kwam verstond hij duidelijk dat men riep:
- Weg met hem! - werp hem over de brug! - Hier! - Hier! - In de Arno met den schelm!...
- Sla dood! - Sla dood! den bedrieger! den verrader!...
Doch naauwelijks hebben enkelen den prior opgemerkt of een electrieke schok schijnt de schare te bewegen en van mond tot mond klinkt het:
- De prior! - de prior van San Marco! de profeet!
De ondoordringbare drom, die vast geweest was als een muur, splijt vaneen op een wenk des priors - geene welgeoefende krijgsbende schaart zich sneller in gelederen. De met bont omzoomde mutsen der burgers zijn haastig afgenomen en zwijgend laat men den Dominikaner door tot het middelpunt der beweging, dat uit eenige worstelende mannen bestaat, die elkander hun prooi betwisten, een mishandeld mensch die nog gedurig door hen getrapt en vertreden werd.
De verwoede kampvechters, eensklaps ruimte krijgende en losgelaten door degenen die hen weêrhouden hadden, gebruikten deze gelegenheid om hun plan met hun slagtoffer voort te zetten. Zonder te bemerken waardoor de hen omgevende

{==202==} {>>pagina-aanduiding<<}

menigte eensklaps van houding is veranderd, vallen zij op nieuw op den halfbewustelooze aan en willen hem verder naar de rivier sleuren; maar Savonarola treedt toe en legt de hand op hem.
- Berg u, priester! schreeuwde een reusachtig wever met vlammende blikken.
- Pak u voort, monnik! grimde een lastdrager - en drong den prior onzacht ter zijde.
- Hij is mijne! - riep Savonarola met al de kracht zijner doordringende stem - en niemand rake hem aan!
- Hij is de onze! - brulde een forsch gebouwd steenhouwer en greep op nieuw naar den mishandelde, maar Paolo's krachtige arm weêrhield hem.
- Wilt gij uwe handen met broederbloed bezoedelen, burgers van Florence?
- Onze broeder, riep de lastdrager - dit kind des duivels! die aartsschelm!...
- De doodslag is uit den booze! - kinderen, wreekt u zelven niet! - God zal den goddelooze vergelden, sprak de prior met waardigheid.
- Ja, vloek over den ellendeling! Naar hel en satan met den regtverkrachter, den uitzuiger der armen! galmde het uit vele ruwe kelen.
- Breng hem naar San Marco, beval de prior intusschen aan Paolo, die reeds eenige hulpvaardigen om zich verzameld zag.
- In de Arno met hem! riep de steenhouwer, weêr eensklaps zijne woede hernemende toen hij zich zijnen prooi zag ontvoeren.
- Die kreng zal het klooster verpesten! schreeuwde de lastdrager. Rinaldo! sla toe! laat uw vijand niet ontsnappen!
Maar Paolo en de zijnen droegen den mishandelde in een draagstoel om hem naar het klooster te brengen.
- Draag zorg voor den ongelukkige, zeide de prior in het gaan.

{==203==} {>>pagina-aanduiding<<}

- Wees volkomen gerust, vader! - antwoordde Paolo - maar zie, deze Rinaldo is de wever dien gij zoekt.
Men verwijderde zich met den draagstoel en de prior wenkte den wever hem te volgen. Beschaamd en ontroerd staarde Rinaldo hem aan, tot dat hij hem op den onweêrstaanbaren toon van gezag hem soms eigen, zeide:
- Vriend! breng mij naar uwe woning.
- Mijn woning! - vrome vader! - gij!... stamelde Rinaldo, reeds met hem door de vlottende menigte spoedend.
De prior zweeg.
Nog dreef de wemelende schare over de bruggen en langs de breede kaden ter wederzijde van de rivier eene rij van prachtige paleizen voorbij. Toen men op het plein voor het grootste en sierlijkste der gebouwen was gekomen, ging een dof gemompel op en half gesmoorde vloeken werden met vlammende blikken naar het palazzo Pitti gezonden, waar Lorenzo met den stoet zijner hovelingen in negenhonderd vertrekken was gehuisvest.
Naar dit punt heen bewoog zich nu een gezelschap van jonge edelen en kunstenaars, allen tot het huis der Medicis behoorende of daar verkeerende.
Nieuwsgierig naar hetgeen er scheen te zijn voorgevallen, gaven zij acht op het volk, dat nog in groepjes op de brug stand hield of langzaam voortwandelend in levendige woordenwisseling was.
- Was dat onze profeet niet, Manetti, die ons zoo even voorbijging met een werkman?
- Kent gij den satan dan nog niet aan staart en reuk, Mazzinghi! .. Hoe zou toch het volk zoo te hoop geloopen en zoo fel bewogen zijn, als het niet ware door de verleiding van dien duivelskunstenaar?
- Heeft de prior van San Marco op de brug gepredikt? - vroeg de eerste spreker spottend aan eenige goudsmidsgezellen, die met gekruiste armen tegen de leuning der brug leunden.

{==204==} {>>pagina-aanduiding<<}

- Er is een oploop, eene vechtpartij geweest - antwoordde een jongeling ernstig.
- Piagnoni! - fluisterde een vriend des vragers hem in het oor. - Brand u niet, Manetti!
Maar Manetti ging voort:
- Een oploop.... door den prior? Eene vechtpartij... om den profeet?
Met verontwaardiging antwoordde de jongeling:
- Was de prior hier niet gekomen, er ware eene moord gepleegd, signore!
- Voorzigtig, Manetti!... de piagnoni hebben harde vuisten. - En de vermaner nam Manetti bij den arm, om hem met zich voort te trekken.
- Piagnoni zijn dan toch geen leeuwen, Cei! Wat zijt gij bang van avond!
- Zaagt gij dan niet hoe menig lastdrager een grammen blik op ons wierp? - hernam Cei, die meer hield van de piagnoni binnen de veilige muren bij een bruisenden beker te bespotten en kwaad tegen hen te smeden, dan hen in het aangezigt te tergen.
Manetti en Mazzinghi echter gingen in hunne opgewondenheid voort het volk te ondervragen, terwijl nog twee hunner vrienden, Giugnio en Alberti, hun voorbeeld volgden, maar met geen ander gevolg, dan dat eenige lastdragers hun zoo honend de berooving der monte di faneiulli de kas der bruiden, herinnerden, dat de signori wat stiller werden en aftrokken, terwijl Cei hun verzekerde, dat de Dominikaner thans magtiger was dan iemand in Florence.
Dit was ook het gevoelen van eenige jonge mannen, die tot dit gezelschap behoorende op kleinen afstand volgden naar het palazzo Pitti. Het was Michel Angelo, met dat forsche naar den leeuw zweemende gelaat en die rijke krullende lokken, met zijn vriend en kunstbroeder Cardièro, vergezeld van maestro Machiavelli.
- Waarlijk, dezen monnik sla ik met niet minder belang-
{==205==} {>>pagina-aanduiding<<}
stelling gade dan gij, messer Angelo! Ik zie wel dat zijn gezag met iederen dag klimt; maar ik beef voor de regering der geestelijken.... ik beef voor hemzelven!
- Beef niet voor hem, signore! - riep de bezielde Cardièro, een jongeling vol dweepende liefde voor den prior. Gods magtige hand zal hem staande houden; alle heiligen bewaren hem!
- Ik geloof echter dat eenige duizend lanzen en zwaarden zijne schoone denkbeelden nog bestendiger indruk zouden kunnen geven; want o, hoe menigmaal heeft het zwaard niet overwonnen op fraaije gedachten! hernam Machiavelli. - En wanneer Lorenzo eens door zijne toenemende ongesteldheid het bewind moest nederleggen; wat zou Pietro den grooten Dominikaner hebben tegen te stellen?
Zoo sprekend waren zij op de Piazza di Pitti gekomen en verdwenen in de marmeren corridor van het palazzo.

Savonarola had op hetzelfde oogenblik de woning van Rinaldo bereikt, die hem zwijgend derwaarts had geleid, en deze stilte scheen de hevige stormen in zijn binnenste tot bedaren te hebben gebragt.
- Rinaldo! - sprak nu de prior - ik was opzettelijk uitgegaan, om u te bezoeken...
- Mij bezoeken? - viel Rinaldo ongeloovig in - eerwaarde vader! mij?...
- Ik wilde u den afscheidsgroet van iemand brengen die mij haar laatst vaarwel aan u opdroeg.
Rinaldo scheen echter voor deze herinnering doof en ongevoelig.
- Gij zijt mij verschenen als mijn engel bewaarder! - riep hij uit. - Gij hebt mij betoomd toen de wraakzucht in mijne borst brandde en ik mijne handen tot doodslag ophief tegen den booswicht!
- Mijne zending aan u was die der verzoening, ook al trof ik u aan op den weg van Kaïn. Ik was gekomen om u het dankbaar vaarwel eener zalige te brengen.

{==206==} {>>pagina-aanduiding<<}

- Heb deernis met mij, vader! Uwe beschamende woorden pijnigen mij!
- Laat ons binnengaan - sprak de prior, eene beweging doende om de deur te openen.
- Kom niet onder mijn dak, eerwaarde vader! waar de ellende woont! - bad Rinaldo - maar het spreken bij het huis had de opmerkzaamheid der bewoners getrokken en een kind ontsloot de deur.
- Vader! riep een schoone zwartlokkige knaap, moeder is zoo ongerust over uw laat thuis komen. - Zij versmacht van dorst en wij hebben niets voor haar!
Zoodra de kleine spreker echter den prior in het oog kreeg, vlood hij schuw naar binnen, roepende:
- Moeder! Moeder! daar is de prior! de prior van San Marco!
De stem des kinds scheen Rinaldo geheel te verteederen, hij wierp zich op eene bank, die aan den wand in het ledige vertrek stond en barstte los in luid geween.
Dit tooneel bragt eene bleeke magere gestalte, die tot dusver in de schemering niet te ontdekken was geweest, in beweging. De arme Rosa wankelde van de rustbank, waarop zij had liggen sluimeren, naar Rinaldo, hief zijn hoofd op met hare vermagerde handen en hem met innige smeeking aanziende, vraagde zij:
- Rinaldo! spreek! en zeg mij welke nieuwe ramp u nederbuigt! Welk onheil kon ons dan nog treffen?
Maar Rinaldo kon niet spreken.
- Stel u gerust! - verzekerde de prior vriendelijk - alles zal goed gaan. Laat hem weenen en vraag nu nog niets.
- Ach, vader - antwoordde Rosa - ik zag nooit tranen in zijne oogen bij al ons ongeluk! Het is zoo vreeselijk hem te zien weenen als een kind! - het breekt mij het hart - Rinaldo! houd op! smeekte zij hem liefkozend en hare tranen vermengden zich met de zijne.

{==207==} {>>pagina-aanduiding<<}

- Weest gerust, Rosa! - betuigde de prior. - God heeft een groot onheil afgewend en hem tegen een groot kwaad behoed. Wij hebben dus reden zijne genade te danken.
Rinaldo begon tot zich zelven te komen en herhaalde nu luide:
- Ja, God zij eeuwig dank, dat Hij mij u toegezonden heeft want gewis ik zoude hem hebben vermoord!
- Wien toch Rinaldo? - Waar zijt gij dan geweest? vroeg de verbaasde Rosa.
- Ik was reeds op weg om tot u weder te keeren met eenig geld, dat ik juist had ontvangen, toen ik in de via larga messer Ceccone ontmoette. Een roofvogel gelijk die het aas ontdekt, schiet hij op mij toe en overlaadt mij met beleedigende woorden, die mij het bloed doen koken. Bij het piazzo Pitti gekomen ontmoet ik eenige makkers. Hij eischt op staande voet geld van mij, maakt mij voor alle kameraden te schande en zegt mij dat hij met mij gaan wil om vrouw en kinderen op de straat te zetten. Eene vlaag van woede overviel mij, ik greep hem bij de keel. De steenhouwer Spica en de lastdrager Razza, beiden slagtoffere van zijne uitzuiging en regtverdraaijing, schoten toe om mij te helpen. De lasterlijke taal die de deugniet nog tegen ons bleef uitbraken, verhoogde onze woede, en ik ben zeker dat hij niet levend aan onze handen ware ontkomen, zoo de prior ons niet weêrhouden had. Wat sedert lang mijn wrevel tot wrok had gebragt, was de ontdekking dat messer Ceccone mij niet enkel kwelde met zijne eischen van betaling en verhooging, maar dat hij mij ook van den anderen kant hinderlijk was in mijne broodwinning, door mij bij de kooplieden voor welke ik werk en die zeer tegen de piagnoni zijn verbitterd, als een vriend en huisvester der frateschi aan te wijzen, ja mij te verklaren voor een spion van... ja, eerwaarde vader... een spion van u...
Een smartelijke glimlach speelde om den mond des priors en hij sprak met goedheid:

{==208==} {>>pagina-aanduiding<<}

- Ik acht mij gelukkig, messer Ceccone welligt tot andere denkbeelden te kunnen brengen.
- Ach, vrome vader! zou 't wel mogelijk zijn zulk een steenen hart te treffen?...
- Laat ons voor hem bidden opdat God zich zijner erbarme!
Rosa vouwde reeds hare handen zamen als of zij zijner gedacht, maar Rinaldo riep:
- Ik kan niet, vader! Hij is een monster.
- Gij moet vergeven, Rinaldo, zoo gij op de vergeving Gods wilt hopen!
Indien gij wist hoe hij ons heeft gemarteld, en ons niet alleen, maar hoe hij Spica eene rijke erfenis wist te ontfutselen en hoe hij Razza's moeder als weduwe heeft uitgeput! hoe hij leeft van woeker, list en leugen!...
- Daar is Één die dit alles weet en nogtans wil dat ook messer Ceccone zich bekeere en leve! - Aan hem zij het oordeel, aan ons de verkondiging der genade en aanbieding der vergeving, als die zelve genade en vergeving van noode hebben. En thans, Rinaldo, hebt gij door uwe eigenmagtige wraakneming de verhouding tusschen u en Ceccone verbazend veranderd. - Hij is welligt tot stervens toe gewond en krank - en dat door uw toedoen! - Gij zijt zijn schuldenaar geworden en hebt aan hem vergeving te vragen...
- Nooit! nooit! - riep Rinaldo, terwijl al zijn afkeer tegen Ceccone eensklaps weêr tot woede opvlamde. - Verg mij dat niet, vader! - 't Is onmogelijk!
- Wilt gij dan dat hij u verklage bij den eeuwigen Regter, als hij eerlang bezwijkt aan de hem door u toegebragte slagen? - Verzoen u met uwen wederpartij der, terwijl gij met hem op den weg zijt!
- Ik kan niet! ik kan niet! - riep Rinaldo.
Rosa, die 's mans bewegelijk karakter kende, bad den prior thans van hem af te laten.
- Vrome vader! - ging zij voort - als messer Ceccone

{==209==} {>>pagina-aanduiding<<}

herstelt, is Rinaldo een kind des doods en onze ondergang vast besloten. Na deze ongelukkige ontmoeting zal Ceccone niet rusten voor hij ons gezin heeft verwoest.
- Voor het oogenblik is hij in mijne magt, Rosa, en kan hij u niet schaden; later zullen wij zien wat ons te doen staat. Daar is echter bescherming voor de armen onder de vleugelen des Almagtigen, zoo men op Hem alleen betrouwt en niet van eigen arm heil verwacht. De boozen zijn niet alvermogend zooals zij vaak meenen, en als zij zich het krachtigst wanen vernedert de magtige hand Gods hen op het onverwachtst. Wees dus gerust voor uwe veiligheid; - mogt ik zoo gerust kunnen zijn, Rinaldo, over uw gemoed! - Mogt ik weten dat gij iederen wortel van bitterheid in uwe ziel wilt uitroeijen! Wilt gij mij beloven den strijd aan te vangen met het oog op Hem die voor zijne moordenaars gebeden heeft?...
- Ik zal, ik wil - ik beloof u - stamelde Rinaldo aangedaan.
- Welnu, dan zegene de Heer u, mijn zoon, want Hij is een God van barmhartigheid en veel vergeving! - Laat mij u nu verhalen van Maria - de zalige. - Zij is in vrede ontslapen en heeft stervende uwer liefde gedacht en u gedankt. Hare ziel was verheven gestemd en met verhelderden blik zag zij door den sluijer der toekomst heen, zooals vele stervenden op den drempel der eeuwigheid.
Rosa, die Maria hartelijk lief had gekregen gedurende de dagen die zij ten harent gesleten had, wischte zich eene traan van de wangen en Rinaldo dankte den prior, dat hij hem zoo vriendelijk den groet der stervende was komen brengen.
Met vaderlijke hartelijkheid onderhield de prior zich nog eenige oogenblikken met de kinderen. Zijne ernst en waardigheid schrikten de kleinen nimmer af, ofschoon hij hen nooit door luidruchtigheid of scherts tot zich trok, maar de klank zijner stem, maar de kalme minnelijke blik dien hij soms op hen sloeg, schoon hij gewoonlijk eerst de houding

{==210==} {>>pagina-aanduiding<<}

aannam van hen niet op te merken, wonnen hen en allengs zag men de schroomvalligsten bijschikken en de wildsten aandachtig luisteren. Dan wendde hij zich met teederheid tot de kinderkens en sprak hun liefderijke woorden toe.
- De groote toeloop en het gedrang des volks belet den kleinen dikwijls ter preek te komen, verontschuldigde zich de moeder. Alleen mijnen oudste kan ik zenden, en hij gaat gaarne en deelt mij altijd van het gehoorde mede, sedert ik zelve niet meer kan gaan.
- Gij doet wel, Rosa. Het zou niet goed zijn dat de kleine kinderen, die nog niet verstaan kunnen, de plaatsen innamen van volwassenen die naar het woord hongeren. Men moet geene kinderen ter preek brengen die nog niet in staat zijn er eenig nut uit te trekken. Zij beslaan niet alleen nutteloos de ruimte die beter had kunnen worden ingenomen, maar zij krijgen ook de gewoonte van in het bedehuis verstrooid en onoplettend neder te zitten, en met het ligchaam vertooning te maken, terwijl de gedachten op andere dingen spelen. Indien gij echter overtuigd zijt dat uw kind zich niet meer behoeft te vervelen, maar luisteren en bevatten kan, moet gij er ook op aandringen dat hij u van het gehoorde iets mededeele. Moeder, bewaak deze kinderkens! - bewaar hen van het kwade! Druk hun een afkeer van de onreinheid en laagheid der zonde in de ziel en gewen hen aan het gebed des harten!
Rinaldo's oudste zoon kreeg de vergunning den prior tot het klooster weder te mogen brengen, toen deze met eene milde gave de woning des wevers verliet.



{==211==} {>>pagina-aanduiding<<}

XV. De gasten.

Naauwelijks had fra Girolamo het klooster verlaten, of een reizend ordebroeder klopte er aan en verlangde den prior te spreken. Vernemende dat hij echter nog wel eenigen tijd uitblijven zou, gaf hij zijn voornemen te kennen om in het klooster te overnachten.
Fra Jacomo kende hem wel niet, maar 's mans liefderijk uiterlijk, zijn verstandig oog, geheel zijn innemend voorkomen wekte zijne spraakzaamheid; en zijne belangstelling klom nog aanmerkelijk, toen fra Domenico hem als een oud bekende begroette met den naam van fra Ludovico di Ferrara.
- Hoe innig heb ik niet gewenscht mijnen ouden vriend fra Girolamo weder te zien! sprak hij hartelijk. Telkens als hij te Bologna gepredikt heeft, heb ik daar niet kunnen komen, en nu het mij eindelijk gelukt San Marco te bereiken, is hij afwezig!
- Maar spoedig keert hij weder! verzekerde Jacomo, zonder anderen grond daar voor te hebben dan zijn verlangen.
- De oogenblikken zijn kostbaar. Ik heb hem veel te zeggen en mijn tijd is kort; want ik ben op reis naar Rome en moet onverwijld voort. Gij weet, Domenico, welke mijne magtige verwanten daar zijn, en ik heb op het oogenblik veel hoop om eene schoone plaats te bekomen.

{==212==} {>>pagina-aanduiding<<}

- Meent gij dan, broeder, dat in de weelderige zalen te Rome beter plaats is dan in de bidcel voor den geestelijke die zich de armoede koos tot de bruid zijner ziele?
- Wat zal ik u zeggen, fra Domenico - wie als Girolamo en als gij met schitterende redenaars talenten is bedeeld, breekt zich zelven eene baan en behoeft geene hulp van anderen - maar wat mij thans aangeboden werd komt nimmer meer voor...
- Kent gij het hof van Rome?
- O zeker! ik kom daar niet als vreemde... Ik heb er gedurig bij hooge geestelijken vertoefd.
- En vreest gij de verzoekingen niet?
- Ach, moet ik nu dit ongelukkig vooroordeel bij u ook aantreffen, dat Girolamo geheel beheerscht als of daar te Rome niets dan jammer en ellende ware. 't Is zoo, de geestelijken leven er vrij en lustig! Maar de heilige vader en zijne kardinalen vergunnen het immers... zij gaan voor!...
- Daarin steekt juist het gevaar, mijn broeder!
- Nu ja, maar men volgt dan ook alles niet.
- En als ge u onttrekt aan de deelneming in alle uitgietingen van overdadigheid en vleescheslust, zal de wederstand niet uitblijven.
- Dat wil ik nog niet zeggen, broeder, althans ik denk niet als onze anders zoo voorbeeldige en verstandige fra Girolamo, de grooten der aarde dermate tegen mij te verbitteren als hij zich ten doel schijnt te stellen. Verbeeld u toch, mijn waardste Domenico! wat er gebeurd is te Bologna, waar fra Girolamo zoo uitnemend was geliefd en geëerd van den eersten dag aan dat ik met hem als jongeling het klooster binnentrad; waar alle broeders hem met verkleefdheid aanhingen en zelfs het hof van Bentivogli hem bij zijne laatste predikatiën in de vasten zoo getrouw gevolgd heeft. Verbeeld u wat gebeurd is. De hertogin heeft sedert onheugelijke dagen de gewoonte om met den stoet en haar gevolg het allerlaatst ter kerk te komen. Dit was bij haar aange-
{==213==} {>>pagina-aanduiding<<}
nomen, iedereen wist dat. - En wie durft vorsten en edelen hunne gewoonten betwisten?... Maar het verdroot fra Girolamo zich telkens in zijne predikatie gestoord te zien als hij er reeds een vierde van had uitgesproken. In plaats van zijne stukken nu zoo te bewerken dat er voor de hertogin niets verloren was, vond hij dat de donna zijne inleiding evenzeer ter harte kon nemen als het vervolg - en hij komt tot het ongehoord besluit om openlijk van den kansel de hertogin te verzoeken, dit gekruik ter wille van de algemeene orde en stichting te veranderen! - Ik behoef u niet te zeggen welk een indruk deze voorbeeldelooze vermetelheid op onze hooghartige hertogin maakte! - Althans bij de volgende predikatie kwam zij nog veel later, en was het geschuif en gestoot van haar breed gevolg heviger dan ooit. Girolamo is verontwaardigd over dit bewijs van geringschatting eener heilige plaats; - hij wendt zich ditmaal echter niet tot de hertogin, die hij ongetwijfeld verdere woorden onwaardig achtte, maar aan het volk roept hij toe: ‘Ziet, daar komt de booze en werkt in de kinderen der wereld om de aandacht der geloovigen weg te nemen!’ - Erger had hij wel niet kunnen doen dan de doorluchtige hertogin voor een werktuig des satans te verklaren. Het had dan ook ten gevolge dat zij de kerk verliet om nimmer weder onder Girolamo's gehoor te komen. Ja haar toorn moet zoo toomeloos geweest zijn, dat zij hem den dood heeft gezworen... en een prijs uitloofde aan hem die den prior zou dooden, maar daar was niemand die de handen aan hem durfde slaan. Hij zij echter op zijne hoede!
Ludovico had zijn verhaal ten einde toen men beweging aan de deur des kloosters vernam...
- 't Zal de prior zijn, sprak Domenico, en zij stonden op om hem te gemoet te gaan.
Fra Jacomo had haastig de zware deur ontsloten, maar draaide vergeefs met zijne lantaren om Paolo rond - de prior was niet met hem. Doch daar valt zijn oog op den draagstoel.

{==214==} {>>pagina-aanduiding<<}

- Maria purissima, roept hij uit en ijlt daar buiten om te zien wat den prior is overkomen. Hij rukt den draagstoel open, maar de stralen zijner lantaren vallen op zoo hatelijke trekken, dat hij uitroept:
- Santa Maria! wat leelijk voorwerp brengt ge nu thnis! Paolo! - wat hebt ge daar?
- De prior heeft dezen man ontzet, ofschoon er hevige beschuldigingen tegen hem ingebragt worden. Het volk was bezig hem naar de rivier te slepen om hem te verdrinken. Hij is gewond. De prior zal binnen weinige oogenblikken hier zijn. Wij moeten hem zoo goed mogelijk verplegen.
Nog was men met den nieuw aangekomene bezig, toen de prior reeds in het midden trad om met eigene hand de wonden te onderzoeken, die niet gevaarlijk bleken te zijn.
- Mij dunkt, ik heb dien man meer gezien, zeide Paola zachtkens tot fra Jacomo.
- Ik herken dat daemonisch gezigt antwoordde deze. Hij ergert mij steeds in de kerk. Hij moet notaris zijn en is een vlijtig afschrijver van 's priors predikatie, doch mij dunkt zoo, 't is er toch de man niet naar: hij heeft zulk een' spotlach, vooral als alle anderen zijn getroffen, dan ziet hij trotsch en onbewogen rond en lacht om de gevoeligen.
- 't Kan hem nog tot heil zijn in deze heilige woning te zijn gebragt - hernam Paolo.
- Ik wensch het - antwoordde Jacomo - maar ik heb er een onaangenaam voorgevoel van alsof hij hier maar onrust en kwelling kwam brouwen.

Na het verplegen van zijn kranke, waarop Savonarola zich met talent verstond, gaf hij zich geheel aan de vreugde des wederziens en der herinnering over, die de ontmoeting van fra Ludovico hem geven mogt; maar was Girolamo veranderd, sedert zij te zamen de stad hunner geboorte ontvlugtten om in het klooster de reddelooze ellende der wereld te gaan beweenen en zich aan hare besmetting te onttrekken, Ludo-
{==215==} {>>pagina-aanduiding<<}
vico was ook dezelfde niet meer. De rijzige tengere jongeling was een gezet man geworden. De fijnheid zijner ligtbewogene trekken was verloren bij de gespannen rondingen, die zijn gelaat eene uitdrukking van zinnelijkheid gaven, daaraan vroeger geheel vreemd. De zachte weemoed uit zijn oog was verdweenen, de zoete glimlach om zijn mond was heen. Het vleesch had geheerscht over den geest en was hij zijnen ordebroeders nog wel niet gelijk in lage zweigerij en openlijke zedeloosheid, Girolamo herkende het ligchaam, maar de ziel was hem nog vreemder geworden. Daar was eene losheid in zijne uitdrukkingen die van weinig eerbied voor het heilige getuigde, eene ingenomenheid met het aardsche en wereldsche, waarin hij den verheven jongeling, die hem de laatste bezwaren had helpen overwinnen in het doen der beslissende keuze, niet meer herkennen kon. Wat was er van dat levendig gevoel, van dien dweependen ijver geworden!... Helaas! als schoone bloesems die voor de eerste rukvlaag afvallen, waren zij voorbij gegaan!...
Savonarola luisterde aandachtig, hij sloeg iedere beweging zijns vriends met al de teêrhartige bekommerdheid zijner innige vriendschap gade, en hij gevoelde al die eigenaardige smart die ieder getrouw vriendenhart kent als het een broeder ziet afdwalen. Een broeder die ons waard is, wiens beminnelijk karakter wij waarderen, wiens gaven wij achten, die ons eens verheven scheen en edelaardig, onderscheiden van den grooten hoop, zulk eenen vriend allengs te zien afdalen tot het alledaagsche en nietige, te zien verzinken in het zinnelijke en vergankelijke, - het is eene pijn die het hart zoo diep beweegt, dat zij moed geeft tot eene stoute poging om den afdwalende te roepen en aan te grijpen, hem weg te rukken uit den bedwelmenden atmospheer! Ach! wie berekent het in die ure van hartelijke bekommerdheid, dat die poging eener opregte liefde zal miskend worden, dat de eigenliefde magtiger zal zijn dan de waarheid, dat gij den vriend verliezen gaat, dien gij wilt behouden - wilt behouden, ja, maar in den reinsten

{==216==} {>>pagina-aanduiding<<}

zin: niet zoo als de wereld hare vrienden vasthoudt, om des voordeels wille, maar behouden voor de waarheid, voor het rijk van God!
Savonarola had Ludovico lief, en de liefde bedekt alle dingen, zij hoopt alle dingen. Hij geloofde dus nog weêrklank te zullen vinden in het hart, hem eenmaal zoo innig overgegeven. Hij voelde dat hij pijn moest doen, en zag om naar de zachtste middelen.
Na een algemeen onderhoud met verscheidene broeders nam hij hem tot zich in zijne cel. Het was reeds laat in den nacht. De zilveren maan dreef statig in de reine blaauwe diepte van den wolkloozen Toskaanschen hemel, de koele nachtlucht droeg zoete geuren uit den kloosterhof naar het geopend venster, waaraan de broeders plaats genomen hadden. Alles scheen vrede op aarde en geen uur was ooit geschikter om zachte aandoeningen te kweeken en zoete herinneringen te wekken dan dit. Langs dien weg wilde Girolamo het hart zijns vriends weêr naderen als weleer; want zijn gemoed was jeugdig gebleven, ofschoon hij de jaren van mannen rijpheid had bereik. Maar zoo uitlokkend tot stil gepeins en diepe zelfbeschouwing dit oogenblik voor fra Girolamo's mijmerenden geest was, zoo ongewoon kwam het fra Ludovico voor, die de laatste jaren aan de bisschoppelijke en hertogelijke hoven van rijke verwanten in al de nietigheid der groote wereld had gesleten. Zijne eenigzins wilde opgewondenheid en weinig gepaste lachlust, zijne vertellingen van de ijdele tooneelen, die noch in de nachtelijke stilte hun bont gewemel voor zijne verbeelding schilderden, vormden eene verbazende tegenstelling met de ernstige kalmte zijns vriends, die, met de hand zijn hoofd ondersteunend, de stille maan scheen te volgen op hare reine hemelbaan.
- Hoe zoo droomend, Girolamo! - riep Ludovico, hem lustig bij den arm schuddend. - Waar dwalen uwe gedachten toch henen? Gij zit daar nog als een mijmerend jongeling van achttien jaar! en wij zijn de veertig toch al zoo digt bij gekomen!....

{==217==} {>>pagina-aanduiding<<}

- Wat zijn veertig, wat zijn tachtig jaren, broeder! voor hem die gelooft aan eeuwig leven en die de onwelkbare jeugd der eeuwigheid voelt bloeijen in het hart?
- Gij spreekt van fraaije dingen, Girolamo! - hernam Ludovico luchthartig - maar ik verzeker u dat er bij u zoowel als bij mij reeds menig grijs haartje te voorschijn komt, trots de eeuwige jeugd van ons gemoed. De vrolijkheid moge den geest verjongen, het arme ligchaam slijt veel te snel; en daarom zou ik u met Paulus willen raden: ‘Drink niet enkel water, mijn zoon! maar neem nu voortaan eens den wijn.’ Wij hebben onze krachten noodig ten nutte der heilige kerke, en moeten die dus zoodanig sterken, dat wij lijf en ziel bijeenhouden en er niet zoo schimvormig uitzien, alsof wij uit het vagevuur verdwaald waren.
Eene zucht ontglipte Girolamo's borst over zoo ligtvaardige woorden van die lippen, die hem eens zoo krachtige opwekking hadden toegesproken, toen hij nog aarzelend opzag tegen de smart der scheiding en het verlaten zijner ouders.
- Ludovico! - zeide hij zacht - ik gedenk dien stillen nacht waarin wij naar Bologna trokken onder Gode gewijde overpeinzing - toen het onzer beide keuze was de besmetting der wereld te ontvlieden en het vleesch te kruisigen met de begeerlijkheden...
- Ja, mijn vriend, ik dacht er ook nog menigmaal aan terug, dat was de gevoelvolle poëzij onzer jeugd en de hooge vlugt onzer overspannen verbeelding! Niet waar, gij hebt later ook geleerd hoe die illusiën wegvallen voor de werkelijkheid en dat het kloosterleven ellendig en geesteloos is, zoo men het niet weet op te luisteren door den roem der letteren of den glans der kunst. Gij slaagt in beide gelukkig. Uw naam is op aller lippen en uw lof galmt van stad tot stad....
- Ludovico! - riep Girolamo met weêrzin - zoudt ook gij meenen dat de roem der wereld voldoening geeft aan het hart?

{==218==} {>>pagina-aanduiding<<}

- Niet enkel de roem, maar eenige rijke prebenden er bij - antwoordde Ludovico lagchend, terwijl Girolamo droevig het hoofd schudde. - Maar kom - ging hij voort - ik moet ter zake komen, ik heb nog iets op het hart en weinige uren resten ons. Uwe zaak staat goed en uwe loopbaan zal nog grootscher worden; maar neem dezen raad van mij als van een liefhebbend broeder: maak u de grooten der aarde niet ten vijand en wees bedachtzaam en voorzigtig; want men heeft het oog op u en uw vijand slaapt niet. Gij maakt u alle vorsten tegen, zelfs die u nog nooit gehoord hebben. Bentivogli is ten uiterste verbitterd - en gij weet dat dit huis te Bologna dezelfde rol speelt als hier de Medicis. Ook te Ferrara, ja zelfs te Milaan is men zeer geërgerd over den geest uwer predikatiën, en men beweert dat gij een eedgespan smeden en opstand bewerken zult.
Een droeve glimlach zweefde om Girolamo's lippen; weemoedig zag hij op ten hemel en met diep gevoel sprak hij:
- De Hoeder Israëls, die niet slaapt of sluimert, zal mij uit de netten der boozen voeren, en mijne lippen bewaren dat zij geen bedrog spreken, dat de opregtheid en de waarheid niet wijken van mijn mond.
- Spreek de waarheid, mijn vriend, maar niet zoo onbewimpeld! De grooten der aarde zijn niet gewoon aan hare ruwe stem; zij beven terug voor hare afschrikkende gestalte.
- De waarheid alleen is schoon! de waarheid alleen overwint! de waarheid alleen houdt stand! Zij wordt geregtvaardigd van hare kinderen, die in haar de gelukzaligheid harer zielen vinden. Doch meen niet, Ludovico, dat ik niet weet hoe zij eene banneling is op deze wereld, gehaat en bespot en verguisd door de kinderen der leugen; maar ik predik mij zelven niet noch zoek den menschen te behagen - want zoo ik nog menschen behaagde ware ik geen diensknecht van Christus! Ik weet het wel, dat alle aanzienlijken de zoete vleijerij, de eerbiedige hulde hunner gewaande grootheid beminnen. Ik weet het wel hoe lage zielen hunne ijdelheid

{==219==} {>>pagina-aanduiding<<}

streelen en hunne luimen vieren om te deelen in hun zingenot en bestraald te worden door den flikkerglans hunner pracht. - Ik weet het wel dat men de waarheid moet beminnen meer dan zijn leven, om haar getrouw te blijven ten einde toe! - maar ik weet ook dat Hij, die de waarheid is en het leven, zich zelven opgeofferd heeft om haar getuigenis te geven en dat wie Hem volgt op die baan, hij moge met Hem gekruisigd en begraven worden door de wereld, hij zal ook weêr opstaan als Hij - want dood noch verderf hebben magt over de eeuwig triomferende waarheid.
- Girolamo! - hernam Ludovico zachter en ernstiger dan hij nog had gesproken - als ik u zoo hoore, dan vraag ik in vollen ernst met Pilatus: ‘wat is waarheid?...’ 't Is zulk een zonderling en denkbeeldig iets, de hersenschim van een philosophisch brein, van eene droomende poëtische verbeelding, maar om nu daarvoor u in een werkelijk gevaar en in een handtastelijk verderf te storten...
- Ludovico! - antwoordde Girolamo diep bewogen en greep de hand zijns vriends Ludovico! wie heeft u dus weggevoerd als een roof, dat gij aan de waarheid niet zijt gehoorzaam gebleven! - Gij, die mij waart voorgegaan in de heilige bediening! gij, die mij hebt geleid naar het klooster, die mij het gewijde kleed hebt gebragt!... Ludovico! wat heeft aldus uwe zinnen verblind en betooverd? - Mijn broeder! hoe dus verdwaald van de eenvoudigheid des geloofs!...
Ludovico boog het hoofd en bedekte het gelaat onwillekeurig met de hand, als om het te verbergen voor Girolamo's oog, dat zoo vol liefde en diep gevoel op hem geslagen was.
- 't Is waar, ik ben veranderd sedert onze nachtelijke wandeling naar Bologna! - poogde hij zoo koel mogelijk te zeggen, maar daar trilde iets in die stem, dat hevige aandoening verried en een mengsel was van weêrzin tegen de pijn van het verwijt en eene weeklagt zijner ziel bij de erkentenis der waarheid.

{==220==} {>>pagina-aanduiding<<}

- Ik ben moedeloos stil blijven staan op den weg der kennis - zeide hij na een oogenblik van pijnlijke stilte - alle onderzoek heeft mij niet dat licht doen doorbreken, dat mij zekerheid geeft. Hoe meer ik mij verdiepte in de wijsheid der Ouden, des te donkerder is het mij geworden. - Is het wonder dat ik die denkbeeldige wereld opgeef voor het klare en tastbare, dat mij omringt? - Ik vind geen genot, geen voldoening meer in de herschenschimmen, die mij als jongeling behaagden, en ik heb smaak en behoefte gekregen voor levensgenot, dat mij eertijds als laag en onedel toescheen, en dat toch zeer menschelijk is en natuurlijk. - Ik kan niet meer leven zoo als gij. - Broeder! veroordeel mij, bestraf mij als gij meent dat ik het verdien, maar zoo ik thans de keus nog moest doen, ik zou mij wel van de orde wachten... Doch de regels worden gelukkig gematigd opgevolgd en laten veel ruimte. - Maar wat zeg ik! - en dat tegen u, die ons de oude wetten en wreede tucht nog eens met ijzeren arm wilt opleggen! Ik bid u, doe de moeite niet - wij zullen er niet wijzer of beter door worden.
- Ik weet het, mijn vriend, de wet heeft geen ding volmaakt. Waar de liefde Gods niet dringt, waar innerlijk leven geen drijfrad en beweegkracht is, daar blijft alle godsdienst doode vormdienst en formuliergeprevel. Maar zie, wij hebben een getrouw woord, dat zeer vast is en aller aanneming waardig, de getuigenis der heilige apostelen! Laat ons zien welken weg de heilige Petrus ons voorschrijft.
Dit zeggende nam hij de kleine lamp, die in een hoek der cel brandde, zette die op de tafel en opende een perkamenten boek vol ingeschoten bladen met menigvuldige kantteekeningen van zijne hand, en hij las overluid den aanvang van Petrus' tweeden zendbrief. Aan het vijfde vers gekomen drukte hij naauwkeurig op ieder woord.
- ‘En gij daartoe ook alle naarstigheid toebrengende, voegt bij uw geloof deugd en bij de deugd kennis.’ - De wereldwijzen hebben echter

{==221==} {>>pagina-aanduiding<<}

deze orde omgekeerd, zij leeren: wordt allereerst vervuld met kennis en wetenschap - bekommer u eerder geheel niet om deugd en geloof. Helaas, de dwazen, zij zullen deugd noch geloof op hunne dorre paden vinden! Zij leiden schipbreuk van beide, om op het afgetakeld wrak van hun eigendunkelijk onderzoek op de holle zee der twijfeling een prooi te worden van het ongeloof. ‘De reinen van harten zullen God zien - den opregten gaat het licht op.’ Een eenvoudig geloof beziele ons eerst tot deugd en heiligmaking - ‘en zoo deze dingen bij u zijn en in u overvloedig zijn, zij zullen u niet ledig noch onvruchtbaar laten in de kennis van onzen Heer; maar bij wien deze dingen niet zijn, die is blind, van verre niet ziende, hebbende vergeten de reiniging zijner vorige zonden.’ - Zie het aan uwe hooggeprezen wijsgeeren, zich uitgevende voor wijzen zijn zij dwaas geworden, zich wentelende in lage zinnelijkheid, hebben zij de waarheid niet gevonden door hun vernuftig woordenspel.
- Hoe, mijn vriend! Gij, die met zooveel vuur uwen Aristoteles en Plato hebt voorgedragen, gij spreekt thans alzoo?
- Ongetwijfeld, ik acht die wijsgeeren hoog, die hun natuurlijk licht hebben aangekweekt en die de goede zeden voorstonden. Zij zullen opstaan in het gerigt om te getuigen tegen ons geslacht, dat de waarheid ten onder houdt door de ongeregtigheid.
Dit laatste woord trok Ludovico zich bijzonder aan, en gebelgd hernam hij:
- Gij schijnt dus te meenen, dat ieder die juist de theologie niet opvat als gij, noodzakelijk een slecht mensch moet zijn. Inderdaad, een liefderijk oordeel!
Girolamo gaf zich de moeite niet, eene zoo opzettelijk overdrevene opvatting te weêrleggen, en hij ging voort:

{==222==} {>>pagina-aanduiding<<}

- De ware wijsheid, de kennis der waarheid wordt maar op den weg der geregtigheid gevonden. En geen hooger licht zal in onze ziel binnendringen, als wij ons storten in den stroom van ijdele verstrooijing en wereldsch zingenot; maar wie zich voegt naar het gebod van Christus, het gebod van zelfverloochenende liefde, aan dien zal Hij zich zelven openbaren, en de morgenstar zal opgaan in dat harte en het licht zal rijzen tot den vollen dag.
Ludovico was stil en nadenkend geworden. Hij gevoelde de kracht van Girolamo's woorden; maar eene andere kracht druischte er tegen in en onderdrukte de aanvankelijke overtuiging.
Die innerlijke strijd tusschen schuldbesef en eigenliefde, die heimelijke zelfbeschuldigingen en inwendige ontevredenheid nemen vaak in het dolend menschenhart eene zonderlinge wending, en in plaats dat wij onszelven verfoeijen, vatten wij een afkeer op tegen den lastigen onruststoker in ons gemoed. Zoo zou het ook Ludovico gaan. Al wat hij verder sprak was stekelig en onaangenaam, en zoo warm als zijn welkomstgroet was geweest, zoo stijf en koel was zijn vaarwel.
Vanwaar dat onderscheid in de ontwikkeling dezer beide vrienden? Girolamo was een kind der natuur, Ludovico een kweekeling der hoven geworden. De een had de wereld in waarheid verzaakt, de andere er zich in verloren en aan overgegeven. De eerste had de waarheid gekozen, de laatste het zinnelijk genot.

Toen Ludovico de cel des priors verliet, werd hij in de galerij opgewacht door fra Pietro Clerichino.
- Wanneer denkt gij te vertrekken? - vroeg deze.
- Bij het morgenlicht - antwoordde fra Ludovico.
- Dit kan niet verre meer zijn. Ik bleef u wachten, omdat ik zoo dringend u wenschte te spreken; maar als gij eenige rust wilt nemen, vervalt dit.
- Hebt gij gewaakt om mij af te wachten, ik waak gaarne

{==223==} {>>pagina-aanduiding<<}

om aan uw verlangen te voldoen - hernam Ludovico met goedwilligheid. - Laat ons te zamen den dageraad zien aanbreken.
- Dan noodig ik u in mijne cel - sprak fra Pietro en zij traden binnen.
Na de deur zorgvuldig gesloten te hebben, opende Pietro een kastje in den wand en haalde van achter de boeken eene flesch met een paar bekers te voorschijn.
- Ik ben verzekerd dat gij na het sober onthaal van onzen prior, niet gegist zult hebben, dat er zoo goede wijn in San Marco gevonden werd. Ik durf hem u aanbevelen en ik bid u, doe hem eer aan.
- Zonder den minsten aandrang, mijn vriend, want ik ben volstrekt niet voor de soberheid - antwoordde Ludovico zijn bruisenden beker lagchend opnemend.
- De prior ziet wel veel, maar toch niet alles; anders was het hier geen leven. - Het is juist over zijne belagchelijke gestrengheid en kleingeestige naauwgezetheid dat ik u wenschte te spreken. Gij gaat naar Rome, staat in betrekking tot den protector der orde, gij ontmoet gewis den generaal-vicaris - welnu, zonder iets kwaads tegen den prior te beoogen, bid ik u, vestig hunne aandacht op zijn hervormend drijven. Gij weet, men is daar te Rome niet voor. Vriendenraad vermag niets meer op den prior. Gij begrijpt, hij is gewoon te heerschen, te gebieden, en zijn hoogmoed groeit met zijn gezag. Niemand durft zich meer verzetten, ook tegen de ondragelijke herstelling der sinds lang afgeschafte kloostertucht. Hij gedoogt geenerlei genot en dwingt ons tot ondragelijke ontbering. Verbeeld u, dat een slagter mij heeft betuigd, dat de schade aanzienlijk is die de prediking des priors, in de twee jaren van zijn verblijf alhier, aan zijne nering heeft toegebragt, door de meerdere gezetheid waarmede de burgers de vasten houden. Ja, er zijn herbergiers die zijne doodvijanden worden, omdat zij hunne beste gezellen verliezen.

{==224==} {>>pagina-aanduiding<<}

- Zonderling toch! riep Ludovico - dat een enkel mensch zoo magtig op eene geheele bevolking kan werken! Ik heb het altijd wel gedacht, dat fra Girolamo een groot man zou worden.
- Ik wenschte dat wij hem tot een aangenaam man konden vormen; maar hij schijnt plan te hebben om alle broeders tot schimmen te maken. Wil hij zelf verhongeren - welnu, dat de hemel zijn loon zij! maar ik gevoel weinig lust om langs dien weg tot de zaligheid van het paradijs op te klimmen. En waarlijk, zijne regels gaan de krachten van een gewoon mensch te boven. Zie de jonge broeders! Zie een Benedetto, een Silvestro - zijn het geen geraamten?
- Gij zijt er toch nog al niet bij vervallen, broeder - hernam Ludovico, zijne hand op den ronden schouder van Pietro leggende.
- Ik zal er mij wel voor wachten, vriend! Ik heb weinig lust, om als fra Silvestro tot toevallen te komen en heel het klooster door spookachtige nachtwandelingen te verschrikken. Zoo even is hij mij nog bijkans tegen het lijf geloopen. Zoodra ik kans zie om verplaatst te worden, zeg ik San Marco vaarwel, en zoo zijn er hier velen. Dit is vooral ook wat ik u wenschte te verzoeken. Ik heb te Rome belangstellende vrienden; verhaal hun hoe ik smacht naar verlossing uit dezen kerker, want waarlijk het is niet beter. Spreek over de harde hand des priors, en laat er gezorgd worden dat hij zijne dwaasheden niet verder drijve; want ik verzeker u, dat het er niet bij zal blijven. De prior heeft groote ontwerpen in het hoofd, en hij is geen man om een opgevat plan te laten varen zonder onoverkomelijke hinderpalen.
- Ik wil aannemen dat het niet aangenaam kan zijn, in alles gelijken tred te houden op den weg van onthouding en armoede; maar zoudt gij toch niet met mij eens zijn, dat bij eene algemeene verslapping eene verschijning als die van Savonarola toch ook eene goede zijde hebben kan? - vroeg Ludovico.

{==225==} {>>pagina-aanduiding<<}

- Daarin wil ik liever niet treden - maar dit is zeker, dat hij, in plaats van onze orde tot roem en eer te zijn en die te verheffen, zoo als zijne talenten het zouden kunnen, hij alle Dominikanen verdacht maakt bij de regering en gehaat bij het volk, bovenal bij de hooge geestelijkheid en bij de andere orden. Er moet waarlijk in voorzien worden! Geloof mij, vriend! dit oogenblik moet niet voorbijgaan. Nog is de prior te weêrhouden - maar wordt hij nu niet krachtdadig in zijn loop gestuit, dan zullen de gevolgen niet te berekenen zijn!
Nu volgde de mededeeling van de trotschheid, waarmede de prior de Medicis bejegende, en menig staaltje van zijn naauwlettend handhaven van orde en regel, in vergelijking met het lustig leven in andere kloosters.
- Neen - sprak Ludovico, die nog kortelings te Rome geweest was - dan zou ik u andere tafereelen kunnen schetsen uit de anekdoten van den dag, waartoe het leven der kardinalen ruime stof oplevert bij het toegevend bestuur des heiligen vaders. Wel gaat er geen nacht of geen dag voorbij, waarin te Rome geen sluipmoord wordt gepleegd; maar de slagtoffers hebben het er ook gewoonlijk naar gemaakt. De Romeinen vatten het niet altijd even kalm op, wanneer de zonen van pausen en kardinalen gewapenderhand hunne vrouwen komen schaken, zoo als juist was voorgevallen op den dag voor mijn vertrek. Francesco Cibo met een zoon des kardinaals Rohan, die het feit pleegden, kwamen er slechts met levensgevaar af.
- Lorenzo heeft zich zijne schoonzonen al zonderling gekozen. Deze Cibo zweeft op veler lippen, en ik weet niet of hij het huis van Medicis wel zoo voordeelig zal zijn als de hertog moet berekend hebben.
- Zoolang Innocentius leeft, zullen de onuitputbare schatten der kerk hem staande houden; want de heilige vader betaalt telkens de schulden die zijn zoon met spelen maakt. Onlangs verloor hij in een spel met den kardinaal Rafaël in

{==226==} {>>pagina-aanduiding<<}

twee worpen veertienduizend dukaten. Des anderen daags liet zijne heiligheid de som door zijn kanselier uitbetalen, zijn zoon beklagende dat hij zoo ongelukkig was geweest.
- Maar, mijn vriend, de strafoefeningen moeten dan ook wel talloos zijn!
- Strafoefeningen?.... Daar merkt men nooit iets van, tenzij het een armen schelm moet gelden, die niet betalen kan. Met geld vermag men alle dingen. Roderigio Borgia, de vice-kanselier des heiligen stoels, die zich soms wel wat raauw kan uitdrukken, antwoordde snedig aan iemand, die, nog vreemdeling aan het hof van Rome, hem vroeg waarom toch toegelaten werd dat men de regtmatige straf afkocht: ‘Omdat God den dood des zondaars niet wil, maar dat hij betale en leve.’
- Geld, geld! - herhaalde Pietro. - Ik begin het meer en meer te gevoelen, het is alvermogend! Maar hoe er aan te komen?...
- De menschelijke geest is onuitputtelijk in het uitvinden van nieuwe goudbronnen, en wie weet hoe spoedig gij eene heerlijke ingeving krijgt! Mogt gij er dan gelukkiger mede varen dan onze apostolische secretaris Domenico de Viterbo, die op het denkbeeld was gekomen dat hij even zoo goed voor eigen rekening aflaten kon verkoopen als voor den paus. Hij begon dus met zijn vriend Maldente valsche bullen te vervaardigen; maar weldra werden zij beide in hechtenis genomen en hunne goederen verbeurd verklaard, die twaalf duizend dukaten aan de apostolische kamer bragten! De schuldigen wenschten er echter het leven af te brengen. Viterbo's vader, een geneesheer, bood den heiligen vader vijf duizend dukaten om genade voor zijn zoon te verwerven - dit was het uiterste dat de man bijeen kon brengen. Innocentius betuigde echter dat hij het, daar het eene zaak was die zijne eer gold, niet minder dan voor zes duizend dukaten kon doen. Het geld kwam niet - het vonnis werd voltrokken. In deze zaak was ook weder Francesco Cibo

{==227==} {>>pagina-aanduiding<<}

werkzaam, die ofschoon bovenal door den paus bevoorregt geen middel onbeproefd laat om aan geld te komen. Het handeldrijven met het regt gaat grootendeels van hem uit. Zoo heeft hij met de regters goed gevonden, dat de boeten die boven de honderdvijftig dukaten gaan, aan hem zullen worden uitbetaald, terwijl alleen die beneden genoemde som blijven voor de apostolische kas zullen zijn. Gij kunt begrijpen dat er sedert nog al eens boeten worden opgelegd boven de honderdvijftig dukaten!
Zulke maatregelen moeten toch het verblijf te Rome minder aangenaam maken, alsmede dat knaphandig gebruik van het stilet.
- Maar gij verstaat toch, dat men zijne lieden leert kennen en op zijne hoede is! - Ik wenschte dat ik er met dat al eene goede plaats voor u en mijzelven verwerven mogt. Alles zal afhangen van het langer of korter leven van den kwijnenden Innocentius en wie zijn opvolger worden zal. Reeds wordt er sterk gewerkt - ja zelfs worden in sommige kringen de kandidaten aangewezen, die in aanmerking komen zullen. Als Ascania Sforza de broeder van den Milaneschen moor het wint, dan ben ik geborgen en kan waarschijnlijk veel voor u doen.
- Ik bid u, gedenk mijner! - smeekte fra Pietro, en Ludovico di Ferrara reisde af naar Rome om in de nabijheid van den pauselijken stoel de laatste hand te zien leggen aan de verwoesting van edele beginselen van geloof en liefde, van waarheid en geregtigheid!



{==228==} {>>pagina-aanduiding<<}

XVI. Gedwongen zelfverloochening.

De prior had dien nacht, als zoo menigmaal, zijne rust voor anderen veil. Zoodra fra Ludovico hem had verlaten spoedde hij naar zijn beschermeling heen. Fra Silvestro waakte met Domenico bij den kranke.
Het binnentreden van Girolamo maakte op den lijder een geweldigen indruk.
- Daar komt hij! Monsignore! mijne vrienden! daar is hij! - schreeuwde de verbijsterde - sluit de deuren! - neem hem gevangen, Bosso! hij is in uwe magt! Nu kunt gij hem aan fra Mariano overleveren en Medicis verschaft hem eene heerlijke prebende tot loon!... Nu zal er niet veel van de piagnoni overblijven! en de aartsbisschop zal die schrikpredikaties in zijne kathedrale niet langer gedoogen. - Ruccellaï! Thomas Arnoldi! waarom gedoogt gij dat die heerschzuchtige monnik mij kwelt met zijn grijnzend gelaat? - Waar zijn uwe wakkere nobili, gij trage kanunniken? - Laat Ceccone die jonge lieden eens onderrigten en zij zullen wonderen doen! wonderen veel grooter dan die van fra Giralamo... Rinaldo en Razza zijn reeds uit de voeten gemaakt. - Zoo gaat het goed. - Al de piagneoni op den brandstapel, de prior op de pijnbank! - Zoo wordt Florence gezuiverd!

{==229==} {>>pagina-aanduiding<<}

en de arme notaris Ceccone wordt schatrijk! - en niemand weet hoe!
Savonarola trad tot digt voor den kranke en gebood hem te zwijgen.
- Wat hebt gij over mij te bevelen, ellendige? riep de ijlhoofdige.
- Ik heb te bevelen, over allen die in dit huis zijn, antwoordde Savonarola.
- Waar ben ik dan? - riep nu Ceccone angstig rond ziende - door welke duivelslist hebben de Dominikanen mij in hun verradershol gesleept?
- Weest gerust, messer Ceccone - sprak de prior, hier zal u geen leed wedervaren; ik zal voor u zorgen. Maar het is noodig voor u wat te rusten en stil te zijn.
- Ha! gij voor mij zorgen! - gij bedrieger en volksverleider voor iemand zorgen! - zorg voor uzelven dat de nobili u niet te eeniger tijd een duim of wat staal in het hart leggen, Simon Petri! laat dezen mensch van hier gaan, hij pijnigt mij - en Domenico voor Simon Petri Ruccellaï nemend wees hij hem op den prior.
Domenico gaf den prior een wenk en beiden verlieten de cel. Op de galerij dwaalde gelijk een schim fra Pietro, die aan de halfgeopende deur der cel geluisterd had en met vreezen en beven hoorde hoe Ceccone in zijne ijlhoofdigheid alles aan den dag kon brengen wat er tegen den prior en San Marco gesmeed werd. Op het naderen der broeders verborg hij zich tot zij voorbij gegaan waren.
- Mijn plotseling binnentreden - sprak de prior - schijnt den kranke verschrikt te hebben, die bewusteloos in het klooster gebragt en thans zoo door zijne wonden als door de hevige opgewekte driften in koortsachtige ijlhoofdigheid is vervallen. Zijn verward brein schijnt hem de regte oplossing niet te kunnen schenken van hetgeen er om hem heen geschiedt, waar hij is en wie hem omgeven.
- Hij heeft dan ook niet opgehouden te raaskallen van

{==230==} {>>pagina-aanduiding<<}

het oogenblik aan dat hij tot eenig bewustzijn wederkeerde - hernam Domenico. Evenwel deze ontmoeting is niet bij geval geschied. God leert ons onze vijanden kennen, opdat wij ons voor hen hoeden.
- 't Kan zijn, mijn broeder. Zoo maar de satan ons geen nijd en haat, wrevel of wraakzucht in het harte blaast bij zulke vermoedens.
- Vermoedens heb ik sinds lang gekoesterd, doch nu ben ik op het spoor om tot de zekerheid te geraken - wij zullen nog wel meer van hem vernemen.
- Het zou toch dwaas zijn te hechten aan de wartaal van een ijlhoofdig mensch. Daarom wil ik dezen nacht alleen bij hem blijven; zijne uitdrukkingen kunnen zoo niet zijn dat zij mij beleedigen, ook is het waken voor het teedere gestel van Silvestro te nadeelig. Ik ga mij van boeken en schrijfwerk voorzien om den nacht bij hem te slijten.
- En gij staat mij toe bij u te blijven?... Over weinige dagen vertrek ik naar Fiesola.
Dit laatste toevoegsel had kracht op den prior en hij gaf toe. Toen zij weder tot den kranke kwamen zat fra Pietro aan zijne zijde en trachtte hem met angstige bekommerdheid tot zwijgen of tot reden te brengen.
De prior beval hem echter met fra Silvestro te vertrekken, en messer Ceccone bleef voortgaan met van tijd tot tijd uitdrukkingen te doen, die getuigden van geheel zijn boozen handel en bovenal van zijn afkeer en haat tegen Savonarola als prediker der geregtigheid. Ten laatste overweldigde hem de slaap, en toen hij aan den morgen de oogen volkomen bewust opsloeg, viel het hem nog wel zwaar het regte verband der zaken te vatten; maar zijne gewone scherpzinnigheid hielp hem raden en hij begreep wat hem te doen stond.
Met weinige woorden verhaalde fra Domenico hem, hoe de prior hem door zijne tusschenkomst het leven had gered, en Ceccone liet niet af te smeeken, dat het hem vergund mogt worden zijn edelmoedigen redder te zien en te danken.

{==231==} {>>pagina-aanduiding<<}

Terwijl Domenico zich verwijderde om den prior deze gunst te vragen, nam haastig fra Pietro zijne plaats in, zeggende:
- Messer Ceccone, hoe maakt gij weêr goed wat gij dezen nacht in uwe ijlhoofdigheid hebt bedorven! Gij hebt bijna alle namen genoemd van de hoofden onzer partij!
- Geen vrees, fra Pietro. Laat het aan mij vertrouwd zijn alles weer goed te maken. Ik zal niet voor niet hier binnen gekomen zijn.
De prior verscheen; fra Pietro verwijderde zich. Ceccone nam de demoedigste houding aan en groette met den diepsten eerbied, maar eensklaps, als door een overmaat van te lang bedwongen gevoel overmand, breidt hij de armen naar den prior uit, roepende:
- Vrome vader! kloekmoedige redder mijns levens! hoe zal ik u vergelden wat gij mij deedt? waarmede had ik die goedheid verdiend? waarmede zal ik u bewijzen kunnen wat er omgaat in mijn dankbaar hart?
Savonarola hoorde deze opgewonden taal zeer kalm aan en vermaande hem tot rust; maar Ceccone ging voort:
- Vanwaar kwam uw onwaardige dienaar het voorregt, dat juist gij mij mogt redden uit de woedende hand van het lage graauw! Ik ben op eene vreeselijke wijze mishandeld, terwijl ik mij met een man onderhield die mij geld schuldig was, en dien ik nog eenig uitstel verleenen wilde, daar ik vernomen had dat zijne omstandigheden moeijelijker waren dan ik had geweten. Men moet mij voor een ander gehouden hebben; althans een paar reuzenarmen grepen mij bij de keel en slingerden mij ter aarde. De schrik heeft mij mijn bewustzijn doen verliezen en aan u alleen dank ik mijne behoudenis!
- Mogt het geredde leven uzelven en anderen ten zegen zijn, antwoordde de prior, geef de eer aan God die den tijd der genade voor u verlengde, om u tot zich te lokken op de paden van geregtigheid en waarheid.

{==232==} {>>pagina-aanduiding<<}

De ernst waarmede de prior deze woorden hem te gemoet voerde, maakte een hevigen, maar hoogst onaangenamen indruk op den notaris.
- Wat zou geschikter zijn om mij op den regten weg te brengen, eerwaarde vader! dan juist dit verblijf in het midden der vrome broeders; ik hoop ook dat het niet te vergeefs is geweest, dat ik zoo getrouw uwe onvergelijkbare schoone prediking volgde, ja mij gedurende uwe voordragt bevlijtigde ze der vergetelheid te ontrukken en voor het navolgende geslacht te bewaren.
De prior was echter door al zijne schoone woorden niet uit zijne ernstige ja gestrenge stemming te brengen; integendeel men zag zijn waardig gelaat duisterder worden, naarmate hij meer het oog kreeg op deze duistere ziel.
- Vriend! - sprak hij kort weg - ik ken uwen schuldenaar.
- Gij Rinaldo kennen! - riep Ceccone onaangenaam verrast.
- Ik ken uwe verhouding tot hem - vervolgde de prior, hem doordringend aanziende - ik ken ook Razza den lastdrager en Spica den steenhouwer...
Ceccone verbeet zich de lippen en neep de handen krampachtig zamen.
- Gij behoeft dus - ging de prior voort - de moeite niet te doen mij deswegen inlichting te geven; maar deze mannen hadden het regt niet u aldus te bejegenen.
- Zij wilden mij vermoorden! - zij wilden mij in de Arno werpen. - Ik zal hen verklagen! en zij zullen hunne billijke straf niet ontgaan! - riep Ceccone, terwijl een zonderlinge lach de hatelijke trekken bewoog en helsche voldoening uit zijn oog blonk bij het denkbeeld van wraak.
- Niemand zal u het regt van aanklagt te doen kunnen betwisten, indien het u billijk oordeelt deze mannen den regter over te leveren; maar zouden zij niet eenige klagten hebben in te brengen tegen u, messer Ceccone?...

{==233==} {>>pagina-aanduiding<<}

- Zij zullen dit welligt voorwenden om hun gedrag te regtvaardigen, hervatte de notaris, 's priors beproevend oog ontwijkend.
- Zou dit voorwenden geheel zonder grond zijn, mijn vriend? - Bedrieg u zelven niet - ik mag immers niet vooronderstellen dat gij mij in dezen zoudt willen misleiden.
- Zij beschuldigen mij onbillijk, vader! de schade die Razza geleden heeft, kon ik niet verhoeden, zoo min als den ondergang van Spica. Maar ik bekleed een ongelukkig ambt. Als een boedel verward is en de zaken verkeerd loopen, dan heeft Ceccone het gedaan, en als hij dan eenige penningen verlangt voor al zijn hoofdbreken en zorgen, dan heet hij een afzetter, uitzuiger en onderdrukker! Indien de nood mij niet gedrongen had, meent gij dan, vrome vader! dat ik Rinaldo zou hebben gevraagd om de mij schuldige gelden? - Maar niemand scheldt mij de rekeningen kwijt, hoe kan ik het dan doen?... Lang heb ik geduld gehad - is het wonder dat ik ten laatste dringend werd en het eens met eene losse dreiging beproefde, die ik echter nimmer gevolg zou hebben gegeven, daar ik weet in welke omstandigheden hij verkeerde. Was het dan regt dat deze mannen mij aldus aanrandden?
- Het was integendeel onregt, messer Ceccone, ook al hadden zij reden zich over u te beklagen, ook al waart gij onregtvaardig jegens hen geweest... zelfs het kwade mag niet met kwaad vergolden worden, maar het kwade wordt overwonnen door het goede.
In ieder onderhoud dat Ceccone gedurende zijne voorspoedige herstelling met den prior mogt hebben, werd het hem duidelijker hoe weinig fraaije woorden op dezen vermogten, en bij al de zorvuldigheid waarmede hij zich zag verplegen, bleef er eene strakke koelheid jegens hem bestaan, die hem beleedigde en verbitterde. Hij gevoelde het wel: men was op zijne hoede, men wantrouwde hem, en niets ware hem meer waard geweest dan juist vertrouwen te vinden.

{==234==} {>>pagina-aanduiding<<}

Zoo vermenigvuldigde hij dan steeds zijne betuigingen van dankbaarheid en nooit zag hij den prior of hij verklaarde:
- Vader! niets zou mij gelukkiger maken, dan u nog eenmaal door daden te toonen, wat geene woorden uitdrukken kunnen: den dank mijns harten!
Als eene zeer gewone zegswijze hoorde Savonarola dit dag op dag ongevoelig aan, alleen den notaris scherp aanziende zoodra hij er mede aanving. Weldra was Ceccone zoo ver hersteld dat hij ten zijnen zou wederkeeren, en bij deze gelegenheid meende hij zijner erkentelijkheid nog eens volop lucht te moeten geven.
Opmerkzamer dan wel vroeger scheen de prior hem aan te hooren, en het doorzoekend oog onafgewend op den notaris rigtend, vroeg bij eensklaps, met een nadruk die Ceccone onthutste:
- Is u dat waarlijk ernst, messer Ceccone?
- Dat betuig ik u zoo gewis als daar....
- Zweer niet... Indien ik u eens beproefde?
- Ik zou niets vuriger wenschen!
- Zoudt gij u eenige inspanning, eenige opoffering, voor mij willen getroosten?
- Beschik over mij, vrome vader! Ik ben de uwe! Beveel over mij!
- Doe geene onbedachte gelofte! Ik verlang een vast besluit en geene overijling.
- Eisch vrij wat gij wilt! Zoo ik u eenige dienst mag bewijzen, maakt gij mij gelukkig.
- Welnu! Gij kunt mij eene wezenlijke dienst bewijzen of liever een waar genoegen verschaffen.
- Wees er zoo zeker van alsof het reeds geschied ware.
- Laat dan de mannen ongemoeid die u hebben aangerand en beschouw het voorgevallene als niet geschied!...
Het geel gelaat van den notaris werd lijkkleurig van spijt en een daemonische blik vloog op den prior, maar snel zich herstellende zeide hij vastbesloten:

{==235==} {>>pagina-aanduiding<<}

- Ik ben de uwe, uw wensch is vervuld, ik heb van alle vergelding afgezien, om uwentwil.
- Gij zult echter geene schade lijden aan den armen Rinaldo - vervolgde de prior en begon hem het geld voor te tellen, dat hij van den wever had te eischen. - Voortaan zult ge van mij de huurpenningen ontvangen.
De klank, de glans van het geld stilde aanmerkelijk de pijn die messer Ceccone had te lijden bij het onderdrukken van zijne wraaklust, want al beloofde hij zich heimelijk eene verborgene en uitgestelde voldoening, vooreerst moest hij zijn woord aan den prior gestand doen, en zwaarder eisch had wel niemand hem kunnen voorstellen. Al de verkropte spijt en onderdrukte woede van zijne zwarte ziel trok zich nu te digter op den prior zamen. Had die zich ten schild gesteld voor de zijnen, op hem zouden dan nu ook al de vurige pijlen moeten afbranden.
Met duizend verwenschingen in het hart, maar met zegen op de huichelachtige lippen, verliet messer Ceccone de plaats, waar hem een onvergeetbare trek was gespeeld, gelijk hij het verzoek, ja ook de hem betoonde menschlievendheid des priors achtte, en zijn eerste werk bij zijne tehuiskomst was dit geheele voorval als een staaltje van de onvergelijkelijke sluwheid des priors van San Marco aan Mariano te schrijven, die Florence reeds verlaten had; en hem een hatelijk tooneel op te hangen van de verregaande hardheid, waarmede de Dominikaner in zijn klooster regeerde en het geweld waardoor hij zich alles ook daar buiten te onderwerpen wist.
- 't Is mij veel ruimer om het hart en frisscher om mij heen - zeide fra Jacomo tot Paolo na het vertrek van messer Ceccone - geloof mij, dat ik mij met het teeken des kruises zegende toen ik de deur achter hem gesloten had! - en de beide mannen voegden zich bij eene vergadering der broeders die tot het plegtig afscheid van fra Domenico bestemd was.
Dominico da Pescia, schoon ouder dan Savonarola, droeg

{==236==} {>>pagina-aanduiding<<}

dezen eene diepe hoogachting en het onwankelbaarst vertrouwen toe. Hij zag in hem een heerlijk werktuig Gods en verwachtte groote dingen door zijne dienst voor de gansche christenheid.
Tot prior van het Dominikaner klooster te Fiesola benoemd, nam hij fra Girolamo in alles tot voorbeeld, en zag hij ook den strijd genaken, deze zou hem een getrouw medestander zijn op den hem aanvertrouwden post. De dagelijksche omgang met Girolamo had weldadig op hem gewerkt; zijn ijvervuur was gematigder geworden, zijn gemoed zachter en warmer; en wie hem ook ooit gevoel had ontzegd, was thans getroffen over de aandoenlijke taal, waarmede hij de broeders vaarwel zeide.
Nadat hij de broeders gedankt had voor hunne liefde en zich in hunne gedurige voorbede had bevolen, verhief hij zich eensklaps met stouten moed uit de aandoeningen, die hen week hadden gemaakt en hem nederbogen, en hij riep uit:
- Maar neen, mijne broeders! waarom zou ons oog droevig zijn over de beschikking van ons opperhoofd? Heeft niet de veldheer magt om zijne krijgsknechten hunne posten aan te wijzen? Bidt dan voor mij, dat de Heer mij geve getrouw te zijn op den mijne. De ontrouw der priesters heeft het heiligdom verdorven; de getrouwheid der dienaren zal de godsvrucht wederbrengen. De verlossing is nabij, want de ketenen zijn al te zwaar geworden! Dezen morgen, nog eenmaal in onze boekerij verkeerende, viel mij het getuigenis in handen, dat eene zwakke vrouw reeds voor meer dan honderd jaren heeft gegeven van den staat der kerk. Vergun mij, broeders, de woorden der deilige Brigitta voor u te lezen en gij zult verbaasd staan hoe de goddelijke lankmoedigheid nog eene eeuw kon vertoeven, eer zij de aarde met den ban slaat! Hoort hare woorden; ons hart verdaagt over zoo onverschrokken taal:
‘De paus - zegt zij - is een zielenmoorder; hij ver-
{==237==} {>>pagina-aanduiding<<}
scheurt en verstrooit de kudde van Christus; hij is gruwzamer dan Judas, onregtvaardiger dan Pilatus, afschuwelijker dan de Joden, slechter dan Lucifer zelf. De tien geboden heeft hij in één enkel veranderd, namelijk: ‘geef geld!’ - Ja Rome is een helsche draaikolk, in welks midden Satan troont als het opperhoofd aller gierigheid, om de goederen die Christus met zijn lijden verwierf voor geld te verkoopen! De paus met zijne geestelijken zijn veel meer de voorloopers van den antichrist dan dienstknechten van Christus, ja 's pausen wereldlijke curie plundert de hemelsche curie van Christus. Hij moest alle vermoeiden tot zich roepen met de woorden: komt herwaarts en ik zal u rust geven voor uwe zielen - maar hij spreekt: komt herwaarts en aanschouw mijne weelde, schudt uwe beurzen uit in mijne schatkist en ga nogtans ten verderve! - De arke der getuigenis, het heilig testament is weggevoerd! - de gewijde kandelaar der deugden is uitgebluscht - de tafel is ledig van de toonbrooden der godsvrucht! De geestelijkheid is van den schedel tot de voetzolen bedekt met de melaatschheid van hoovaardij en schraapzucht!... Zij is stom waar het den lof Gods geldt, welsprekend waar zij over zich zelve handelt. De wijsheid Gods is den priester tot eene dwaasheid, de zorg voor de zielen eene fabel geworden. Zij versperren den hemel en ontsluiten de hel! Wie met vier wonden tot hen gaat, keert met eene vijfde weder, want het voorbeeld der priesters bevestigt in het kwade en terwijl men zich eertijds schaamde over zijn zonde, beroemt men er zich thans openlijk in.’
Zoo sprak Brigitta en nog was de stoel van Petrus niet beklommen door Sixtus IV, die al de onnoembare gruwelen der heidenwereld in het midden der christenen op den troon verhief; nog bleef Rome de ongeregtigheid vermenigvuldigen tot op dezen dag. Wel verwekt de Heer in alle landen getuigen der waarheid. Wel heeft Hij reeds vele malen en op velerlei wijze tot de verzinkende christentenheid gesproken, maar het bleven stemmen die zich verloren in de woestijn.

{==238==} {>>pagina-aanduiding<<}

In Engeland sprak Wickliff, in Frankrijk Abailard! - Johan Huss in Duitschland. - Aan deze zijde der Alpen getuigden reeds zoo vroeg een Arnold van Brescia, een Claudius van Turin! Hoe verhieven Gerson en Elemangis de stemmen! Onze dichters hebben het kwade bestraft, Dante noch Boccacio hebben de geestelijkheid gespaard. Vergeefs! vergeefs! Daar zijn klaagliederen gezongen, daar is liefelijk op de luit gespeeld, maar de kinderen der menschen hebben den Heer des hemels den trotschen nek toegekeerd, om al verder af te dwalen op hunne duistere paden. - Laat ons dan Gods lankmoedigheid niet voor traagheid achten - want het ‘nabij’ is voor de deur, gelijk broeder Girolamo ons heeft verkondigd en dit woord is onwankelbaar en getrouw. De Heer gaat zijne kerk vernieuwen, Hij zal opstaan tot den strijd en snellijk komen tot zijnen heiligen tempel, om dien te reinigen. Zoo blijft dan gehoorzaam aan de stem zijner gezanten, mannen broeders! en volhardt in de liefde, in het geloof, in de onwrikbare hope, dat het rijk van licht en waarheid triumferen zal in eeuwigheid.
- Amen! Amen! herhaalden de broeders. Savonarola hief de handen zegenend op over fra Domenico en sprak:
- De Heer zegene u en hoede u waar gij moogt ingaan en uitgaan! Hij verheffe zijn vriendelijk aangezigt over u - en zij u genadig!
- Amen! Amen! ruischte het nog eenmaal door de wijde zaal - en de vergadering ging uiteen.



{==239==} {>>pagina-aanduiding<<}

XVII. Een stervende.

De nachtwind doorsuisde de statige bosschen van Careggi en droeg den zuiveren klank van bruisende watervallen en klaterende fonteinen verre henen in de diepe stilte, die het vorstelijk villa geheimzinnig omgaf.
Toch was daar ongewone beweging en rustelooze bedrijvigheid achter die marmeren wanden. Het licht stroomt uit de rijke zalen naar buiten, maar geen toon, geen geluid verraadt ons, wat daar binnen omgaat.
Kommer en onsteltenis leest men op het anders zoo zorgeloos gelaat der bedienden; de rijkgetooide pages hebben scherts en luchthartigheid vergeten; de krachtigste handen hangen slap; de fierste hoofden zijn gebogen - aller verwachting is angstig gespannen - eene beslissende ure zal slaan.
Door eene reeks van weelderige zalen beweegt zich langzaam een plegtige optogt. De grijze priester Bosso gaat aan het hoofd, gedost in al de pracht van zijn ambtsgewaad, gesierd met de stole en alle teekenen zijner waardigheid. Hij draagt het heilig sakrament; in het wit gekleede koorknapen gaan aan zijne zijde, met zilveren schellen en gouden wierookvaten. Alle geestelijken, aan het huis van Medicis ver-
{==240==} {>>pagina-aanduiding<<}
bonden, volgen hem met gebogen hoofd, zacht lispelend hunne gebeden prevelend. Achter hen gaan de edellieden en pages, gevolgd door den majordomo met de voornaamste bedienden van het huis, die den stoet sluiten.
Men begeeft zich naar het vertrek van een kranke - en schoon de wanden er zijn bekleed met de kostbaarste goudstof en al het sierlijkste en schoonste bevatten wat fijne smaak uit middeleeuwsche weelde bijeen te zamelen wist - schoon ook die zachte legerstede is overwelfd van het fraaist fluweel met gouden koorden opgenomen, hij die daar nederligt begeert niets meer van de aarde - de wereld heeft voor hem geen gaven meer - hij wenscht alleen den troost der kerk!...
Die kranke is een man nog in de kracht des levens, sterk van aanleg en slechts vierenveertig jaren oud. Maar zijn leven was enkel jagende hartstogt, worstelende begeerte, toomelooze eerzucht, rustelooze bemoeijing geweest om zijne magt te handhaven, zijn gezag uit te breiden, om vaak met bloedige middelen zijne wederpartijders ten onder te houden en de toekomst van zijn huis, de glorie van zijn geslacht te bevestigen - Florence's ziel en hoofd - Lorenzo de Medicis was krank.
De vermoeijing van aanhoudende inspanning, de kwelling des geestes bij den strijd der driften hadden de kracht des ligchaams verslonden, en overspanning had zijne levenskracht gesloopt. Hij had zich nooit rust gegund, geene verpoozing gekend dan die van afwisseling der bezigheden. Het werktuig dat zijn ijzeren wil steeds had gediend hoeveel hij er van vergde, was ontijdig onbruikbaar geworden en weigerde langere dienst. De aanhoudende opwinding, de nimmer rustende aandrang was allengs tot een verterenden koortsgloed overgegaan; en zwoegde eens die borst zoo fel van hartstogt en van geestdrift, thans klopte dat hart niet minder hevig, ofschoon zijne kracht was vergaan; als wilde het hem nog eens dien eigen spoorslag wederschenken, die eigen veerkracht

{==241==} {>>pagina-aanduiding<<}

hergeven - een vuur brandde in zijne aderen - een vuur dat hem verteerde, en wie zou het blusschen!....
Vergeefs had Lorenzo de warme baden van Sienna en Porrettana gebruikt. De geneesheeren namen raad en beproefden wanhopig hunne ontoereikende kunst - niemand bragt kalmte aan dat onrustig jagen van alle polsen, aan dat branden van hoofd en hart, niets gaf verligting in de smarten die hem doorknaagden.
Lorenzo's bijzondere arts zon dag en nacht op eenig middel dat mogt baten, maar ten einde raad, moest hij gedoogen, dat men ten laatste de hulp ging inroepen van den wijd vermaarden Lazarus van Pavia.
Deze wonderdoctor meende inderdaad nog één middel te kennen! - 't Was zeldzaam! 't was kostbaar! - Twee hoedanigheden die dikwerf veel vertrouwen hebben ingeboezemd!
Paarlen van groote waarde en eenig kostbaar edelgesteente wist hij op te lossen en te mengen met het sap van de vreemdste gewassen!... Niemand had nog ooit van iets dergelijks gehoord! en aller hoop was op dit verwonderlijk middel gevestigd. - Alleen, de toestand des lijders nam sedert het gebruik daarvan zoo zigtbaar af, dat alle hoop op herstel verdween en Lorenzo zich op zijn einde wilde voorbereiden.
Had hij als heiden geleefd, hij had toch den moed niet als heiden te sterven. Als een goed christen wilde hij de eeuwigheid ingaan. Immers bij al zijne liefde voor het godendom van den Olymp was hij toch een getrouw zoon der kerk gebleven! Hadden zijne zeden en beginselen zich gevormd naar het antieke Rome - waarin verschilde het met het hedendaagsche? - Zijn einde zou zijne verkleefdheid aan den heiligen stoel op het schitterendst bewijzen, zoodat het nageslacht hem nog eenmaal den toenaam van den vrome zou kunnen geven!
Terwijl hij dan in het nachtelijk uur de komst des priesters verbeidde, riep hij zich de leer der kerk zoo goed mogelijk voor den geest, en wond zich op tot eene voor zijne

{==242==} {>>pagina-aanduiding<<}

verslapte zenuwen spoedig te groote opgewektheid. Eenige regelen uit de godvruchtige gedichten zijner moeder kwamen hem in de gedachten; wat was zij geloovig gestorven!... ook donna Clarissa zijne gemalin was in vrede ontslapen met de hope des eeuwigen levens... Ook hij wilde sterven als zij! - Hij vond geen troost in het staren op die keurige gewrochten der kunst, die het vertrek rondom hem versierden - met weêrzin wendde hij den blik van de weelderige vormen eener schoone Venus af. De forsch gespierde Hercules boezemde hem geene belangstelling meer in, nu hij daar uitgeteerd en magteloos nederlag - een andere beeldtenis zocht zijn oog, die hem een rustpunt voor zijn hart zou wijzen.
In het midden van de zaal was op eene met een wit kleed overdekte tafel een rijk met paarlen en edelgesteenten gesierd crucifix van het keurigste werk geplaatst, omringd van zilveren kandelaren met zacht schemerende waslichten. Hoe vreemd het Christusbeeld ook bij de mythologische voorstellingen die het vertrek vervulden, mogt uitkomen, Lorenzo zag niets anders, en zijn hart poogde angstig er zich aan vast te klemmen, als het eenig anker der behoudenis na de schipbreuk des levens.
Daar worden de wijde vleugeldeuren aan het einde der zaal geopend - de plegtige stoet komt nader. Zoodra Lorenzo echter den priester met de heilige hostie ziet komen, roept hij uit:
- Neen, vader, niet verder! want ik zal niet gedoogen, dat Hij die mij schiep, Hij die mij kocht met zijn bloed, tot mij kome! - Ik ga tot Hem! - rigt mij op, bid ik u! dat ik tot mijnen Heer ga!
Politiano, die na den dood van donna Clarissa tot Lorenzo was wedergekeerd, en hem in zijne ziekte bestendig bijbleef en Pietro, die zijn vader met het meeste geduld verpleegde, smeekten te vergeefs dat hij zijner zwakheid zou gedenken; de geneesheeren die zijn leger omringden bevalen hem te vergeefs zijne rust te houden.

{==243==} {>>pagina-aanduiding<<}

- Laat mij gaan! bleef hij roepen en poogde zich reeds op te rigten, zoodat men wel ter zijner hulp toeschieten moest.
Ondersteund door vriendenhanden kroop hij nu op zijne knieën tot aan de voorzaal, waar de priester op zijn verlangen was blijven wachten, en aan de voeten des grijsaards neêrgezegen, greep hij hartstogtelijk het door hem geboden crucifix en bedekte het met kussen en tranen, terwijl hij ten aanhoore van geheel den ontroerden en met hem nederknielenden hofstoet in deze woorden losbarstte:
- Wilt gij dan, liefste Jezus! nog op uwen ellendigen dienstknecht nederzien?... Wat zeg ik! - dienstknecht?... Uw vijand! - een ondankbare, die met zooveel weldaden overladen, nooit hoorde naar uw woord en zoo dikwerf uwe grootheid heeft gesmaad! Wat heb ik U aan te bieden voor zoo veel liefde? - eene liefde die geheel het menschdom omvat, die U uit den hemel op de aarde heeft doen nederdalen, bekleed met het omhulsel van ons vleesch!... eene liefde die U heeft gedrongen om honger en dorst, hitte en koude, moeite en bespotting, haat en geeseling te dragen - ja den kruisdood te ondergaan! - Bij die liefde smeek ik U, barmhartige Jezus! dat Gij u aangezigt afwendt van mijne zonden, opdat wanneer ik voor u gerigt zal staan - en ik gevoel het, Gij roept er mij toe - mijne zonden, mijne schulden niet worden gezien, maar dat de verdiensten van uw kruis ze verbergen! - O, dat Uw bloed voor mij moge gelden in de eeuwigheid! Uw bloed, dierbaarste Jezus! dat Gij ter verlossing der menschen hebt uitgestort op het hoogaltaar onzer behoudenis!
Onder hevige aandoening had Lorenzo dit merkwaardig gebed uitgesproken en niemand was er onder de aanwezigen die niet diep was bewogen. De priester beval nu dat de kranke tot zijn leger zou wedergebragt worden, opdat hij met meerder kalmte het heilig sakrament zou mogen ontvangen. Lorenzo begeerde het echter alzoo ter aarde gebogen te nemen. Maar op een' wenk der geneesheeren die zijne

{==244==} {>>pagina-aanduiding<<}

afmatting opmerkten, bleef Bosso volhouden in zijn verlangen.
- Dan wil ik u ten einde toe gehoorzamen, mijn zielzorger - sprak Lorenzo, en men droeg hem naar het bed waar hij nu eenige oogenblikken rust nam.
De stoet kwam intusschen nader en schaarde zich knielend rondom de tafel met het kruisbeeld, terwijl aan Lorenzo de laatste plegtigheid werd volbragt.
Toen alles verrigt was gaf Lorenzo aan Politiano zijn verlangen te kennen om een bijzonder onderhoud met zijnen zoon te hebben. Voor Giovanni had hij eenigen tijd te voren een geschrift opgesteld, dat men zijn zwanenzang genoemd heeft, als de laatste vrucht zijner pen. Over de toekomst des jongen kardinaals, die zich thans juist te Rome ophield, was hij volkomen gerust, maar op Pietro wierp hij een blik vol kommer. Diens loszinnig en hoogmoedig karakter baarde hem onrust.
- Mijn Pietro! - sprak Lorenzo met teederheid, terwijl de eenentwintigjarige jongeling aan zijn leger nederknielde om eerbiedig zijns vaders laatste woorden te verstaan - mijn Pietro! neem dezen raad van mijne stervende lippen. Het lijdt geen twijfel of de republiek zal u als mijn opvolger huldigen, ofschoon gij nog niet volkomen den leeftijd tot het staatsbestuur bereikt hebt. Gij zijn bemind en geëerd om uwer vaderen wille, toon u die liefde en achting waardig door regtschapenheid. De vrucht van jaren arbeids gaat gij beërven; mijn zoon, bewaar dit dierbaar pand, dat ik u met zooveel inspanning verworven heb. Al mijne krachten zijn gewijd geweest aan de bevestiging van mijn huis; houdt het staande door voorzigtig beleid en bedachtzaamheid. Wees zachtmoedig en regtvaardig - maar houd evenwigt in de onderscheidene partijschappen die zich altijd in de republiek zullen openbaren en draag zorg dat de een de andere betoome, opdat geene de overmagt bekome en u te sterk worde. Wij hebben over al deze dingen menigmaal gesproken, mijn Pietro! gij kent mijne zienswijze - houd u aan de oude

{==245==} {>>pagina-aanduiding<<}

vrienden van ons huis. De kracht ontzinkt mij - ontvang mijn vaderlijken zegen...
De stervende legde zijne vermagerde handen op de rijke lokken des geknielden jongelings en zegende hem.
Na eenige oogenblikken van stilte wenkte de kranke, met de levendigste uitdrukkingen van vreugde op het gelaat, zijnen vriend Politiano om digter tot hem te naderen, en hem de hand reikende, sprak hij met opgewektheid:
- Blijf niet zoo verre, lieve vriend Angelo. Zet u digt bij mij; wij zullen zoo lang niet meer te zamen zijn.
Angelo greep de hem geboden hand reeds van doodskoude verstijfd en drukte haar aan zijne lippen. De laatste diepgaande aandoeningen hadden de restende krachten gesloopt. De kranke was zigtbaar afgenomen. Zijne oogen schenen nog dieper gezonken in de holle kassen, de wangen waren ingetrokken en de gelaatstint had dat eigenaardig blaauwend vaal gekregen, dat den dood voorafgaat. Dit gezigt verpletterde Politiano. Hij moest het bed zijns vriends verlaten om zich elders te herstellen, zou hij in staat zijn om de ure die volgen zou te dragen.
Maar de oogenblikken waren zoo kostbaar! Lang toeven was verlies. Hij snelde dus naar den stervende terug, die hem als altijd met een vriendelijken glimlach begroette.
- Waarom is Pico hier niet? - vroeg Lorenzo, terwijl zijn oog hem scheen te zoeken.
- Hij vreesde u te hinderen - antwoordde Politiano - maar hij is niet verre.
- Pico mij hinderen! o, laat hem spoedig tot mij komen! Ik moet hem zien; zeg hem dat ik dan kalmer kan sterven.
Politiano haastte zich nu om zijn vriend die zich in een aangrenzend vertrek met Ficino en Benivieni bevond, het verlangen des hertogs bekend te maken en keerde onverwijld met hem weder.
Ook Pico zag met levendige ontroering de groote verande-
{==246==} {>>pagina-aanduiding<<}
ring die de naderende dood reeds op het gelaat zijns vriends had te weeg gebragt en drukte hem zwijgend de hand.
Politiano echter, weggesleept in eene nieuwe opwelling van smart, liet het hoofd op het leger zinken en omvatte hartstogtelijk de kniën van Lorenzo, die nu zelf aan dit aandoenlijk tooneel een einde maakte, door zeer kalm tot Pico te spreken:
- Mijn vriend, ik verlangde zeer u te zien; het is de laatste maal. Nu zal ik echter welgemoed en kalm sterven. Ik had gehoopt dat God mij had laten leven totdat ik uwe boekerij zou hebben voltooid! Maar hoeveel moet ik achterlaten dat anderen voortzetten zullen! Op hoeveel zie ik niet terug dat ik zou wenschen nooit te hebben ondernomen!... Ja, daar treden beelden voor mijn geest, die mij verontrusten en benaauwen.
- Voortreffelijke vriend! sprak Politiano met vuur: kan zooveel deugd en zielegrootheid u geen zachte sterfpeluw zijn? Gij hebt als weldoener van Florence gearbeid, als beschermer en belooner aller begaafden en geletterden, als een groot man hebt gij geleefd; uwe nagedachtenis zal niet sterven. Leg uw hoofd met deze zelfvoldoening neder, en leer ons ook nog in uwen dood, hoe de wijze en edele sterft!
Maar de ure der begoocheling was voorbijgegaan, en Lorenzo's arm harte vroeg meer dan den wierook der vleijerij; hij gevoelde er al het ledige en armzalige van. Zijn leven lang had hij de hulde der menschen uitgelokt en zich toegeeigend, met gretige teugen het zoet der loftuiting ingedronken, maar met den voet in het graf bekende hij zich, voor de eerste maal zijns levens, dat hij haar niet verdiende, en dat zij hem niet regtvaardigen zou voor de vierschaar der goddelijke geregtigheid die hij te gemoet ging, en huivering en ontzetting overvielen hem als hij terugzag op de afgelegde baan. Daar rees eene stemme des bloeds van de aarde die tegen hem getuigde, geklag en geween van geschonden onschuld, van verlokte deugd, van mishandelden en verdruk-
{==247==} {>>pagina-aanduiding<<}
ten... en de absolutie des priesters verbande de jammertooneelen niet, die hij zijns ondanks zich voor de oogen zag zweven... die hem pijnigden, als de gloed van een onuitbluschbaar vuur, als het knagen van den worm die niet kan sterven; en diep uit zijne ziel was het opgeweld, toen hij tot Pico zeide:
- Daar rijst een wensch in mij op, mijn vriend! die u welligt zal verbazen. De wensch om nog eenmaal den man te zien - den onomkoopbaar regtvaardige, den onverbiddelijk gestrenge, maar ook den volkomen opregte - den eenigen waarachtigen geestelijke, dien ik ooit zag - den onverschrokken prior van San Marco - die mij altijd heeft weêrstaan, die mij overal heeft bestreden, die geen vleitaal kent, van geen verbloemen weet - maar de barre, naakte waarheid alleenlijk geeft - hem zou ik thans willen zien...
- Wat weêrhoudt u, antwoordde Pico aangenaam verrast - laat hem uw verlangen te kennen geven.
- Zou hij komen? - sprak Lorenzo met eene uitdrukking van smartelijken twijfel - gij weet dat hij mij nog nooit heeft willen spreken?...
- Hij zal komen - verzekerde Pico - als hij weet dat gij hem verlangt. Ik wil hem zelf uwen wensch bekend maken...
- Blijf gij hier, maar zend terstond om hem te ontbieden - te noodigen, hervatte hij, als klonk hem dat eerste woord te veel als bevel, want de ure was gekomen dat Medicis, niet meer had te bevelen - waarin niets hem restte dan wensch en bede!...
Vol verlangen bleef Lorenzo naar Savonarola uitzien en nam wat rust als om zijne laatste kracht te sparen voor dat onderhoud.
De dag breekt aan, Pico ziet den bode wederkeeren, doch onverzeld van Savonarola! Met angstige bezorgdheid vraagt hij:
- Komt de prior?

{==248==} {>>pagina-aanduiding<<}

- Hij komt niet, - is het antwoord - en hij heeft gezegd: ‘Zeg aan Lorenzo, dat ik de man niet ben, dien hij verlangt; wij zouden elkander slecht verstaan, waartoe zou dan eene ontmoeting dienen?’
Hoe smartelijk het Pico ook viel, hij moest het Lorenzo mededeelen - doch thans evenmin bij eene eerste nederlaag afgeschrikt als weleer, hervatte deze:
- Laat hem weten dat ik hem verlang te spreken voor ik ga sterven - dat ik het van harte wensch, hem en hem alleen!
En met deze boodschap kwam de bode niet vergeefs. Op het hooren van deze woorden begaf de prior zich onmiddellijk op weg naar den kranke, van fra Silvestro vergezeld.
Eene hevige ontroering greep Lorenzo aan, toen hij den gevreesden en gewenschten man aan zijn leger zag treden. Nog nooit had hij den prior zoo van nabij gezien, nog nooit had dat doorborend oog het zijne ontmoet - en thans was het op hem gerigt met al deszelfs onwederstaanbare kracht, beproevend als een regter Gods, als een heraut van het eeuwige oordeel. - De diepe waarheidszin zijns geestes, de onomkoopbare opregtheid zijns gemoeds schenen een helderen afglans op Lorenzo's ziel te werpen. Het was alsof nu eerst zijn geweten opregt getuigde, alsof het nu eerst volkomen wakker werd. Alle zelfbedrog, iedere begoocheling vlugtte van hem heen tegen over dezen gezant der waarheid, en als in een voorhof van het Godsgerigt dat hij te gemoet ging, gevoelde hij dat de schuld zijner zonde loodzwaar op hem drukte, ondanks de fraaije gebeden door hem geuit, ondanks het ontvangen van het heilig sakrament.
- Ik heb u tot mij laten roepen, vrome vader, omdat ik voor u mijne zonden belijden wil - sprak hij met diep gevoel - want daar zijn er, die mij zoozeer benaauwen, dat ik wanhoop aan mijn eeuwig heil.
- Welke zijn dan deze zouden? - hernam Savonarola, met beproevend oog vast in het zijne dringend.

{==249==} {>>pagina-aanduiding<<}

- Vooreerst de plundering van Volterra (1472), waarbij zoo onnoemelijke gruwelen zijn gepleegd - vervolgens de berooving van de monte di fanciuli (kas der bruiden), waardoor ik zoovele jonkvrouwen van haren bruidschat beroofd en daardoor in het ongeluk gestort heb - en dan, al het onschuldig bloed, dat ik bij de zamenzwering der Pazzi's heb doen vergieten...
- Lorenzo! wanhoop niet, want God is genadig en barmhartig, en Hij zal zich uwer erbarmen: maar u is noodig vast, onwankelbaar vast te gelooven, zal u die barmhartigheid rust schenken in stervensnood. - Lorenzo! gelooft gij van ganscher harte, dat God u kan en wil behouden van het eeuwig verderf?
- Ik geloof onwankelbaar! - sprak de stervende met overtuiging.
- Indien God u het leven en de gezondheid wedergaf - zijt gij dan vast besloten om heilig voor Hem te leven?
- O, voorzeker, dat zou ik vurig wenschen!...
- Welnu - geef dan bewijs van uw vast geloof door opregte boete, want in het koningrijk der hemelen, dat zich ook voor u wil ontsluiten, gelden geene fraaije woorden en ijdele betuigingen, maar kracht.
- Dat wil ik gaarne, wat kan ik doen?
- Belooft gij mij als in de tegenwoordigheid van de heilige Drievuldigheid, afstand te doen van al uw met zooveel onregt verkregen goed, en alzoo aan uwe zonen eene eerlijke nalatenschap te schenken, zij die dan ook gering als van vele andere burgers?....
Deze woorden grepen Lorenzo magtig aan. De eisch was groot en zwaar! - Maar het gold de rust zijner ziel en zijn eeuwigen vrede... en de dood was nabij... Hij verzonk in diepe gedachte. - Hij aarzelde, wikte en woog - de eeuwigheid woog zwaarder dan de tijd, en hij sprak besloten:
- Gewis, ik zal dat doen - of zoo ik zelf het niet meer kan, het mijnen erfgenamen opleggen.

{==250==} {>>pagina-aanduiding<<}

- En dan - ging Savonarola voort, hem diep in het oog starende - geef Florence de ontstolen vrijheid weder - ontsla de republiek van de onwaardige boei, waarin uwe hand haar klonk...
Ontzetttend was de schrik dien dit woord op Lorenzo's gelaat verspreidde. Het doodelijk bleek werd nog eenmaal vervangen door een hoogen blos, nog eenmaal joeg het bloed weêr bruisend door zijne aderen, en het hart sloeg hem hoog van toorn, spijt en verontwaardiging - maar ook van vrees, van angst en ontzetting. - Al zijne zenuwen trilden, alle aderen gloeiden - hij keerde zich om op zijn leger, wendde het hoofd van den prior af - en riep heftig:
- Neen, neen! dat nooit! - dat is te veel!...
Savonarola had zijne taak bij Lorenzo volbragt!
Doch zoodra de kranke bemerkt dat de prior vertrekt, roept hij in angst hem achterna:
- Uw zegen, vader!...
Maar de prior ziet niet naar hem om, en heeft het einde der zaal nog niet bereikt, of een dof gesteun doet de geneesheeren verschrikt tot den kranke toeschieten.
- Neen! neen! dat is te veel!... herhaalt hij nog eens in hevige stuiptrekking - toen werd alles stil.
Lorenzo was niet meer.
De eisch was hoog - en toch, Savonarola kon niet minder vragen - of hij ware Savonarola niet geweest.
Arme Lorenzo! die zich omwendt en sterft, zooals de rijke jongeling wegging, die terugtrad voor den eisch des Zaligmakers: ‘Verkoop al wat gij hebt en geef het den armen.’ - Zal ook van u kunnen gezegd worden - ‘de Heer had hem lief!...’
Lorenzo kon zijne schatten afstaan, maar zijn werk, zijn gewrocht, zijn staatsplan - dat uitvloeisel zijns wezens, zoo naauw vereenigd met zijne zelfstandigheid, opgeven! - alzoo zich zelven op te offeren, te verliezen, te vernietigen - hij kon het niet. - Dat geld, dat goed, 't was niet

{==251==} {>>pagina-aanduiding<<}

zoozeer zijn ik. Hij had het zich toegeëigend, niet juist uit gelddorst, maar uit nooddwang om zijne ontwerpen te volvoeren, den luister van zijn huis op te houden - hij kon het afstaan. - Zijne landgenooten zouden welligt, getroffen door de edelmoedigheid des vaders, het verlies aan de kinderen vrijwillig vergoeden - maar die zonen tot burgers te maken, die hij met al zijne krachten tot vorsten had verheven! het doel van zijn leven - het ideaal zijns harten: Medicis met vorstenluister te omstralen, voor altijd op een monarchalen troon te verheffen - dit denkbeeld op te geven, in dat streven zijn ijdelen hoogmoed, in dat jagen zijne heerschzucht te zien, en dat zonde, zwarte zonde te achten, niet minder onrein voor God dan de ontvreemding van het geld der armen, het onschuldig bloedvergieten en al de hemeltergende gruwelen bij Volterra gepleegd - neen, neen! dat kon hij niet. Hij achtte de parel van groote waarde zoo duur een koopprijs niet waardig!
In somberen ernst verliet Savonarola het sterfbed, terwijl hij in het gaan tot Pico zeide:
- Heb ik het niet gezegd, dat ik de man niet was, dien Lorenzo verlangde? - Maar God zal aan Florence de vrijheid wedergeven! Medicis' glorie is voorbij! - Ziet gij daar ginds het onweêr zamenpakken boven de stad - zóó laat Lorenzo Italië achter! Hoor dien ratelenden donderslag - hij valt op de dartele stad der bloemen! Zoo valt het Godsgerigt ook eerlang neder op Florence en op het huis van Medicis van nu aan.
Terwijl de prior zich bij den stervende onthield, was fra Silvestro door een forsch gespierd jongeling in een vertrek gebragt, waar hij Savonarola's wederkomst kon verbeiden. Het was Michel Angelo, die hem tot zijnen vriend Cardièro leidde, een jongeling die met hem bescherming en opleiding van Medicis genoot en die bijzonder van Lorenzo was geliefd.
Met groote opgewondenheid verhaalde Cardièro dat hij gedurende den nacht allerzonderlingste lichtende luchtver-
{==252==} {>>pagina-aanduiding<<}
schijnsels had waargenomen, toen hij het klaaghuis ontvlugt was, om in de frissche nachtlucht op het veld te verademen.
- Onze vriend ziet wel eens wat meer dan een ander mensch - viel Michel Angelo hem in de rede. - Gij zet zulk een bedenkelijk gezigt, fra Silvestro!
- Ik geloof aan harmoniën tusschen de natuur en de menschheid, messere - hernam Silvestro. - Er is verband tusschen de verborgene en geopenbaarde natuurkrachten, tusschen de teekenen des hemels en de lotgevallen der stervelingen, daarom spant deze mededeeling mijne aandacht.
- In onze dagen vooral spreekt God met velerlei stemmen - sprak Cardièro - en ik laat mij te vrijmoediger over mijne gevoelens uit, omdat ik weet, dat ook fra Silvestro niet onbekend is met het geheimzinnige gebied, dat schoon nog in schemering gehuld voor sterfelijke blikken, eenmaal ons in volle klaarheid zal bekend worden. Inderdaad, het verschijnsel door mij gadegeslagen was merkwaardig. Eerst zag ik rozekleurige wolken vormloos aandrijven; nu namen zij eensklaps de gedaante aan van ontzettende vlammen, die uit een vuurberg opgaan; daarna onderscheidde ik duidelijk een ontzaggelijk heirleger: reusachtige gestalten traden van weêrszijden voor en begonnen elkander wanhopig te bekampen. Het was een tooneel van krijg en worsteling van schimmen, wier gedaante vreeselijk was als de reuzenbeelden die mijn vriend Angelo ontwerpt!
- Gij waart in slaap gevallen - zeide Michel Angelo, hem op den schouder kloppend. - Beken het ons maar, gij hebt gezien met gesloten oogen, en dan ziet men wondere dingen.
Maar Cardière bleef verzekeren dat hij zelfs niet slaperig was geweest.
De burgers van Florence, die zich in gespannen verwachting te vergeefs om het palazzo Pitto verzameld hadden, om den eersten bode van Careggi af te wachten, zagen met diepe ontroering een fellen bliksemstraal in de kerk Santa Reparata

{==253==} {>>pagina-aanduiding<<}

slaan; en zij hielden het voor zeker, dat dit een teeken was van Lorenzo's dood. Weinige oogenblikken later verspreidde zich de sombere mare door de stad, en dompelde haar in rouw, alsof haar grootste weldoener gevallen ware...
Geen wonder! Lorenzo nam den lof met zich in het graf, een vorst des vredes te zijn geweest, onder wiens bestuur kunst en letteroefening zich rustig konden ontwikkelen; en voorzeker, als men de woelingen van vroeger en de onrust van later vergelijkt met de laatste kalme jaren zijner regering, die echter ook niet door een eenig belangrijk feit gekenmerkt waren - dan is daar een schijn, alsof die vrede de vrucht ware van Lorenzo's wijs bestuur en zijne goede zorgen. Maar de navolgende geslachten hebben hem gestrenger beoordeeld en het alom verkondigd, dat Lorenzo juist het onweder en de na hem volgende stormen zoo digt boven Florence heeft zaâmgetrokken; hoewel eerst twee jaren na zijn verscheiden de losbarsting kwam. Thans was de wrange vrucht nog niet rijp; de tijd der ontknooping was nog niet gekomen; en tot zoo lang zou Medicis als een vorst des vredes geprezen worden; want de laatste jaren zijner regering waren zoo kalm geweest dat een gelijktijdig geschiedschrijver verzekert: dat Italië sedert duizend jaren geen gelukkiger toestand gekend had.
Slaan wij thans een blik op 't schiereiland. De Italianen hadden hun gebied wel niet uitgebreid als andere staten, maar zij hadden toch ook niet gebogen onder vreemd juk; zij waren de beschaafdste der natiën en noemden alle andere volken barbaren. De vreemde vorsten, die den troon van Napels bestegen hadden, waren eerst Italianen geworden. Geene vreemde legers waren over de grenzen gekomen dan die door inlandsche vorsten waren bezoldigd. Maar dit schitterend volk had allengs den naijver en de begeerte der naburen opgewekt, en van nu afaan zou de eerstvolgende halve eeuw geen rust meer hebben voor het ongelukkig Italië, waar Franschen, Spanjaarden, Vlamingers, Zwitsers, Duit-
{==254==} {>>pagina-aanduiding<<}
schers, Hongaren, Turken en Barbaren het schriktooneel eens bloedigen oorlogs bragten, en wat vuur en zwaard, pest en hongersnood in een zoo kort tijdsbestek feller verteeren zouden, dan eenig land ooit heeft aanschouwd.
De vrijheid, in de XII eeuw verworven, genoten in de XIII en XIV, waarbij kunst, smaak, kennis, wijsbegeerte werden ontwikkeld, ging verloren in de XV met het zinken van de laatste trekken eener aloude en grootsche volksedel-aardigheid. Had men op de helft der XV eeuw de Milaneesche republiek hersteld en in verband gebragt met Venetië, Florence, Genua, en Zwitserland, Italië had zich gehandhaafd in de rij der volken en was roemruchtiger geworden dan eenige staat. Maar de zelfzuchtige bedoelingen van enkele regerende huizen kantten zich daar tegen. Medicis gedoogde het niet, en dit verzuim bragt Italië te gronde.
Niet zoozeer tot éénen staat, maar tot een statenverbond, waarbij ieders bijzonder karakter bewaard bleef, tot eene onverbreekbare keten van vrije, maar onderling verbondene republieken, die elkander wederzijdsch steunden en handhaafden, terwijl zij zich onderling eerbiedigden en verstonden, hadde men Italië moeten leiden; dan waren de verdeelde magten, zaâmgetrokken tot een hecht ligchaam, een vast gebouw, onwinbaar geweest, bij de vele hulpmiddelen die ieder der bijzondere staten ten dienste stonden. Maar Medicis bovenal had de tweespalt tusschen de steden en republieken gezaaid en aangewakkerd; hij had verdeeld om te heerschen en Florence, meer en meer afgezonderd van de algemeene belangen, teruggehouden van iedere toenadering tot Venetië, omdat Medicis den steun van vorsten behoefde en niets van vrije republieken te hopen, integendeel er alles van te duchten had, als zij met een staat in aanraking kwamen, waar zich een huis verhief tot de hoogte van een troon, ofschoon zich uiterlijk nog met den zedigen naam van eerste burgers van den staat vergenoegende.
Te meer ware voor Italië eene wezenlijke verbindtenis nood-
{==255==} {>>pagina-aanduiding<<}
zakelijk geweest, omdat alle andere staten zich bekrachtigden door zamentrekking der verdeelde magten of door vereeniging om een hoofd, dat door eene groote persoonlijkheid, door welberekende staatkunde of geweld van wapenen, vastheid aan de wordende staatsligchamen gaf, die na chaotische woelingen en rustelooze worstelingen der volken, zich thans zelfstandig verhieven.
Spanje was sterk door de verbinding der kroonen in Ferdinand en Isabella. Het huis van Habsburg had eene nieuwe beduidenis in Europa gekregen, toen het Oostenrijk, Nederland en Bourgondië verbonden zag in Maximiliaan. In Engeland waren de beide rozen vereenigd door Hendrik VII, die de magt der Tudors grondvestte. Frankrijk was van de Engelschen bevrijd en door Lodewijk XI tot een staat gevormd, toen hij alle wederstrevige magten aan de kroon had onderworpen. Polen had zijne hoogste magt met de vereeniging van Lithauwen bereikt en Hongarije was door koning Matthias met geweld van wapenen tot eene natie verbonden. In Duitschland waren eindelijk de innerlijke verdeeldheden gestild, de rijksdag had een vasten vorm en beslissende beteekenis gekregen - alleen Italië bleef zonder onderlingen zamenhang, daar de verbindtenissen, die sedert lang tusschen de vijf magtigste staten gesloten waren, slechts op het perkament en niet in de werkelijkheid bestonden. Zij konden geene de minste vrucht geven, omdat de verbondenen elkander wantrouwden, miskenden en kleinhartig alleen het eigene beöogden, blind voor het gezamenlijk behoud, het onderling welzijn; en niet eer zouden zij hunne zwakheid en het gevaar van dien toestand erkennen, vóór een algemeene vijand opdaagde, die zich zegevierend zonder hinderpalen een weg zou banen door de verdeelde staten van het schiereiland!...
Gedurende meer dan eene eeuw had zich voor geheel de wereld eene nieuwe orde van zaken voorbereid. In alle oorden van Europa was het gevoeld: er moest eene verandering van staathuishouding plaats grijpen. Het leenstelsel

{==256==} {>>pagina-aanduiding<<}

had uitgediend, het ondermijnd gevaarte zonk reddeloos in puin. - Na de kruistogten zijn alle verhoudingen veranderd - de keizer en de vorsten, de paus en de geestelijken, de adel en de burgers, alles nam allengs een nieuw karakter aan. De nieuwe wijn deed de oude lederzakken bersten - iedere nieuwe lap bragt maar erger scheur in het versleten kleed. Alom was beweging, maar nergens vooruitgang; overal worsteling, nergens zegepraal; een rusteloos ondernemen en beproeven, maar nooit een stoute greep, die al dat drijven en zoeken verbindt en bestuurt tot een groot en waardig einddoel; geen groote geest staat op die zijne eeuw beheerscht en ingrijpt in het leven der volken.
Wereldgebeurtenissen zullen dien uitverkoren geest den weg bereiden; verwijderde werelddeelen zullen elkander naderen, volken ongekende volken ontmoeten. Europa breidt begeerig de armen uit naar het Oosten en het Westen en het zal veranderen van gedaante, als die nooit genoemde natiën, die eensklaps opstaan voor haar zoekend oog aan de overzij des oceaans.
Nieuwe veerkracht brengt de nieuwe ontdekking, nieuwe belangen, nieuwe oogmerken ontwaken bij deze nieuwe gemeenschap en eerlang wordt al het oude verdrongen voor eene nieuwe schepping. De nacht der middeleeuwen is voorbijgegaan - maar o, de dag is nog zoo verre!
Door gedurige binnenlandsche oorlogen hebben de volken zich in den wapenhandel geoefend; de rustelooze twisten der edelen zijn beslecht met het verlies hunner onafhankelijkheid; de kleine groepen zijn zamengesmolten tot natiën; verzameld onder een enkel hoofd of koning, die uit de vroeger verspreide krachten eene strijdbare magt vormt, om den troon te schragen en de kroon te verdedigen. Reusachtige heirlegers staan weldra tegen elkander over. Geen benden meer van honderdtallen, maar voortaan duizenden en tienduizenden!
Alles wat nu voorvalt op het tooneel der aarde wordt

{==257==} {>>pagina-aanduiding<<}

grooter, ernstiger, magtiger, heviger - niet alleen in de stoffelijke wereld - vooral ook op het gebied des geestes; want het waren gedachten die de wereld bewogen en veranderden van gedaante, het was de ontboeide geest die zijne behoefte wenschte te bevredigen, het vrije denken der ontwakende zelfbewustheid na lange, doffe sluimering. Maar noch het zwaard der helden, noch het vernuft der wijzen, noch het genie der kunst zou der zoekende menschheid vrede en vrijheid brengen - en was het gebied der gedachten, het terrein van kunst en wetenschap verwijd en verbreed - helaas, ook het veld des oorlogs, ook het tooneel der verwoesting - ook zonde en verderf - ook jammer en ellende!...
En op de vraag des verlangens en der hope: ‘Wachter, wat is er van den nacht?’ - klinkt daar eene treurige roepstem over de aarde: ‘De morgen is gekomen - maar nog is het nacht!’



{==I==} {>>pagina-aanduiding<<}

EENE STAR IN DEN NACHT.

SCHETSEN

UIT HET LAATST DER XVe EEUW;

door

ELISE,

Schrijfster van ‘Hermine.’

TWEEDE DEEL.

te ARNHEM,
bij D.A. THIEME.



{==1==} {>>pagina-aanduiding<<}

[Tweede deel]

I. Nieuwe heeren.

Zag Florence een anderen Medicis, Rome zag een anderen paus, en beide steden zouden onder deze nieuwe meesters veel van het oude voorbij zien gaan.
In 1490 reeds was de zwakte en krankte van Innocentius VIII tot zulk eene hoogte geklommen, dat men ieder uur zijnen dood te gemoet zag. Daar klinkt op eens de treurmare door de zalen van het Vatikaan: de heilige vader is niet meer! Francesco Cibo, ofschoon als oudste zoon bovenmate bevoorregt, snelt aan om zich, vóór iemand het kan betwisten, van de schatten zijns vaders meester te maken. Terwijl hij in allerijl rondzoekt en inpakt wat hem maar van waarde schijnt, overvallen hem de toegeschoten kardinalen, om op alles beslag te leggen en ordelijk een inventaris op te maken van de onoverzien bare rijkdommen. Cibo verzet zich, de twist ontbrandt, hevige tooneelen zullen losbarsten...... daar beweegt zich iets op het paradebed..... de schijndoode rigt zich op, vraagt rekenschap van dit tooneel en zendt in toorn de verbaasde kardinalen heen, met de betuiging dat hij hen allen nog denkt te overleven. Zoo langen tijd werd hem echter niet gegund. Twee jaren later klopte de dood met meerder klem aan de deuren van het pauselijk hof. De grijsaard vond het leven echter zoo zoet.... hij

{==2==} {>>pagina-aanduiding<<}

wilde het wanhopigste wagen om nog een weinig uitstel; de toekomende wereld toch lokte zoo weinig hem aan, die bloot voor de zinnen had geleefd en alleen op aarde genot kon vinden. Hij wilde den hemel aan de heiligen niet betwisten, maar het leven van natuurgenooten op te offeren als het zijne dagen rekken kon vond voor hem geen bezwaar - en hij, die met zooveel wreedheid de heksenprocessen had gedreven tegen een ieder die maar verdacht verklaard werd van verborgen knnsten, tooverij of geheime wetenschap, hij had nu wel alle toovenaars om zich willen verzamelen om hen te smeeken, door wat kunst of magt dan ook, zijne jeugd te vernieuwen en den dood te verbannen door hunne bezwering.
Een jood had den moed, ondanks de barbaarsche vervolsrinsr der inquisitie van die dagen tegen zijne natie, zich aan het pauselijk hof te melden, met een middel dat onfeilbaar den afgeleefden paus verjongen en nieuwe levenskrachten instorten zou. In de vaste overtuiging dat er aan dezen patient nog al iets zou te verdienen zijn, prees hij zijn wondervol middel nadrukkelijk aan, dat in niet minder dan in eene geheele bloedsverwisseling bestaan moest. Hij nam aan het krachtelooze bloed des verzwakten grijsaards af te tappen en zijne verstramde aderen te gelijker tijd te vullen met het jeugdige en krachtige bloed van eenige gezonde kinderen. Inderdaad wist men drie joodsche knaapjes meester te worden, die tegen eenige geldelijke vergoeding aan hunne ongelukkige ouders tot deze proeve dienstbaar gemaakt werden. De arme kinderen gaven onder de handen des wonderdocters den geest, maar zonder dat hun zoo wreedelijk afgesneden leven een oogenblik aan de getelde uren des pausen had kunnen toevoegen, die zijne gruwelen nog in zijn sterven met drie moorden vermeerderde.
Zijn dood, zoo lang voorzien, had de kardinalen voorlang over de keuze van zijn opvolger bezig gehouden, en men was reeds tot het stellen van een drietal gekomen uit de drie

{==3==} {>>pagina-aanduiding<<}

en twintig roode hoeden, die op een enkelen na allen door Innocentius en zijn voorganger Sixtus IV benoemd waren; maar die ééne, van de oudste dagteekening zijnde, had natuurlijk naar de wijze der kardinalen, ook de meeste schatten bijeengeschraapt en kwam dus wel het eerst in aanmerking. Reeds in 1456 had zijn oom Calixtus III hem den rooden hoed vereerd en sedert met rijke prebenden overladen, waarvoor de erkentelijke neef zonder aarzelen zijn eigen naam, Roderigio Lenzuoli, afstaan en dien zijns ooms, Borgia, aannemen wilde. Behalve het bezit van de rijkste bisdommen en aartsbisdommen, trok Borgia nog het voordeel van zijn zeer winstgevend ambt als vice-kanselier der heilige kerk, en thans zag hij het uur naderen om van dezen in een halve eeuw opgestapelden rijkdom het uitnemendste gebruik te maken, en hij zou dien te ruimer en stouter hebben aan te tasten, naarmate zijne beide mededingers van meer beduidenis waren.
Het is zoo, Borgia bezat niet enkel onmetelijke schatten, hij had ook, rijke talenten. Was hij niet geleerd, hij was welsprekend, ongemeen schrander en stoutmoedig, en de heilige stoel had dikwijls veel aan zijn beleid te danken gehad - maar zijne zeden!... zijn karakter!... Daar was in hem geen opregtheid, geen waarheid, geen trouw; maar onverzadelijk gierig, toomeloos eerzuchtig en meer dan barbaarsch, wreedachtig, leefde hij zonder geloof en zonder schaamte in de schandelijkste ongebondenheid... Was hij in zijne jeugd door Pius II voor zijne buitensporigheden met openbare censuur gestraft, hij had zich tot op zijne grijsheid niet bekeerd; en nog krachtig en schoon voor zijne jaren, volgde hij als altijd de onbegrensde neiging zijner wilde driften. Evenwel Sixtus IV en Innocentius zaliger hadden al het noodige gedaan om den weg voor een Borgia te banen; hunne gruwelen hadden den pauserijken stoel zoo diep verontreinigd, zoo walgelijk bezoedeld, dat Borgia's zeden nu juist geen afdoend bezwaar zouden zijn tegen zijne verheffing -

{==4==} {>>pagina-aanduiding<<}

maar de beide mededingers waren zoo ligt niet weg te cijferen. De een toch was Ascania Sforza, die boven anderen in aanmerking moest komen als bezitter van de rijkste prebenden en de grootste beneficies, maar vooral ook als broeder van den moor, die te Milaan zoo magtig heerschte. De andere was Giuliuno della Rovero, een neef van Sixtus IV, onder wiens bestuur hij zijne schitterende talenten onbetwistbaar bewezen had.
Niemand voelde meer het gewigt van hunne aanspraken dan Borgia en hij strooide met zoo kwistige hand zijne schatten ter omkooping uit, dat althans zijn eerste mededinger Sforza weldra begon in te zien, dat hij zich langs dien weg niet met Borgia zou kunnen blijven meten. Hij koos dan eene voordeelige onderhandeling boven eene schardelijke nederlaag, en hij deed goede zaken. Sforza verkocht zijne kans aan Borgia. Weldra verschenen voor zijn paleis vier muilezels met geld belaten, bestemd om de nog weifelenden in hunne keuze te sterken, en alzoo gesteund, werd Borgia 11 Augustus 1492, met eene meerderheid van twee derde der stemmen, tot paus benoemd, onder den naam van Alexander VI.
Men verzekert dat Ferdinando, de wreede koning van Napels, die niet weende over den dood zijner kinderen, tranen heeft gevonden voor de verraden en verkochte christenheid bij de verheffing van een' Borgia tot den heiligen stoel, waartegen hij zich dan ook krachtig verzet had.
Rome nogtans juichte en begroette den ouden kerkvoogd als ware hij een jeugdig veroveraar geweest, ja de dwaasheid ging zoo ver, dat men zich niet schaamde in een zeker opschrift, dat een voornaam gebouw versierde, dezen ontaarden mensch een God te noemen, in tegenstelling van Alexander den Macedoniër, die een mensch was.
De krijgshaftige naam, door den paus gekozen, zou dan ook het karakter teekenen, waarin hij dacht op te treden. De Romeinen hadden behoefte aan de ijzeren hand eens gewelde-
{==5==} {>>pagina-aanduiding<<}
naars, want zij waren aan zoo groote regeringloosheid prijs geworden in de laatste doffe levensdagen en geheel het laffe en laaghartige bestuur van Innocentius, dat er orde noch veiligheid in de stad bestond, zoo zelfs dat er in de laatste drie weken van 's pausen ziekte 220 moorden binnen Rome gepleegd waren...
De eerste bemoeijingen van Alexander waren aan het krachtdadig herstellen der algemeene veiligheid en het uitbetalen van den koopprijs voor het ambt dat hij bekleedde toegewijd.
Op Ascania Sforza was onder anderen zijne vroegere waardigheid van vice-kanselier onmiddellijk overgegaan; voorts werden steden, paleizen, prachtig huisraad, kelders met de keur van wijnen, bisdommen, kerken, abdijen en allerlei bedieningen uitgedeeld, terwijl het overige in goud werd verrekend.
Onder de vijf kardinalen die niet gedeeld hadden in dezen boozen handel, behoorde in de eerste plaats 's pausen mededinger Rovero, die sinds lang in zoo gioeijende vijandschap met Alexander leefde, dat het tusschen de beide kardinalen reeds tot vuistslagen gekomen was. Hij besloot zijn lot te Rome niet te blijven afwachten, maar geheel krijgsman van natuur, zich onverwijld in zijne onwinbare vesting Ostia te gaan verschansen. Ook de jonge Medicis was van dit vijftal; hij keerde naar Florence terug, terwijl de drie anderen zich allen door de vlugt voor Borgia's wraak zochten te bergen.
Maar hoe men zich ook verzet had tegen de verheffing van Borgia - eenmaal op den stoel van Petrus gezeten, zou hij de hulde van heel de wereld ontvangen, gedeeltelijk uit vromen eerbied voor zijn heilig ambt, ten andere uit staatkunde om zulk een magtig souverein niet tegen zich in te nemen; want de wereldlijke magt der pausen was in de XV eeuw in gelijke mate gestegen als hun geestelijk karakter was verloren gegaan, en hunne souvereiniteit had zich gevestigd bij de algeheele vernietiging van de vrijheid der Romeinsche republiek en het rusteloos vervolgen van hare edelste geslachten.
Alle Europesche mogendheden maakten zich dan gereed

{==6==} {>>pagina-aanduiding<<}

den heiligen vader hunne gezanten ter obediëntie te zenden, doch nergens hield deze zending vorst en hof meer levendig en uitsluitend bezig dan te Florence.
Het pallazzo Pitti, door Pietro's groote vaderen tot eene galerij van antieke kunst, tot een tempel der hooge wetenschap en eene wijkplaats der muzen verheven, schijnt sedert twee maanden in eene Oostersche bazar vol blinkende snuisterijen, schitterende versierselen en kostbare stoffen te zijn herschapen. De kade langs de Arno, het voorplein en de corridors zijn vervuld van de kostbaarheden, door kooplieden van allerlei natie ontscheept en aangedragen. Gouddraadwerkers, kleermakers, bontwerkers, borduurders, decorateurs, steenzetters en goudsmeden hebben de wereldwijzen en dichters van Lorenzo vervangen en vervullen het paleis met de keur derkostbaarste goudstoffen, het rijkste fluweel, damast en satijn, de schoonste pelterij, borduursels, edelsteenen, paarlen, als moest Florence tot eene algemeene en schitterende maskerade uitgerust worden.
Maar neen, deze toebereidselen hebben ernstiger karakter: immers Pietro de Medicis offert alle staatsbemoeijingen op om er zich met hart en ziel aan toe te wijden. Hoe kon hij anders! - 't gold de eer van zijn huis! - Bibbiena, zijn geheimschrijver en gunsteling, zal hem bij de signorie wel vervangen; intusschen kan hij ongestoord met zijne verwanten en jonge vrienden in het kiezen van de smaakvolste en prachtigste uitrusting voor zijne pages en lakeijen bezig zijn, en hij weet de door zijne vaderen met zooveel zorg en moeite bijeengebragte verzameling van zeldzame edelgesteenten geen beter hulde te doen, dan ze op de satijnen en fluweelen kleederen van zijn hofstoet uit te strooijen.
Terwijl wij Pietro, omringd van zijne schoonbroeders Paolo Orsini en Cibo en zijn jongsten broeder Giuliano, met de vrienden Manetti en Cei te midden van allerlei opschik en sieraad aantreffen, en hij al zijne welsprekendheid aanwendt om de fraaiheid te verheffen van eene halsketen van wonder-
{==7==} {>>pagina-aanduiding<<}
schoon maaksel, die hij voor een zijner gunstelingen bestemd heeft, en die op de waarde van 200,000 gulden wordt geschat; terwijl hij zich verliest in de beschrijving zijne schoone paarden en schitterendste tuigen en in geestdrift ontvlamt bij het denkbeeld hoe zijn stoet zal blinken van goud en uitmunten in smaak en weelde - in diezelfde oogenblikken draagt de grijze bisschop Gentilis met niet minder ingenomenheid en ijdelheid een dichtstuk voor, waaraan hij sedert lang moeite noch zorg gespaard heeft. Zijne hoorders zijn de vroegere sieraden van Lorenzo's hof: Ficino, Politiano, Pico en Benivieni. Met groote zelfvoldoening heeft hij de lezing ten einde gebragt, hij drinkt met volle teugen de welgemeende lofspraak zijner vrienden in en spreekt:
- Ik ben zoo menigmaal de tolk der republiek geweest aan onderscheidene hoven, maar op mijne hooge jaren den heiligen vader nog te mogen begroeten voor Florence, 't is eene eere waarop ik, na het verrijzen van zooveel jonge talenten, niet meer had durven hopen. Laat het nu vrij mijn zwanenzang worden, het onderwerp is zoo uitnemend geschikt om eene kroon op al mijn arbeid te zijn.
- Monsignore! neen, spreek niet van uw zwanenzang! - hernam Politiano. - Gij zijt tien jaren verjongd, sedert gij aan deze taak hebt gearbeid; gij hebt er nieuwe levenskracht uit geput.....
Welk een reeks van zoetvloeijende vleijerij zouden hem nu de dichterlijke redenaars niet hebben toegezwaaid, ware er niet eensklaps een bode van het hof van Medicis verschenen, met dringende bede aan den bisschop om zich onverwijld naar het palazzo Pitti te begeven.
De geleerde vrienden gaan uiteen; de verontruste bisschop doet zich duizend vragen en verliest zich in gissingen, tot dat hij bij Pietro binnentreedt, die nog altijd tusschen ontrolde stukken goudlaken en damast, paarlen en borduursels, kanten en linten is gezeten, maar met zoo ontsteld gelaat en misnoegden blik, dat de bisschop het ergste begint te vreezen;

{==8==} {>>pagina-aanduiding<<}

te meer daar de tegenwoordigheid van messer Bibbiena, wiens houding en gebaren mede van de levendigheid des onderhouds getuigen, hem aan staatsaangelegenheden denken doet.
- Wat is er gebeurd? - roept Gentilis, reeds bij voorbaat bevende. - Bedreigt ons onheil?....
- Moeijelijke zaken althans, monsignore, - antwoordde Bibbiena.
- Dwaze schikking en dwarsdrijverij van den moor! - riep Pietro verstoord. - Hij zou nu wel voor Italië willen worden wat mijn groote vader was; maar ook ik zal niet vergeefs Medicis genaamd worden en mij niet laten overschaduwen door eenig vorst... vooral niet door den kleinzoon van een schoenlapper die uit mistroostigheid boerenknecht en daarna soldaat is geworden om door het geluk van zijn zwaard uit het niet op te komen - door den moor, die wel het minste regt heeft zoo hoogen toon te voeren over wettige vorsten van Italië
- Maar wil u nader verklaren, eccellenza! - smeekte de door Pietro's heftige losbarsting nog meer ontroerde bisschop - het schijnt hier hooge belangen te gelden.
- Niet meer of minder dan de geheele omverstooting van ons ontwerp voor de ambassade naar Rome! de vernietiging van al onzen arbeid gedurende twee volle maanden! - Wat zal er nu van zoo groote inspanning en ongehoorde kosten worden?...
- Reine moedermaagd! en alle heiligen! - barstte de bisschop los, de armen over de ronde borst kruisende, zoo goed zulks bij zijne zwaarlijvigheid doenlijk was, terwijl hij zijne tranen naauwelijks weerhouden kon - mijne aanspraak! dat juweel van al mijn letterarbeid, de vrucht mijner laatste levensgeesten!... dat stuk zou verloren zijn!...
- Wees getroost, monsignore - sprak Pietro vermetel het zal niet geschieden al moest alles onderst boven gaan.
- De zaak zal echter met behoedzaamheid geleid moeten worden - merkte Bibbiena aan - want ik ben ten volle ver-
{==9==} {>>pagina-aanduiding<<}
zekerd dat de Signorie zeer met Sforza's voorstel is ingenomen en het aannemen zal.
- Aannemen! - viel Pietro driftig opspringend in - aannemen? - wat ik afkeur! wat ik nooit toestemmen zal!... Ik zou Medicis heeten en mij door de signorie laten dwingen!...
- Maar ik smeek u, verklaar mij wat er omgaat! - bad de bisschop zich tot Bibbiena wendende, wijl de verbijsterde Pietro in zijne verbolgenheid voor alle rede ontoegankelijk scheen.
- Sforzo doet het voorstel - hernam dan de geheimschrijver - of het niet beter zou zijn, dat de magtigste Italiaansche staten zich ter gelegenheid der obediëntie verbonden tot eene gemeenschappelijke ambassade, om daardoor zoowel aan den heiligen vader, als aan het zich altijd uitbreidende Venetië, een bewijs te geven van onze vriendschappelijke vereeniging en de kracht van het verbond van 1480 tusschen Napels, Milaan en Florence. Hij oordeelt deze gelegenheid geschikter dan eenige andere en verlangt dus, dat wij afzien van het plan om elk een bijzonder gezantschap te vormen, maar ons vereenigen tot ééne ambassade onder éénen woordvoerder. Reeds heeft hij voor dit plan den koning van Napels gewonnen, hem herinnerende hoe de zalige paus Innocentius, de gezanten der obediëntie afzonderlijk ondervragende, tot de ontdekking kwam, dat hij Napels met goed gevolg den oorlog zou kunnen verklaren. Ferdinando heeft zijn woord gegeven, en aan hem, als de eerste uit het verbond, moet dan natuurlijk de keuze van den woordvoerder gelaten worden!...
Dit laatste woord deed den bisschop de grijze haren te berge rijzen. - Ach, zuchtte hij mismoedig, dan zal maestro Pontano wel eenig genie van zijne Napolitaansche akademie op den voorgrond stellen! - Wat wordt er dan van mijn stuk, dat bestemd was Florence's roem te verhoogen voor heel de wereld!...
- Ik zeg u, dat het niet gebeuren zal! - bleef Pietro verzekeren - de signorie moge het goedkeuren of niet -

{==10==} {>>pagina-aanduiding<<}

mijn wil zal hier wet zijn! 't Kan noodig zijn voor een Sforza zijne bondgenooten aldus te bewijzen, Medicis, sterk in zich zelven, behoeft zulks niet, zoolang er nog eigen grootheid en luister is ten toon te spreiden...
- Men vindt het vooral als maatregel van bezuiniging zoo goed - hervatte Bibbiena aarzelend - de kosten zouden ongelijk minder zijn als de republiek deel uitmaakt van het algemeene gezantschap, dan wanneer zij op zich zelve eene zending ter obediëntie doet...
- En aan zulke bekrompen berekeningen willen die kooplieden, die maar twee woorden regt begrijpen: credit en debet, den luister van een staat opofferen! - riep Pietro stampvoetend - terwijl zij niet doorzien hoe geheel de toeleg van Sforza is, om Florence en Medicis in de schaduwte stellen, juist daar waar men vooronderstelt, dat ik het luisterrijkst zal kunnen schitteren...
- Doch zult gij Sforza openlijk weêrstaan kunnen? - vroeg Gentilis bekommerd.
- Dat zal niet noodig zijn, monsignore - merkte Bibbiena aan - wij kunnen de zaak van de andere zijde aanvatten en eerst een poging op Napels doen.
- Juist! - hernam Pietro zegepralend - Ferdinando moet eerst zwichten! Hoe heeft hij kunnen, hoe heeft hij durven bewilligen zonder mij te raadplegen...
- 't Is zeker veelal om de vorderingen van den leerstoel zijns vriends Pontano aan de wereld bekend te maken - verklaarde Gentilis spijtig - maar hard en vernederend zou het zijn voor u, voor mij, voor Florence!... Ik geloof niet dat ik dat overleven kan!... barstte de bisschop nu sidderend los; Eccellenza! doe het uiterste...
- Ik zweer u dat het niet geschieden zal - betuigde Pietro - alles, alles zal ik wagen! want de uitrusting mijner pages is geheel gereed en maakt de schitterendste vertooning die ooit is aanschouwd! Ik zou al die pracht laten verzinken in het gedrang van de anderen en achteraan komen te

{==11==} {>>pagina-aanduiding<<}

Rome, waar ik door mijne zalige moeder en mijne gemalin aan de edelste geslachten verwant ben, die mij verwachten op eene wijze die aan den eersten Romeinschen adel niet onwaardig is. Eene gelegenheid als deze keert zoo ras niet weder; zij mag niet ongebruikt voorbijgaan om den luister van mijn huis op 't schitterendst ten toon te spreiden, en den nabuur eerbied in te boezemen voor het steeds klimmend geslacht van Medicis! Laat ons oogenblikkelijk aan den koning van Napels schrijven, hij zal terug van den gedanen stap! Hij kan het mij niet weigeren, want hij heeft Florence wel noodig tegen Milaan, en ik kan hem geheel dwingen met de bedreiging van hem los te laten tegenover Sforza.
Naar de onberekenbare gevolgen van dezen stap voor den staat vroeg de ligtzinnige en ijdele hertog niet. Weggesleept door zijne zucht naar weidsche praalvertooning, oordeelde hij het onvoegzaam eene zoo schoone kans ter voldoening van zijn hoogmoed te laten ontsnappen; want was de trots der Medicis in hem met de fierheid der Orsinis vereenigd, hij bezat noch die zekere grootmoedigheid der geniale Florentijnen noch de krijgshaftige stoutmoedigheid zijner Romeinsche verwanten; - de beuzelende en verwaten hoogmoed eener kleine ziel openbaarde zich in al zijne handelingen, en zich meester geloovende van den staat, meende hij een vrijbrief tot het botvieren aan al zijne dwaze lusten gevonden te hebben. - En ware hij de eerste en de laatste vorst geweest die alzoo de hem van God geleende magt beschouwde!



{==12==} {>>pagina-aanduiding<<}

II. Het modelklooster.

- Waarom zoo treurig, Politiano? - vroeg Ficino op dien meêwarigen toon, die uitdrukte dat hij de stemming des vriends deelde, die hem te Carreggi kwam bezoeken.
- Wij behoeven geene lange verklaringen, mijn vriend, - bij het betreden van deze villa is het mij bang te moede en mij dunkt uw lampje gloort ook met matter licht dan voor dezen. Met iederen dag kwijnt de glans onzer school meer heen, nu de bezielende adem van Lorenzo is vervlogen, die ons allen leven en opgewektheid gaf; onze beschermer, ons vereenigend middelpunt, onze verzoenende bemiddelaar is niet meer. De driften zijn losgebroken nu de breidel is weggenomen, de laster holt toomeloos voort en blijft rusteloos knagen - mijne vijanden bespotten mij - Scala de kanselier giet al zijn haat over mij uit - en niemand zal mij verdedigen... De dichter brak in tranen uit.
- Angelo! niet zoo verslagen! Ware deugd wordt eens geregtvaardigd, hoe lang miskend. Hervat uwe letteroefeningen; volvoer uw voornemen niet van in de stad te blijven en kom hier bij mij op het land. - De natuur spreekt zoete woorden tot ieder lijdend hart - de steenen der steden zijn koud en dood.
Dan zal ik met hen weldra overeenstemmen, hoe ook

{==13==} {>>pagina-aanduiding<<}

anders in strijd met de natuur, met het lot, met de menschen, met alles. Mijne muze heeft mij verlaten, de zonnestralan verheugen mij niet langer als stroomen des levens, de bloemen lagchen mij niet meer aan om mij een lied te ontlokken...
- En de stad?
- Ik beken het, zij laat mij nog smartelijker het gemis mijns vriends ondervinden. Maar ik zoek overal om, beproef nu het een dan het ander. Wij arme humanisten dolen nu als schapen zonder herder. Pietro wil ons tot vermeerdering van hofstoet dulden... doch liefst de jonge talenten, die met een nieuwen roem optreden, niet de oude getrouwe vereerders zijns grooten vaders, die zijn huis vereeuwigden in onsterfelijke liederen. De geleerde Grieken die 't eerst onze school hielpen grondvesten, verzonken in armoede; zij hebben zelfs hunnen besten vriend, hunnen grootsten schat,... hunnen Homerus moeten verkoopen... voor brood.
- Ik weet het - ook Chalcondylas verkwijnt in schulden bij het gebrek van het noodigste onderhoud voor zijn gezin...
- Chalcondylas is gered! - sprak een binnentredende. Het was Pico die zijne vrienden deze blijde tijding bragt. - De kardinaal de Medicis, uit Rome wedergekeerd, heeft hem in bescherming genomen.
- Heil den edelen weldoener - riep Politiano - die zijnen ouden leermeesters gedenkt.
- En toch zal ook de kardinaal de verstrooide vrienden van zijns vaders huis niet meer verbinden als voorheen - hernam Ficino.
- Hoe is heel Florence dan ook van gedaante veranderd! - hernam Pico. Het is dezelfde bevolking niet meer die Cosimo's beleid zoo gemakkelijk beheerschen kon, die Lorenzo door schrander overleg in rust wist te houden en in onderwerping.
- Het zijn de geletterden niet alleen, hervatte Ficino, die zonder eenheid en zamenhang thans verstrooid zich ver-
{==14==} {>>pagina-aanduiding<<}
liezen, zonder gezamenlijke krachtige inwerking op den volksgeest - maar het is geheel Florence dat zonder hoofd zich voelt; want Pietro bezit geenerlei zamenbindende aantrekkende krachten noch op het staatkundig noch op het wetenschaplijk gebied.
- Ja, bij de lustige spelen waarmede hij het volk poogt te vermaken - ging Politiano geërgerd voort - vergeet hij de vrienden die zijne jeugd omringden en begunstigt hij liever de behendige balwerpers en vertooners van ijdele kunsten, dan de rijke vernuften en geniale wijsgeeren, die de tafel zijns vaders versierden.
- Groote vaders hebben maar zelden groote zonen geschonken - merkte Ficino aan - ja het is veeleer alsof de wierookwolken, den vader gebragt, bedwelmend de hoofden der kinderen benevelen. Geëerd en onderscheiden om der ouderen wil, streven zij niet naar grootheid in zich zelven en vergenoegen zich met naam en titel, terwijl zij het doel van hunne roeping noch verstaan noch bereiken.
- Gelooft mij, vrienden sprak Pico ernstig - het standpunt van Pietro is gevaarlijk, zijn toestand is hagchelijk tegenover de republiek. De hertog begrijpt niet, dat een geërfde titel niets beteekent, nu de staat beleid en talent meer dan ooit behoeft; dat de oude magistraatspersonen niet willen achterstaan voor een ondergeschikt jongmensch als Bibbiena, die, niet eens Florentijner van geboorte of uit eenig aanzienlijk huis, als eerste staatsdienaar optreedt. Terwijl Pietro de harten der schoonste vrouwen poogt te winnen door zijne galanterie, ziet hij niet in hoe hij de harten der gewigtigste mannen van zich verwijdert; en terwijl hij zijne spierkracht in worstelingen, zijne vlugheid in het renperk den volke vertoont, openbaart hij tevens zijne zwakheid van geest en verslaafdheid aan dartele en fantastische vermaken. Eene magtige partij ontwikkelt zich inmiddels tegen hem. Zijne neven Giovanni en Lorenzo de Medicis wier huis zoo lang uit alle staatsbeheer is geweerd geworden, zitten thans niet stil. Zij zullen zijne

{==15==} {>>pagina-aanduiding<<}

wederpartijders worden. Er is overal beweging en gisting onder liet volk; het gevoelt dat de hand, die het omklemde en stierde is opgeheven; het oog des meesters is gesloten, de behoefte is daar aan een hoofd, een heer - en Pietro bevredigt die niet. De verstrooide menigte tast om en vraagt een leidsman, nu zij eenmaal is opgewekt uit de dolzinnige bedwelming. In de sluimerende gewetens heeft een stem geklonken en de zelfbewustheid is wedergekeerd. - Vanwaar is die ommekeer uitgegaan? Wie heeft dien schok gegeven? - Uit het klooster van San Marco, door de prediking van het Godswoord. Fra Girolamo heeft getuigd en zijne getuigenis is waarachtig!... Van hem is de edele volksfierheid, de vrijheidlievende geest der oude republikeinen op nieuw uitgegaan over de vernederde bevolking, en het volk van Florence zal weêr opstaan uit de slavenhouding, die het te lang reeds had aangenomen.
- Waarlijk - hernam Ficino met dat peizend gelaat hem eigen - de orde, de tucht, de reine zeden, ja de smettelooze levenswandel des Dominikaners geven hem het aanzien van een hemelgezant, en als de verschijning eens heiligen profeets treedt hij daar achtbaar in het midden der bezoedelde schare.
- En die schare doet boete en komt tot bekeering, alsof de groote Dooper de schutspatroon van Florence van den doode was opgestaan - hervatte Pico met geestdrift. - Ziedaar, mijn vriend, wat wij met onze platonische school niet konden daarstellen; ziedaar den zegen des alleen behoudenden Evangeliums - de eeuwige kracht des goddelijken woords! Savonarola heeft den roem eens wijsgeers veracht voor den smaad van een dwaze dienstknecht van Christus te zijn; en wat wij vergeefs hebben gezocht, toen wij de ijdele en opgeblazen wijsheid der eeuw najaagden, dat heeft hij gevonden in de bidcel, bij het Evangelie, in de verkondiging der liefde Gods!
- In die liefde is het leven, en dat leven is het licht

{==16==} {>>pagina-aanduiding<<}

der menschen! - ging Ficino als bij zich zelven voort - ook ik heb veel aan fra Girolamo te danken; hij heeft mij tot dat licht gebragt, waarvan de zon in al hare kracht nog maar een schaduw is te noemen.
- Wat bovenal den prior merkwaardig onderscheidt is dit - ging Pico voort - dat terwijl alles rondom hem doelloos omtobt, blindelings streeft en voortsnelt naar verandering, zonder zich rekenschap te geven of te vragen van het einde waartoe, de middelen waardoor, zonder klaarheid zich verliest in half voltooide ontwerpen, die niet rijpen, niet gelukken kunnen - hij alleen met verhelderden blik over al het woelen der volken, al het worstelen der driften heenziet, en rein en volkomen staat daar het doel zijner wenschen, het ideaal aller godvruchtigen, het verlangen aller kinderen Gods hem voor oogen. Hij ziet het koningrijk der hemelen, hij aanschouwt het Godsrijk in den geest - en zat hij eenmaal weenend neder als droomend jongeling om te treuren over de puinhoopen van dit verwoest Jerusalem, over de verbroken muren van dit Sion, de mannenkracht des geloofs doet hem de trage handen opheffen, de slappe knieën oprigten. De zekerheid der eindelijke zegepraal, zoo onwankelbaar vastgehouden, brengt hem die overwinning als steeds naderend voor het zielsgezigt. ‘Uw koningrijk kome’ is geheel de stemming zijner ziel; aan dit rijk te arbeiden, deszelfs burgers bijeen te verzamelen en te sterken, ziedaar het doel zijns levens. Alles wat zich daartegen kant te bestrijden, ziedaar zijn krijg tegen de zonde der wereld, zijn worstelen om waarheid en geregtigheid te handhaven.
- Gij hebt hem juist geteekend - hernam Politiano - dit gezegde lost mijne laatste bedenking op tegen den ijver des waardigen priors, die zoo hoogst uiteenloopend beoordeeld wordt, en ik wensch hem toe, dat hij te aller tijd zal kunnen zeggen, wat ik dezer dagen aan een mijner vrienden schreef: ‘de vleijerij van vrienden en de lastering van vijanden moet op ons hart geene andere uitwerking hebben,

{==17==} {>>pagina-aanduiding<<}

dan het zien onzer schaduw, die, hoewel zij des morgens en des avonds veel grooter is dan des middags, ons toch de overtuiging niet wegneemt dat wij dezelfde bleven.’
Onze dichter was er echter nog verre af dezen voortreffelijken stelregel in beoefening te brengen. Geen wonder! - Is het zwaar den lof der wereld te dragen, oneindig zwaarder is haar smaad!... hare verguizing!... Ja, wie pal staat voor dien aanval, hij moet wel diep geworteld en vast gegrondvest zijn in de voetstappen van Hem, die zich met doornen liet kroonen!
- Laat mij dan nu ook van u vernemen, Pico, wat ik heb te maken van Savonarola's plannen tot het bouwen van een nieuw klooster, terwijl hij een der heerlijkste kloosters der wereld bewoont - vraagde Politiano. - Alle geestelijken spreken er over, doch de een belacht het, de andere roemt het.
- 's Priors blik is breed en wijd, mijn vriend - was Pico's antwoord - zijne vlugt is grootsch en verheven in alles wat hij denkt en doet. Zijn geest kon zich niet tot het heden, het naast voor den voet liggende bepalen, hij snelt de toekomst tegen, breidt zich uit niet slechts over eene stad, een volk, maar omvat heel de kerk, heel de wereld! Hij gaat uit van het denkbeeld: alles is des Heeren, alles is uit God en door God en moet ook tot God zijn, en de Heer werkt magtig in de zwakken, brengt het groote voort uit het kleine. Fra Girolamo gelooft wel niet, dat hij de man is die de gansche wereld, de geheele christenheid tot waarheid en eenvoud zal kunnen wederbrengen, maar toch hij gevoelt sterker dan iemand, dat het de roeping aller christenen is aan de vestiging van het Godsrijk te arbeiden, en hij is overtuigd dat er thans bij het diep verval en algemeen zedenbederf, geen middel gepaster is om van de kracht des geloofs en der liefde te getuigen en geregtigheid en waarheid als eene stad op een berg te verheffen, dan door het oprigten van een voorbeeldig klooster, welks geheel bestaan en

{==18==} {>>pagina-aanduiding<<}

inrigting reeds op zichzelf eene prediking moet zijn. Dit klooster wil hij gebouwd hebben in den zuiversten en verhevensten stijl eener zedige eenvoudigheid. Het mag geen ander sieraad hebben dan reinheid en orde. Nergens kostbaarheden, nergens overbodige ornamenten; kerk en klooster zullen zijn van gebakken steen en hout, als een bruikbaar huis des gebeds, zonder zuilengalerij van heidentempels. Ééne enkele groote klok moet de kapel bekroonen, die als het klooster zonder weelde moet zijn; geen pracht op het altaar; de kelk des sakraments, de wierookvaten en kandelaren van glad zilver zonder eenig beeld- of loofwerk. De noodigste bekleedsels zullen van effen wollen en linnen stoffen zijn - geen beeld dan dat onmiddellijk kan opleiden tot verheffing der ziel of verootmoediging des geestes. Geen huisraad of gereedschap dan het allernoodigste en naar dezelfde soberheid als het gebouw, maar alles degelijk en bruikbaar. Dit klooster wenscht hij te bevolken met uitgelezen vrijwilligers, want door den tegenstand der monniken heeft hij noch te Ferrara en te Bologna, noch in San Marco iets degelijks tot stand kunnen brengen.
- Dat geloof ik gaarne - hernam Ficino - de broeders willen tucht noch goede zeden, en vele nieuwelingen zijn reeds uit San Marco wedergekeerd, afgeschrikt door zooveel gestrengheid, bewerende dat hunne gezondheid er onder leed.
- In Lombardië vooral - sprak Politiano - is de geestelijkheid bitter tegen deze hervormingszucht der orde ingenomen; nergens zijn de kloosters dan ook teugelloozer en meer vervreemd van het beginsel; de monniken kennen er onderwerping noch onthouding. Zij houden slagterijen, drinken speelhuizen en weeklagen over de arme broeders die door Savonarola's gestrengheid in vasten en bidden tot ziekte en kwijning vervallen zullen. - Maar verhaal ons nog iets van het modelklooster, als ik het zoo noemen mag.
- Deze naam is zeer gepast - hervatte Pico. - Savoarola bedoelt dan ook er een opwekkend voorbeeld door te

{==19==} {>>pagina-aanduiding<<}

geven, dat tot navolging strekken moge, en hij meent door het verzamelen van gelijkgestemde broeders eene kern van geestelijk leven en een middelpunt van licht en kracht daar te stellen, dat naar zijne beschouwing invloedrijker zijn kan voor de wereld dan de verstrooide schaapjes, die hier en daar omdolen, en lijdend onder het verval des geheels, geene kracht bezitten om op zich zelf staande iets ter verbetering aan te vangen.
- Inderdaad een heerlijk ontwerp! - riep Ficino met ongeveinsde bewondering - alleen - de volvoering! - Wij zullen zien!
- En komt het tot stand - dan zien wij den vorst van Mirandola in de orde treden!... verzekerde Politiano half lagchend - maar een weemoedige, ja pijnlijke trek teekende zich op Pico's gelaat, dien hij met geweld zocht te beheerschen om voort te gaan:
- De broeders moeten boven alles de ledigheid vlieden en zullen allen naar hunnen onderscheiden aanleg werkzaam zijn. - Die gaven bezitten, moeten ze ontwikkelen. - De latijnsche, grieksche, hebreeuwsche, chaldeeuwsche en andere talen zullen beoefend worden, ook de wijsbegeerte en de regten - maar alles om aan het Godsrijk dienstbaar te zijn. Bovenal moeten zij die geschiktheid voor het predikambt hebben, zich daartoe vormen door het naarstig onderzoeken der heilige schriften, om al leerende en vermanende het land te kunnen doorgaan, vergezeld van een werkbroeder, die met zijn handenarbeid het onderhoud voor hen beiden verschaffen moet, om niemand lastig te zijn en geenerlei gaven te nemen. - Het klooster moet zich ook door den arbeid der broeders onderhouden en mag geene fondsen hebben in wereldlijke goederen. Het werk der broeders mag iedere geoorloofde handtering omvatten, die niet aan de dienst der zinnen is gewijd of het hart te zeer verstrooit. Hun werk moet zich door keurigheid onderscheiden om alzoo der arbeidende klasse een voorbeeld te zijn, terwijl de naar den geest meer ont-
{==20==} {>>pagina-aanduiding<<}
wikkelden zich vooral ook hebben te bekwamen om als uitstekende leeraars der jeugd op te treden en aan de vorming van het opkomend geslacht te arbeiden, waarop al 's priors hoop voor de toekomst is gevestigd bij de hardnekkigheid en onbekeerlijkheid der ouden van dagen. Dit klooster is mede bestemd om eene kweekschool voor christelijke kunst te worden; de daartoe begaafden zullen graveer- schilder- beeld- houw- en bouwkunst beoefenen, ook zullen toonkunst, zang en poëzij daar Gode geheiligd worden.
- Voortreffelijk! voortreffelijk! - riep Ficino van goeder harte. - Geve God daartoe zijnen zegen. Mij dunkt Benivieni zal ook hoog met dit ontwerp op hebben. Wanneer zal het verwezenlijkt worden?
- Hier in de nabijheid moet reeds grond zijn aangekocht voor dit doel - sprak Politiano.
- Monte Cane hier regt tegenover is de uitverkoren plek, waar Savonarola hoopt te bouwen - antwoordde Pico. - Ik denk hem daar thans met de zijnen aan te treffen en moet u verlaten om derwaarts te gaan.
Wij volgen den vorst van Mirandola en staan weldra aan de zijde des priors op de bekoorlijke plek, die hij voor zijn ideaal had verkozen. Verrukking straalt uit zijn vriendelijk oog, als hij nog eens de plaats overziet, waar al zijne wenschen sedert lang zich henen strekten. Zijn vriend Cronaca, de smaakvolle bouwkustenaar, die het palazzo Strozzi voltooide, gaat aan zijne zijde; hij houdt het plan in handen, waarnaar hij reeds alles heeft laten afbakenen om de aanwijzing gemakkelijker en de voorstelling duidelijker te maken voor den stoet van belangstellende en belangrijke vrienden, die Savonarola omgaven, en inderdaad het is een doorluchtig gevolg, dat den nederigen monnik steeds omringt.
In het lommerrijk kastanjebosch, waar een twintigtal kloosterlingen zich bij de houthakkers gevoegd hebben, wandelen de kardinaal Giovanni de Medicis vergezeld van Benivieni en Michel Angelo met zijne medekweekelingen Cardièro en den

{==21==} {>>pagina-aanduiding<<}

graveur in edele steenen Corniola, die Savonarola's buste uit een kostelijken onyx heeft vervaardigd als een meesterstuk der nieuwe kunst. Fra Benedetto is in het midden zijner kunstvrienden: Baldini, die de platen voor Dante's werken vervaardigd had en thans in de profetiën zijne onderwerpen zocht, boezemvriend van Botticelli, die vele van 's priors groote gedachten in gravuren bragt, en de beroemde leerling van Leonardo da Vinci, Lorenzo di Credi; ook Baccio della Porta, later als fra Bartholomeo di San Marco zoo bekend, met Andrea della Robbia en zijne zonen, die zich bij Silvestro aangesloten hadden om met hem te droomen van het nieuwe klooster, waarin zij heimelijk hoopten te mogen worden opgenomen.
Van groep tot groep omdolende om overal een woord op te vangen en door niemand opgemerkt te worden, ging ook fra Pietro rond, en wat hem ook ontging, of wie zijn oog ontsnapte - de prior niet, en zonderling stak de strakke stroefheid van zijn huichelachtig gelaat af bij de gulle vreugde, die allen gelijkelijk scheen te beheerschen. De kardinaal de Medicis betuigde den prior ongekunsteld zijne ingenomenheid met zijn edel ontwerp, zeide hem de goedkeuring van den generaal-vicaris der Dominikanen toe en deelde hem mede hoezeer ook de protector der orde, de kardinaal Caraffa, hem zijne toejuiching over dit plan had ontboezemd, terwijl Michel Angelo met Baccio en Andrea de teekening van Gronaca's plan bewonderden.
Nadat de kardinaal zich nu met Pico verwijderd had, begaf zich de prior in het bosch om zich bij zijne verstrooide leerlingen te voegen. Vrolijke juichtoonen galmden door het kastanjebosch, waar het zwaar geboomte reeds omgehakt en geveld werd voor den bouw des kloosters. Eene heldere stem klonk boven allen uit. Het was fra Jacomo.
- Wat staat gij daar, broeders! - riep hij. - Hoe kunt gij de handen weêrhouden van den heiligen arbeid! Treedt toe en legt de bijl aan den wortel der boomen! Zoo zal de Heer de goddeloozen verdoen, en de trotsche cederen

{==22==} {>>pagina-aanduiding<<}

Libanon's vellen, om ze aan zijnen tempel dienstbaar te maken! Zoo zal Hij de kranke geestelijkheid in den wortel slaan! - Dit zeggende had hij eene bijl gegrepen en de stam sidderde onder de krachtige slagen van zijne forsche vuist.
Paolo had zijn voorbeeld gevolgd, de andere broeders traden toe; niemand wilde achterblijven; ieder wenschte te deelen in het werk; maar de werktuigen waren ontoereikend. De kunstenaars, ontzagen hunne teedere vingeren niet bij den ruwen arbeid, en weldra wankelde de zware boom: onder de vrolijke juichtoonen der broeders stortte hij neder, en Benedetto, Baldini en Botticelli schoten vol ijver toe om den gevelden stam van loof en takken te ontdoen.
- Gij juicht, mijne kinderen, als over een verslagen vijand - sprak de prior met welgevallen, dien zij in hunnen ijver niet hadden zien naderen. - Mij dunkt David kon met niet meer geestdrift het hoofd van den gevallen reus hebben afgehouwen, dan gij deze takken.
- Wij alleen hebben hem geveld, vader! - riep fra Jacomo, met kinderlijke blijdschap.
- Gij alleen? ja, maar de kracht was Godes! - sprak de prior, die met dankbare vreugde in het oog het alles gadesloeg. - Zoo de Heer het huis niet bouwt - ging hij voort - vergeefs arbeiden de bouwlieden. En, mijne vrienden, elk huis Gods wordt gebouwd in stilheid; de lofzang Sions zelfs klimt op in dezelfde plegtige en roerende stilte. Looft den Heer bij dit werk: maar het is slechts een aanvang, en gij hebt gejuicht als over eene voltooijing. De herbouwers van 's Heeren stad hadden het zwaard aangegord, terwijl zij arbeidden, steeds wakende tegen den vijand. Vergeten wij ook onze zwaarden niet bij dit werk; doch, gij weet, onze wapenen zijn niet vleeschelijk, maar geestelijk. - Herinnert gij u het droomgezigt des konings van Babel?.... Welnu, dan kent gij de beduidenis eens omgehouwen booms. Ook deze gevelde stam spreekt met profetische stem. Ook ik kan zeggen: ik zag een schoonen boom in het midden der aarde;

{==23==} {>>pagina-aanduiding<<}

die boom werd sterk en groot, zijn geurig loof was sierlijk zijne fiere kruin reikte aan den hemel, het gevogelte woonde in zijne breede takken, en het gedierte des velds lag rustig neêr onder zijn liefelijk lommer. Maar ziet, een heilige wachter kwam af van den hemel en riep met daverende stemme: ‘Houwt dien trotschen boom om! Stroopt zijn bevallig loof af, kapt zijne weelderige takken, verstrooit zijne verlokkende vruchten - dat het gedierte des velds wegzwerve van onder zijn verkwikkende schaduw, dat de lustige vogelen verjaagd worden uit zijne rijke kruin!.... Daarom, zegt de Heer, omdat hij zich verhoovaardigd heeft op zijn stam en zijn top zoo trotschelijk heeft opgestoken, omdat hij zich beroemd heeft op zijne hoogte. Doch laat zijn wortel noch in de aarde, schoon met een' koperen band, met eene ijzeren keten verzegeld. Tijden zullen over hem voorbijgaan, opdat alle levenden bekennen, dat de Allerhoogste de heerschappij heeft over de koningrijken der menschen, dat Hij ze geeft aan wien Hij wil, ja zet daarover de kleinste van de kinderen der menschen, opdat zich geene weelderige boomen verheffen op hunnen stam en hunnen top hoog opsteken boven de aarde, waaruit zij water gedronken hebben..... Daar klinkt eene stem over de boschrijke bergen van Italië: Huilt gij dennen, dewijl de cederen gevallen zijn, dewijl de heerlijke boomen verwoest zijn; huilt gij eiken, dewijl het sterke woud is neêrgeveld!.... De bijl is in de hand des houthouwers opgeheven over Italië! De Heer zal de trotsche cederen vellen; want al wat hoog is onder de menschen, dat is een gruwel voor God. Ziet, de bijl is alreeds aan den wortel des booms gelegd; nog weinige slagen en de geknakte stam stort neêr met zwaren knal; want ik zeg u, zijn val is groot!.... Maar de wortel mag nog blijven in Gods langinoedige verdraagzaamheid, of daar uit den afgehouwen tronk nog eens een rijsken voort mogt schieten om Gods welbehagen te doen. Voor heden echter is zijn val volkomen besloten; want God wil kastijden, zooals Hij zich onzer ontfermen zal. Ziet, welke wijde deur is ons geopend

{==24==} {>>pagina-aanduiding<<}

Het nooit gedachte is gekomen! Gaat met mij, broeders, en knielt neder op de plaats waar wij den Heer willen dienen, de plek die wij kochten van de vrije giften der liefde, die ons tevens in staat stellen om tot het bonwen over te gaan. Dit klooster moet onze orde hervormen; de vernieuwde orde, vooral door de haar eigene roeping der prediking, zal wijd om zich henen het goede zaad uitstrooijen. Wij willlen ons regelen naar de apostolische voorschriften en alle orden tot jaloerschheid en heiligen naijver zoeken op te wekken. Het klooster moet een middelpunt van licht en godsvrucht worden, om als een krachtige zuurdeesem het gansche deeg der geestelijkheid te doordringen met nieuwen ijver met kracht en leven; want helaas! de zonde nestelt achter de gewijde muren zoo gaarne, de ongeregtiglieid gaat bovenal uit van de kloosters, als kweekscholen van ongeregtigheid en boozen handel... Gij mijne broeders, die u vrijwillig hebt verbonden om u aan al den ernst onzer oorspronkelijke regelen te onderwerpen, die mijne medestanders zijt geweest in het gebed, blijft mij met uwe trouw, uwe volharding en liefde ondersteunen. Weest bereid op tegenkanting en kamp. Zonder worsteling wordt nooit een groot en heerlijk doel verkregen. Onze weg zal een weg van strijd zijn, want wij moeten de afgoden onzes tijds aantasten, ze zoo mogelijk wegrukken uit het leven, uit de harten der menschen! Wij hebben geen grooter tegenstanders van ons ontwerp dan de verstokte grijsaards, die verouderde dienaren der zinnelijkheid; zoo onbekeerlijk en ongevoelig en dood voor al wat rein en goddelijk is, die zich verblijden over een weêrgevonden handschrift eens zedeloozen dichters, of den opgedolven gedenkpenning van een verachtelijk geweldenaar, alsof God ons met eene nieuwe openbaring van eeuwige goederen begiftigd had! - Dit heidensch geslacht gaat voorbij, als verdorde bladeren zullen zij afvallen bij de stormen die aanloeijen. Het zijn kinderen Enaks, reuzen, mannen van name in de wereld, die verzwolgen worden in den zondvloed der bezoeking, die over Italië losbarst.

{==25==} {>>pagina-aanduiding<<}

Het oude geslacht moet vallen in de woestijn, een nieuw en jeugdig volk treedt Kanaän binnen. De jonge kinderen willen wij ons dus aantrekken. Hunner is het koningrijk der hemelen. Mij dunkt, ik voel den wiekslag hunner beschuttende engelen mij omwaaijen, als ik in hun midden sta. Zij moeten vroeg tot den Heer geleid worden, opdat hun engel niet vliede en zij een prooi des boozen worden. Daartoe moet hun onderwijs geheiligd zijn: zal Christus heerschen in hun harte, dan moet Hij ook verstand en verbeelding vervullen. Zij moeten eerst de helden en wijzen, de geniën uit het Godsrijk leeren kennen en liefhebben; zij moeten geestdrift gevoelen voor de heiligen en martelaren des christendoms, voor men hun de groote mannen der heidenwereld leert kennen - dan zal geen valsche glorie, geen schijn van deugd hen verblinden, en zij zullen weten te kiezen tusschen de galerij der bijbelheiligen en de groote mannen van Plutarchus. Broeders, ik leg u de zorg voor deze kleinen boven alles aan het harte; ook wil ik voortaan mijne prediking om hunnentwil vermenigvuldigen. Om de steeds aangroeijende schare te kunnen voldoen, die zich nu te vergeefs verdringt, zal ik afzonderlijk voor de mannen en de vrouwen - maar ook in het bijzonder voor de kinderen prediken. Hunne behoefte is nog in zoo menig opzigt onderscheiden van die der volwassenen; bij hen is nog zooveel te voorkomen, te verhoeden, te bewaren, dat bij de ouden van dagen verloren ging; daar is op te binden, te steunen, te leiden, en ik betuig u dat mijn omgang met de kinderkens mij het zoetste en liefelijkste deel is mijner taak.
Doch zal dit opkomend geslacht tot godsvrucht opgeleid en daarin bewaard worden, dan vooral moet de verbeelding der jeugd onbesmet blijven, en niet alom hun oog geboeid worden door onreine beelden, weelderige tafereelen en schandelijke voorstellingen, die hen met de zonde gemeenzaam maken. Wat heeft den volksgeest dieper verlaagd, dan de overal ten toon gestelde tooneelen van lage lust en zingenot,

{==26==} {>>pagina-aanduiding<<}

die zelfs tot in de heiligdommen binnendrongen, als zoovele schreeuwende godslasteringen?
- Dat wij ze ter neder mogten werpen, gelijk Gideon den Baäl! - viel fra Jaeomo heftig in. - Dat zou een schoone feestdag zijn!....
- Dagon valt van zelf, mijn zoon, laat ons zorgen dat wij de arke Godes slechts niet te driftig aangrijpen. Wij willen bidden dat de Heer haar wederbrenge en dat zij blijve in ons midden. Daarom, jeugdige kunstenaars, of gij werkt in marmer of in onyx, in koper of in goud, of gij bouwmeesters zijt of zangers - doet het alles den Heer, als burgers van het koningrijk der hemelen, waarin niet bestaan kan wat onrein is! Ontboeit de kunst van hare schandelijke ketenen, laat zij niet langer slavin zijn der lusten en der ijdelheid; zij moet tot dienaresse Godes hersteld en herboren worden; en zooals zij thans getuigt van den geest der eeuw, laat zij weldra zoo getuigen van hoogere bezieling, gereinigde verbeelding en gezuiverden smaak. Doch de kunst kan niet herboren worden, tenzij de kunstenaars herschapen worden in Christus tot goede werken - want zij is een uitvloeisel van het wezen des menschen, eene afspiegeling en weêrkaatsing van zijn innerlijk wezen. Wat is dat wonderschoone, dat ons zoo lieflijk aandoet in de fresco's en miniaturen van den zaligen fra Angelico van Fiesola, die de muren van San Marco versieren? Het is die geheiligde blik, die gewijde opvatting, die onder gebeden volbragte uitvoering, die hem bezieling uit den hoogen schonk in de gemeenschap met het heilige en eeuwige. Angelico kon geene kruisiging schilderen dan onder een vloed van hartetranen, en nooit ving hij zijn arbeid aan zonder gebed. O, indien de kunstenaars wisten, gelijk ik als zielzorger weet uit zoo menige smartelijke bekentenis van boetvaardigen - wat een onrein penseel, wat een schaamtelooze beitel vaak heeft verwoest in jeugdige harten! - zij zouden zich niet beladen met zoo dubbele zondenschuld. - Komt,

{==27==} {>>pagina-aanduiding<<}

broeders, vrienden, bidden wij eenen zegen af op al onze zwakke pogingen.
Savonarola ging hen voor naar de afgebakende plaats, die voor het klooster bestemd was en knielde in hun midden neder, om hunne harten met het zijne op te voeren in een vurig gebed.



{==28==} {>>pagina-aanduiding<<}

III. Wantrouwen.

Daar is geene gemoedsbeweging die meer des menschen doorzigt scherpt en zijn vindend vernuft ondersteunt dan de kwelling van het wantrouwen. - Maar wee het hart waarin zij woont!... Het wordt vervuld met een ellendig gevoel van onrust, van kommer, onzekerheid en onveiligheid. Het is angst, pijn der ziel, die de borst krampachtig zamensnoert en het hart eng en bang doet slaan. 't Rukt ons los van den naaste, sluit ons uit van onze broederen, zondert ons af van ons geslacht.
Het is behoefte der menschelijke natuur zamen te werken met anderen en op die anderen te rekenen en te bouwen. Vertrouwen is de band der maatschappij, de voorwaarde van iedere verbindtenis, van burgerlijk en huiselijk geluk; en hoe diep het menschdom ook mogt ontaarden, elk nieuw wereldburger, uit wat stam hij sproot, hij vangt weer aan met te vertrouwen. - Geheel de toestand van het kind is van dien aard dat niet anders kan. - Ach, waarom mag het zoo niet blijven?... Wee, wie het onnoozele kind voor de eerste maal bedriegt - en door leugen en misleiding voor 't eerst de helsche vonk van mistrouwen werpt in de argelooze ziel - hij slaat een wond, die niet meer is te heelen.

{==29==} {>>pagina-aanduiding<<}

De booze kent het niet, omdat hij zich zelven mistrouwt, ofschoon hij meent op dat eigen ik alleen te bouwen. - Hij voelt hoe weinig hij de trouw zou houden; hij weet hoe ligt een eed hem weegt, hoe min hij zich om wet en regt bekreunt, hoe kan hij ooit een ander grooter of edeler zich denken?....
Daar kan ook een wantrouwen bij den regtvaardige bestaan dat de vrucht is van bittere levenservaring en diepe kennis van de krankheid der menschheid; maar moge dit wantrouwen voorzigtigheid prediken en levenswijsheid leeren, het zal toch ook de deugd niet miskennen en aan de kracht der god zaligheid en de overwinning des geloofs op het geweten der menschen acht geven.
Het wantrouwen waarop wij thans echter doelen was die wrange en nijpende stemming, die met Argusoogen bespiedt, met duizend ooren luistert, overal verraad en snooden handel vermoedt, en steeds omgrijpt naar nieuwe steunsels en beveiliging, die toch weldra weer verworpen worden uit datzelfde wantrouwen, om voor de strijdigste hulpmiddelen plaats te ruimen.
Deze onrust, deze pijn was de bezoldiging des geweldenaars te Milaan op zijnen door onregt verkregen zetel tegenover de slagtoffers zijner onderdrukking, tegenover de bondgenooten die hem schragen moesten.
Het was tegen het vallen van den avond dat Sforza wandelde in den binnenhof onder eene overdekte galerij van het hechte en sombere kasteel te Pavia, dat hij voor eenigen tijd betrokken had, om er als hij naar zijn vorstelijk paleis te Milaan zou wederkeeren, Galeazzo en Isabella achter te laten. Hij wilde zich alzoo ontslaan van hun lastig bijzijn, dat vooral voor Beatrice ondragelijk begon te worden; want had zij lang het wreed vermaak genoten de arme Isabella te tergen en te kwellen, deze kende thans ook al hare zwakke zijden en kwetsbare punten en had haar vaak weten te vergelden door die onbuigzame fierheid en hardnekkige tegenkan-
{==30==} {>>pagina-aanduiding<<}
ting van haar karakter, door snijdenden schimp en grievenden spot. Moest zij het verduren als Issabella op de onwettige regering haars gemaals doelde en haar honend het betwistbare van haar standplaats herinnerde?... De haat was afkeer geworden; zij vond er geen lust meer in hare vijandin te plagen als weleer - zij moest weg uit haar oog, uit hare nabijheid - zij moest ophouden te bestaan...
Op het oude kasteel waren dan in een zijvleugel eenige duistere en vochtige vertrekken voor den ongelukkigen hertog Galeazzo en zijn gezin bestemd, en zij zouden er wèl bewaakt door Sforza's getrouwen achterblijven, om later welligt gemakkelijker geheel uit den weg geruimd te worden.
Aan de zijde van Ludovico wandelde op het binnenhof een man in ieder opzigt zijner waardig. Hij droeg de weelderige kleedij der Napolitaansche edelen; zijn blik was sluw als zijn geslepen karakter; ingewijd in al de geheime kronkelgangen van Italië's politiek, zou hij voor geen middel terugbeven zoo het slechts doeltreffend mogt heeten. Het was don Carlo da Barbiano, prins van Belgiojoso, kortelings van eene zending uit Frankrijk teruggekeerd, tot wien hij levendig, maar met gedempte stem sprak:
- Kunt gij het u begrijpen, Carlo, van waar Ferdinando den moed heeft mij zoo openlijk te trotseren, en niet alleen mijn ontwerp te verijdelen, maar zijn woord in te trekken nadat hij het mij eerst gegeven heeft?
- Trouweloosheid heeft steeds tot zijne eigenschappen behoord - hernam don Carlo bitter - en den moed zou hij nooit gehad hebben, indien Medicis hem niet hadde kunnen dwingen; dus ik ben geheel van uwe overtuiging, dat er verbindtenissen bestaan moeten tusschen Napels en Florence, die meer klem geven dan het verbond van 1480, waarin Milaan begrepen was.
- Het is uit al zijn schrijven blijkbaar, dat hij om een gepast voorwendsel verlegen is, maar zich toch sterk genoeg voelt om mij te weêrstaan - hervatte Sforza netelig. - Hij

{==31==} {>>pagina-aanduiding<<}

doet ook geene moeite om te verbergen dat het op aandrang van Medicis is en niet uit afkeuring van mijn ontwerp, dat hij terugkomt van zijne uitgesproken toestemming, ofschoon hij geene enkele afdoende beweegreden opgeeft. Medicis geeft voor te vreezen, dat er zoo ligt verschil onder de gezanten kan ontstaan over den rang der door hen vertegenwoordigde staten...
- 't Zijn nietige uitvlugten - riep don Carlo - die u evenwel in tijds de oogen openen kunnen.
- Wat mij bovenal in mijne opvatting bevestigde - hernam Sforza nadenkend stilstaande - en tot het nemen van krachtige maatregelen noopte is het gebeurde aangaande de kerkelijke vorstendommen welke de zalige Innocentius aan zijn zoon Cibo gaf. Te regt begreep Cibo dat de heilige vader, die naar niets zoo ijverig jaagt als naar vorstendommen voor zijne vier zonen, allereerst op deze als kerkelijk goed zou aanspraak maken en ze hem ontweldigen. Zoo poogde hij er zich in tijds van te ontdoen en had in Virginio Orsini zijn kooper gevonden. Deze echter was tot dien koop aangemoedigd en in staat gesteld door Medicis en Ferdinando, beide aan hem verwant. Daar nu de ligging dezer vorstendommen juist de gemeenschap tusschen Napels en Florence verzekert en Rome insluiten kan, heb ik mij gehaast den heiligen vader opmerkzaam te maken op dit gevaar, te meer daar hij dien handel geheel vernietigen kan, als betreffende een kerkelijk leen, waarover men niet beschikken kan zonder den leenheer. Ook ik heb hem aangemoedigd deze verkorting zijner regten althans niet te verdragen van een Orsini, den heftigsten vijand van Rome, die nog gaarne aan Alexander zal wreken wat Innocentius verguizing hem lijden deed. Nog bewees ik dat Ferdinando dit niet alleen doet om Romeinsche edelen aan zich te onderwerpen, maar vooral ook om zijne heiligheid te beleedigen en te honen, die zijns onsdanks toch tot de driedubbele kroon gekomen is.
- De greep was goed! - hervatte don Carlo glimlag-
{==32==} {>>pagina-aanduiding<<}
chend - door dien verpligtenden wenk is het u gelukt den paus van het huis van Arragon af te trekken en aan uwe belangen te verbinden. Het is niet kwaad een broeder te hebben, die vice-kanselier des heiligen stoels is.....
- Zoo is het - zeide Sforza met zelfvoldoening. Mijn broeder heeft den paus nog verder tegen Napels opgezet en hem herinnerd dat de haat van Arragon nog van de oude dagen stamt, ja van de tijden van 's pausen oom Calix af, die hun dienaar geweest is, en dien zij den kardinaalshoed bezorgden.
- Zullen er ook nog andere staten in dit verbond worden opgenomen? - vroeg don Carlo.
- Ook de hertog van Ferrara wil zich bij mij aansluiten - hernam Sforza; - ik hoop nog op Bologna - mogt de tijding uit Venetië nu slechts gunstig zijn! Van dien kant wacht ik de meeste zekerheid.
- Toch had ik nooit gedacht dat de paus zoo ras de Napolitaansche zijde zou verlaten; ik meende verstaan te hebben dat de hoop op de rijke kroonambten van Napels voor zijne zonen hem den haat tegen Arragon had doen vergeten.
- Alphonso kon er niet snel genoeg toe besluiten om zijne natuurlijke dochter, donna Scancia, aan 's pausen jongsten zoon, een knaap van naauwelijks twaalf jaren, uit te huwen met de hooge bruidgift door den heiligen vader begeerd, en nu wil hij bij deze gelegenheid ook wraak nemen over de bescherming, die Napels zijn doodvijand den kardinaal della Rovero verleent.
- Zijne heiligheid alzoo zijne bedoelingen met Arragon niet bereikende, zal dan wel mede in gedachtenis brengen het goed onthaal dat zijne vijanden de Colonna's en Orsini's nog steeds te Napels vinden; want zijne gansche politiek heeft geen ander doel dan de plaatsing zijner bastaarden in vorstendommen.
- Ik weet dan ook wel in hoever ik op Rome kan rekenen - hernam Sforza - zoolang ik echter het hoogste

{==33==} {>>pagina-aanduiding<<}

bod kan doen heb ik 's pausen hulp. Ik zie daarom nog altijd voor het vervolg naar hechter steun uit - zoo ik nu slechts tegen een onverhoedschen aanval beveiligd ben.
- Wacht gij onzen vriend nog heden?
- Het is vreemd dat hij nog niet is aangekomen. Volgens het laatste berigt moest toch alles in de vorige week beslist zijn tusschen den senaat en den doge.
Het heldere licht uit Beatrice's vertrekken trok thans het oog der beide mannen. Sforza werd indachtig, dat zijne gemalin hem had laten berigten dat zij hem volstrekt nog dien dag spreken moest. Hij hechtte veel aan haar scherpzinnig oordeel en vaak doordringenden blik in belangrijke zaken, en deed geen stap zonder haar te raadplegen; hij wilde dus ook dit verzoek geen uitstel geven, doch eer hij tot haar kon gaan, verkondigt de wachter van den toren het naderen van gasten. Alles raakt in beweging.
- Zou het nog tijding uit Venetië kunnen zijn? - roept Sforza.
De cavalcade komt nader; reeds verneemt men in het kasteel den hollen hoefslag op de neêrgelaten valbrug. Antonelli de San Severino, prins van Salerno, keert terug met de lang gewenschte berigten, vergezeld van de hoofden van den bastaardtak van zijn huis, Cajazzo en Galeazzo, beide kloeke veldheeren van Sforza, allen bannelingen uit Napels.
- Mij dunkt, ik zie het u aan dat gij goede tijding brengt - voert Sforza hem te gemoet.
- En wel zeer goede, eccellenza! - herneemt Antonelli. - De senaat is voor uwe, voor onze zaak gewonnen, hoewel het veel moeite heeft gekost hem te bewegen om een verbond aan te gaan, waarin de heilige stoel begrepen is. Venetië toch is verzadigd van alle verbindtenissen met pausen.
- Van welke zijde was de meeste tegenkanting, amico? - vroeg Sforza.
- Van den doge, die maar niet het allerzwakste vertrouwen op een Borgia wilde gesteld hebben.

{==34==} {>>pagina-aanduiding<<}

- Hij heeft geen onregt - hervatte don Carlo - maar welke maatregelen zullen nu de verbondenen allereerst nemen?
- Het verbond heeft geenerlei vijandige bedoelingen, het is slechts eene onderling schuttende en steunende vereeniging; wij brengen gezamenlijk een leger onder de wapenen, de paus zal er een vijfde toe bijdragen en Milaan en Venetië elk twee vijfde, alle staten zouden er des verkiezende in kunnen toetreden.

Sforza vergat intusschen het verzoek van donna Beatrice niet, vooral daar zij zich aan het onthaal der gasten, geheel tegen hare gewoonte, onttrokken had door half voorgewende onpasselijkheid.
De toestand, waarin Ludovico haar echter aantrof, billijkte hare afzondering, want haar gelaat droeg al de spogen van de hevigste ontsteltenis en de hartstogtelijkste uitbarstingen.
- Ik ben thans tot het uiterste gekomen! - riep zij Sforza met tranen en wrevel en spijt te gemoet - en de smarten die ik lijde, zullen mij weldra naar het graf slepen, indien gij mij niet verlossen kunt van.... van deze duivelinne!...
- Wat is u overkomen, mijne Beatrice? - sprak Sforza bekommerd. - Gij weet toch dat ik niets zal sparen voor uw geluk!...
- Ach, daar is geen geluk voor mij, zoolang ik uwe regten op het hertogdom zie betwisten door de sluwste en listigste vrouw der wereld.
- Alweder Isabella? - riep Sforza toornig. - Waarlijk deze vrouw dwingt mij tot harde maatregelen. - Zullen wij haar dan nooit tot zwijgen brengen? Ik meende haar thans alle wegen afgesneden, alle wapenen ontnomen te hebben en - nieuwe list! - O verwonderlijk vrouwenhoofd! vrouwenhart!...
- Lees! lees wat zij heeft geschreven!...

{==35==} {>>pagina-aanduiding<<}

- Dit is haar schrift?...
- Een brief aan den hertog van Calabrië.
- En gij hebt dien onderschept?...
- Het geluk heeft mij gediend...
- En uwe schranderheid en waakzaamheid - en intusschen lezende, vroeg hij ongeduldig: - doch zeg nu, hoe kwam dit stuk in uwe handen?
- Het dwaze kind Bianca had weêr wat gezien en kon in hare onnoozelheid niet zwijgen. - Ik ontdekte, dat Isabella aan fra Prospero geschreven had, maar nog naar eene gelegenheid uitzag ter verzending. Ik verschafte haar die zelve, zonder dat zij het evenwel vermoeden kon en kreeg een eenvoudig billet in handen, dat niets anders bevatte dan het verzoek aan den priester van tot haar te komen of iemand van zijnentwege te zenden. Ik bezat schrift genoeg van fra Prospero om zijne hand te laten namaken en liet haar dus zijn antwoord geworden, dat de verzekering behelsde, dat hij onmogelijk tot haar komen kon, maar haar den getrouwste zijner leerlingen toezond, om door hem schriftelijk haar verlangen te vernemen. Isabella, hoe sluw ook anders, viel in dien strik; zij liet den gewaanclen Dominikaner tot zich komen, beval het stuk dat zij hem ter hand stelde aan zijne zorgen, en weinige oogenblikken later bezat ik dit schrift, dat aan Prospero's bezorging werd opgedragen.
- Prospero is een kind des doods! - riep Sforza in woede.
- Zoo had ik ook gedacht; maar hij is voor het oogenblik op reis - ik meen zelfs tot een ander klooster overgegaan, doch hij zal mij niet ontkomen.
- Maar welke belangrijke ontdekking, Beatrice! welke ontschatbare diensten bewijst mij uwe voorzigtigheid en gevatheid!
- Wat baat mij alle liefde en trouw en inspanning - riep zij moedeloos - zoolang gij aarzelen blijft een beslissenden stap te doen. - Hoe heb ik kunnen voorzien dat

{==36==} {>>pagina-aanduiding<<}

ik zulk een leven van kwelling en smart te gemoet ging, toen gij mij beloofdet dat ik eerlang hertogin van Milaan zon zijn - ik die zelfs in mijn paleis, ja in uwe tegenwoordigheid niet veilig ben voor de beleediging eener hatelijke vrouw. Wat spreek ik van beleediging en hoon! - die eene vrouw voor oogen moet dulden, die ons buitenaf belastert, alsof wij haar ten wreedste mishandelden, en alle wraak tegen ons inroept, omdat wij haar beletten het geluk van een bloeijenden staat niet in handen te geven van een bekrompen en niets beduidend man.
- Spreek zoo niet, mijne Beatrice! De brief van Isabella is schandelijk, en ik weet niet waarmede ik u vergelden kan het beleid dat het verzenden voorkwam, want dit overdrevene schrijven was in staat geheel de wereld tegen mij in de wapenen te brengen; maar wees voor het overige gerust - geloof mij, weinig vorsten zitten thans zoo veilig op hunne troonen als Ludovico op dien van Milaan. Ik kan u ook de blijde tijding geven dat het verbond geheel bevestigd is tusschen Milaan, Rome en Venetië.
- Inderdaad gij verwacht te veel van den invloed uws broeders te Rome. Ascania is de man niet om een Borgia te beheerschen - die de wispelturigheid zelve is - en Venetië - hoe vijandig is dit steeds het huis van Sforza geweest! en waar was ooit heerschzuchtiger bondgenoot te vinden, die altijd poogt te onderdrukken en te overheerschen! - Neen, zoo gij geen magtiger steunsels aangrijpt, zal die rustelooze poging van Isabella eenmaal toch uwe heerschappij verderven en het zal gezegd worden van Sforza, dat hij is gevallen voor de list eener vrouw!...
- Donna Beatrice! - riep Sforza hevig - het zal nooit gezegd worden - terg mij niet en tart mij niet door beleediging. Geloof mij dat ik sedert lang van die zijde gewaakt heb; zij is in mijne magt...
- Maar ziet gij dan niet, dat zij altijd nieuwe plannen smeedt en tot het snoodste in staat is... Ik beken het: daar

{==37==} {>>pagina-aanduiding<<}

zijn oogenblikken dat ik haar vrees. Is het dan niet mogelijk haar... uit den weg te ruimen?...
- Alles is mogelijk, Beatrice, maar alles is niet geraden. Gij gevoelt, ik kan Italië niet in opstand brengen om mij te ontdoen van een lastige vrouw.
- Maar eene vrouw, wier listen de kracht van een Sforza ontzenuwen en zijn voortgang belemmeren kan.... Gij zijt te lankmoedig voor haar... Zij is ook zoo schoon!...
- Beatrice, gij gaat te ver! Ik kan nog niet anders, maar mijn tijd zal weldra daar zijn - dan zal ik haar niet sparen.
- Ook donna Bianca is mij eene ergernis. Bit vervelende schepsel kan ik voor mijne oogen niet meer dulden.
- Luister, Beatrice! Ook zij zal u niet lang meer hinderen; maar ik moet nog partij van haar trekken. Gij weet, reeds lang heb ik gepoogd haar uit te huwen; thans heb ik echter iets op het oog, dat voortreffelijk voor mij zou kunnen worden.
- En gij hebt mij dat verzwegen?
- Ik wachtte eerst de tijdingen van San Severino en Belgiojoso; maar na dit laatste voorval gevoel ik meer dan ooit de dringende noodzakelijkheid van de wettiging mijner magt. Gij zult zien dat mij geene opoffering te groot is, om u van de lieden die u ergeren te ontdoen en u nader aan uwe wenschen te brengen. Thans zeg ik u vaarwel, om eerst verder met San Severino te beraadslagen.

De gasten hadden zich intusschen te goed gedaan aan de rijke ververschingen hun aangeboden, en voerden een levendig onderhoud over hetgeen San Severino te Venetië en don Carlo te Parijs bij zijne vrienden en medevlugtelingen uit Napels, over den Franschen koning Karel VIII en zijne aanspraken op het koningrijk Napels, vernomen had. Cajazzo deelde het zijne mede aangaande de overdrevene praal vertooning van Pietro de Medicis te Rome en het verkoopen van Cibo's goederen aan Orsini, toen Sforza door zijne terugkomst hunne gedachten elders heenwendde.

{==38==} {>>pagina-aanduiding<<}

Een onbegrensd wantrouwen was door de wenken van donna Beatrice tegen zijne nieuwe bondgenooten in hem opgewekt, en hij haastte zich zijnen vrienden een ontwerp voor te stellen, dat hem wettigen en bevestigen zou in zijne thans zoo valsche en gevaarlijke stelling.
- Onder alle vorsten van Europa - sprak hij - kan niemand mij thans uitnemender dienen dan Maximiliaan, de Roomsch-koning; want keizer Frederik is afgeleefd en allengs gaat toch zijne magt op zijn zoon over. Wanneer wij de zaken nu regt beschouwen, dan is de hertoglijke zetel van Milaan eigenlijk sedert eene halve eeuw vakant geweest. De Visconti bezaten dit keizerlijk leen alleen in de wettige, mannelijke linie. Na Philip Marie bestond deze niet meer, en het leen verviel natuurlijk aan het kiezerrijk. Francesco Sforza, mijn vader, die het met magt van wapenen veroverde, heeft het dus onwettig bezeten, gelijk ook mijn broeder Galeazzo. Wat is er nu van het regt mijns neefs? - Niets is derhalve billijker dan dat ik, het keizerlijk leenheerschap huldigend, het leen vraag als vrije gift en niet met geweld genomen van het Duitsche rijk.
- Voortreffelijk gevonden! - juichten de Napolitaansche vlugtelingen, die van Sforza alles hoopten voor hunne toekomst, voor hunne ledige beurzen!
- Ik ben bereid voor deze zaak op nieuw uw gezant te worden - riep de prins van Salerno - zoo uwe keuze op geen ander was bepaald.
- Aangenomen, amico mio; laat mij u dan nu ook zeggen, hoe ik de zaak ondersteunen wil. Om Maximiliaan's onverschilligheid voor een leen, waarvan hij zoo geheel vervreemd is, weg te nemen, moet hij het klinken van de Milanesche munt vernemen. Evenwel, wie deed eene groote opoffering zonder er eenig voordeel mede te beoogen? Met het Milanesche geld moet hij ook de hand van mijne nicht donna Bianca, Galeazzo's zuster aanvaarden...
- Doch hoe, indien Maximiliaan eens niet tot het voor-
{==39==} {>>pagina-aanduiding<<}
geslagen huwelijk genegen, dat is: niet zoo dringend om geld verlegen ware, als wij meenen - vroeg de prins van Salerno.
- Ah! - hervatte Sforza - maar wij vangen daarmede niet aan. Maximiliaan heeft een innerlijken wrok tegen den koning van Frankrijk. En het is dan ook niet gemakkelijk te vergeten om eerst eene verloofde dochter verstooten te zien door den man, die u vervolgens uwe door volmagt reeds verbonden bruid komt ontweldigen. Zich op hem te wreken wenscht hij boven alles; maar de middelen ontbreken hem. De overwinnaar van Guinegaste zal zich gaarne nog eens als veldheer vertoonen. Hij is roemzuchtig, bemint den krijg en heeft altijd geldgebrek.
- Ik versta u - hernam San Severino gevat; - ik spreek met hem over zijne grieven tegen Frankrijk en verminder ze niet; ik verzeker hem van uwe deelneming, van uwe verkleefdheid, van uwe bereidwilligheid om hem voldoening te verschaffen....
- Juist zoo! Gij bewijst hem, hoe het slechts van hem afhangt zich op Karel te wreken; dat ik bereid ben hem de middelen te verstrekken, daar ik gevoel hoe het mij meer dan iemand voegt, mij den hoon hem aangedaan aan te trekken, krachtens de te veel verwaarloosde betrekking tusschen het keizerrijk en het hertogdom. Gij betoogt hoe ligt Frankrijk van de zijde van Duitschland is te naderen; hoe gemakkelijk hij een leger kan oproepen om het voor de poorten van Parijs te brengen. Deze stad geeft zich ongetwijfeld over en verschaft hem den sleutel tot alle andere steden des rijks.....
- Ik zal hem voorstellen, dat sedert Karel den Groote geen vorst zoo iets stouts dorst bestaan - vervolgde San Severino - en met welk een onsterfelijken roem hij zijn naam door een enkelen veldtogt zal omgeven.... Maar welke som zou hij wel behoeven?
- Daarvoor zijn hem stellig vierhonderd veertigduizend

{==40==} {>>pagina-aanduiding<<}

gouden kroonen noodig, die hem zullen worden uitbetaald op den dag, dat hij donna Bianca ten huwelijk neemt en Ludovico Sforza, zijn onderdanigsten dienstknecht, bevestigt in het hertogdom van Milaan. Dit laatste echter wil ik dan om zijnentwille nog wel zoolang geheim houden, tot het gunstig oogenblik daar zal zijn om het te openbaren. En welke leemte of gaping er ook in het voorstel mogt komen, welke tegenwerpingen zijne keizerlijke majesteit mogt maken, gij vult alles aan, gij lost alles op door het groote cijfer dat hem moet verblinden en kluisteren; want in geene enkele Europeesche schatkamer is thans zulk een som voorhanden; en daar Maximiliaan een hartstogt voor geld heeft, zullen de wisselbrieven, die gij ter goeder ure aanwijzen kunt, alles voleindigen.
- 't Ontwerp is uitmuntend - riep don Carlo; - maar of het u genoegzaam beveiligt tegen Napels en Florence, zou ik nog betwijfelen. De bevestiging in het hertogdom door Maximiliaan is u noodig; maar zal hij u ook verdediging verzekeren?
- Gij spreekt mijne gevoelens uit, mijn vriend! - antwoordde Sforza. - Napels bezig te houden, Ferdinando's en Alphonso's gedachten af te leiden was steeds mijn toeleg, en ik heb genoeg verwikkelingen daargesteld in de Italiaansche zaken; maar 't kan niet duren.
- Het huis van Arragon moet vernederd worden - spraken de San Severino's uit éénen mond.
- Ja, ten onder gebragt! - vervolgde don Carlo, terwijl zijn oog van wraakzucht vonkelde.
- Wij moeten Napels een vijand verschaffen, - sprak Sforza - die het voor ons afdoet.
- Ziedaar het eenige redmiddel - verzekerde don Carlo - en niets is gemakkelijker. Gij zoudt niet gelooven hoe levendig te Lyon en te Parijs over Karel's aanspraken op den troon van Napels gehandeld wordt. Ik heb hiervan altijd veel gehoopt en waar ik kon het vuur aangeblazen. Sedert

{==41==} {>>pagina-aanduiding<<}

's konings zuster Anna de Beaujeu van het bestuur is, kan men met Frankrijk veel doen. Karel is een fantastisch jongeling, vol groote droomen en ijdele plannen, die door zijne geringste hovelingen, door zijne bedienden geregeerd wordt. Zoo mij de middelen ten dienste stonden om te werken in Frankrijk, ik geloof groote dingen te kunnen daarstellen.
- Mijn oog was almede sedert lang op die oude aanspraken van Frankrijk op Napels geslagen - sprak Sforza - maar daar ik eerst mijne ontwerpen met Maximiliaan volvoeren moet en hem tegen Frankrijk ga wapenen, zoo kan ik daar niet anders dan in diep geheim en langs voorbereidende wegen werken. Beschik over zooveel u noodig is, Carlo, als gij in dien geest in Frankrijk wilt arbeiden, en reken op mijne kas, zooals ik wil rekenen op uw beleid.
- De Venetianen hebben mij een goeden raad gegeven - sprak San Severino - toen ik vroeg werwaarts ik mij na mijne ontvlugting uit Napels begeven zou, naar den hertog van Lotharingen, die eens aanspraken op Napels maakte, naar Frankrijk of naar Spanje. Den hertog van Lotharingen verklaarden zij voor een dood man; den koning van Spanje wilden zij geen grooter invloed op ons schiereiland zien oefenen dan hij reeds door zijne bezittingen en groote zeemagt in de Venetiaansche golf had; - maar Frankrijk was hunne keus, en inderdaad daar is iets te doen, want Karels gunstelingen Etiene de Vers en de Brissonet hebben hem van kindsbeen aan voorgezongen dat Napels hem toebehoorde, krachtens het testament van koning Karel I, graaf van Provence, die Lodewijk XI tot erfgenaam verklaarde van alles wat het huis van Anjou bezeten had, hem de voorkeur gevende boven den hertog van Lotharingen, zijns dochters zoon. De jonge vorst acht die regten onbetwistbaar. Het zou dus niet moeijelijk zijn hem tot een kruistogt tegen Napels op te wekken, vooral als men daar groote woorden van onsterfelijke glorie, verovering van Jerusalem en dergelijke aan wist te verbinden...

{==42==} {>>pagina-aanduiding<<}

- Maar 's konings rijkbegaafde zuster zou hem wel eens wijzen kunnen op het voorbeeld huns vaders, die zijne regten op Napels sluimeren liet, merkte Cajazzo aan - en niet gedoogen dat Karel door de dwaze stappen hare roemrijke regering' bederven ging.
- Dat wil ik nog niet zeggen - antwoordde San Severino. - Anna heeft veel te groote lust om weder aan het bestuur te geraken, en de afwezigheid des konings voor een zoo belangrijken veldtogt zou haar gelegenheid geven hare plaats te hernemen.
- Van dien kant is dus niet veel te vreezen - sprak don Carlo - maar gij verstaat dat wij de zaak van het begin tot het einde hebben te leiden en geen oogenblik los te laten.
- Zoo wij Karel tegen Napels in het veld kunnen brengen, sta ik hem op zijn togt alle hulp en raad toe, want dan is mijne zaak gewonnen. Arragon en Medicis zullen beven, Rome en Venetië zullen de handen vol hebben, en wij de beste vruchten van die onderneming weg dragen.
- En Maximiliaan? - vroeg San Severino.
- Zoodra hij donna Bianca heeft gehuwd en mij het hertogdom verzekerd, kunnen wij hem immers wel weder tot vredelievende gezindheden brengen... Wij willen het water gereed houden eer het vuur ontvlamd is.



{==43==} {>>pagina-aanduiding<<}

IV. In Frankrijk.

Heeft de geëerde lezer tot hiertoe met zijne gedachten in Italië willen verwijlen, thans noodigen wij hem zich met zijne verbeelding te verplaatsen naar Frankrijk.
Dit belangrijk land was tot op het einde der XV eeuw in vergelijking met Italië nog zonder kunsten en wetenschappen gebleven. Al wat er van smaak, weelde, kunst en kennis gevonden werd, bepaalde zich uitsluitend tot Parijs. Overigens droeg het rijk maar al te veel den stempel van het leenstelsel, en de landedellieden wisten van niets anders dan van forsche ligchaamsoefening en kloeken wapenhandel; zij leefden eenvoudig op hunne zwaar ommuurde en diep omgraven kasteelen, waar zij achter 10 ja 20 voet dikke wanden slechts aan veiligheid en nooit een sieraad gedacht schijnen te hebben, en waar de klank van kletterende zwaarden, blanke schilden en andere zware wapentuigen in verwulfde hallen weergalmende, hun liefelijker was dan het lied der zangers, die in nog kindsche en gebrekkige poëzij, zich met hunne gedwongen stijfheid niet boven de alledaagsche platheid wisten te verheffen. Bepaalde de wetenschap der ridders zich tot de behandeling des zwaards, de geestelijken kenden weinig meer dan brevier en rozenkrans, terwijl de onontwikkelde beuzelende vrouwen zonder invloed bleven op het dage-
{==44==} {>>pagina-aanduiding<<}
lijksch leven. Doch bij al die krijgsmans-ruwheid en onkunde ontbrak het onder de landedelen niet aan groote en edele karakters, die bij landelijke eenvoudigheid waren heldengeest en ridderlijke fierheid bezaten, zoolang zij nog niet geleerd hadden zich in hofintrigue te verwikkelen, en zich te verlagen om voor eene eereplaats aan de koninklijke hoven hunne zelfstandigheid te verzaken en te kruipen om vorstengunst.
Geheel anders was de toestand van Italië.
Verdeeld in vele kleine staten, was ieder vorstenhuis een middelpunt, eene kweekplaats voor kunstenaars en geletterden, iedere hoofdstad eene akademie, terwijl de kloosters de oefenscholen der geleerdheid en des onderzoeks waren. De kleinste vorst van Italië beroemde zich mannen van genie en kennis te beschermen en hunne oefeningen te volgen, terwijl de jonge koning van Frankrijk slechts zeer gebrekkig bedreven was in het lezen en schrijven. Evenwel daar was weelde aan het hof, smaak en letterkunde te Parijs - maar men moest ze niet alom verwachten als in het zuiden - men zou ze te vergeefs in Picardië of Normandië gaan zoeken - en doorliep men Italië van het eene einde tot het andere, de kleinste stad roemt op groote namen, het geringste hof kweekt poëzij en kunst, en alle edelen baden zich in pracht en weelde, dartele vrolijkheid en verfijnd zingenot, waarvoor de Fransche ridder nog geen smaak heeft, als hij gelukkig is in landelijke spelen en krachtige ridderoefeningen.
De Italiaansche beschaving echter was geheel en al der ongeregtigheid dienstbaar geworden; zij was de uitvindster van nieuwe zonde, ongekende gruwelen en ongehoorde zinnelijkheid, en zij verkankerde de maatschappij die zij verguldde en dekte den gapenden afgrond des verderfs behendig met hare schoonste bloemen, ja omwademde den verdoolde nog met bedwelmende geuren tot in zijn val.
Van nu aan zou er naanwe gemeenschap tusschen Frankrijk en Italië ontstaan. Te Lyon en Parijs werden van tijd

{==45==} {>>pagina-aanduiding<<}

tot tijd Italiaansche bannelingen opgemerkt, die aan de wreede tirrannij des konings van Napels ontsnapt waren. Het geheimzinnig waas, dat er gedurende een geruimen tijd over hunne personen, bedoelingen en ontwerpen gespreid bleef, wekte argwaan bij enkelen, maar meer nog nieuwsgierigheid.
Daar is wel geen eigenschap onafscheidelijker van een ledig hoofd en een klein hart dan deze laatste, en zoo knellend voor wien zij beheerscht als op wien zij gerigt wordt. De Italiaansche nobili zochten die echter te prikkelen bij een man, die aan deze kwaal op 't hevigst leed; zij wisten dat zij er zich des te belangrijker door maakten en martelden hem zoo lang tot zij meenden gewigtig genoeg in zijn oog te zijn geworden, om eenige verklaring als eene hooge gunst en blijk van bijzondere achting te kunnen doen gelden.
Het was de sluwe don Carlo, die langs dezen eenvoudigen weg tot een geheim en vertrouwelijk verkeer met een gunsteling des Eranschen konings was geraakt, waarvan hij alles hoopte voor zijne ontwerpen. Die gunsteling was Etienne de Vers. Hij had tot de geringste dienstknechten behoord, die den koning in zijne kindsche dagen dienden, en het voorregt gehad het zwak en ziekelijk prinsje te vermaken. Hij kwam dus in gunst en wist zich in die gunst zoo wel staande te houden, dat zij met des prinsen jaren en gezag bleef wassen. Dit bewijst inderdaad een zeker talent, maar het was ook het eenige wat de Vers bezat. Hij kende beschaving noch geleerdheid en had zoo weinig oog op staatsaangelegenheden als op oorlogszaken. Er mogt aan het hof aanmerking gemaakt worden op Karels gemeenzamen omgang met zulk een onbeduidend mensch, men duldde hem om zijne onschadelijkheid.
Toen Karel echter in 1492 de teugels des bewinds uit de bekwame hand zijner oudste zuster Anna de Beaujeu overnam, kreeg ook de gunsteling een ander karakter, ja werd van beduidenis voor heel de wereld. Zeker is het dat zijne kleine ziel al de grootheid en den omvang van zijn invloed op wereldgebeurtenissen niet verstond of doorzag; zijn blik

{==46==} {>>pagina-aanduiding<<}

reikte niet verder dan op het bekomen van een winstgevend ambt met een fraaijen titel. En hoe onrustig hem het hart ook slaan mogt bij zijne droomen voor de toekomst, zijne wenschen, zijne idealen hadden niets heroïsch of fantastisch maar bepaalden zich tot een gemakkelijk leven. Dit las men ook op 's mans goedmoedige tronie, dit klonk uit zijne schelle stem, dit sprak uit geheel zijne rustige maar aanmatigende houding; want hij was zich in alle ootmoedigheid volkomen bewust des konings eerste gunsteling en van onverdringbaren invloed te zijn. Het gelief koosd onderwerp zijner mijmerij en gesprekken waren Karels regten op het koningrijk Napels en de uitdeeling der zeven kroonambten aan zijne gunstelingen. Reeds voor jaren hadden eenige lieden uit Provence hem dit denkbeeld ingegeven, en hij vond geen middel geschikter om immer een vorstendom te verwerven, dan de verovering van een groot rijk, waarin de koning zijne vrienden wel zou weten te plaatsen, zonder dat edelen en prinsen hem, als in Frankrijk, konden dwarsboomen in het verkrijgen van een grooten titel. Wel was hij reeds drost (sénéchal) van Beaucaire; maar wat was dit voor een valet de chambre, die van een graafschap droomde!
Don Carlo's schrandere geest doorzag dit karakter met een enkelen blik, en instinktmatig tokkelde hij de gevoeligste snaren van 's mans kleingeestige eigenliefde. Eerst betoonde hij opzien voor hem, deed blijkbaar pogingen om zijn vertrouwen te winnen, toonde hem hoe hoog hij zijne betrekking tot den koning schatte en hoe diep hij zijn invloed erkende.
De Vers, gevleid als de raaf in de fabel door de listige lofspraak van den vos, wenschte niets vuriger dan den prins bewijzen van zijn invloed bij den koning te geven. Don Carlo kwam steeds nader, en bood nu ook van zijne zijde blijken van vertrouwen, gaf inlichtingen over zijn hagchelijken toestand en over zijne ontwerpen tegen den koning van Napels. De Vers begon deze groote openhartigheid van

{==47==} {>>pagina-aanduiding<<}

zulk een schrander en aanzienlijk man als de prins van Belgiojoso steeds meer te vereeren. Hij opende den Italiaan zijn huis, zijne beurs, en deelde hem alles mede wat hij met den koning verhandelde, die van geen achterhouden voor zijn vertrouweling wist.
Zoo ver had don Carlo het gebragt, toen hij de beide San Severino's, Cajazzo en Galeazzo bij zich ontving, en dubbel belangrijk werd hij in de oogen van de Vers als hij door liet schemeren, dat zij met hoogst gewigtige bedoelingen tot hem gezonden werden. De prins martelde hem echter weder eerst met spaarzaamheid in woorden, ja hield zich eenigen tijd schuil.
De Vers had nog een deelgenoot in 's konings bijzondere gunst, en hij was wijs genoeg er zijn vriend van te maken, om door zamenwerking elkander te steunen. Het was Guillaume de Brissonet, een koopman, even als hij uit Languedoc afkomstig. Als geslepen financier had hij goede zaken gedaan, en in zijne hoedanigheid als pachter van de generaliteit van Languedoc werd hij generaal genoemd, ofschoon hij niets minder bezat dan krijgsmansdeugden en zijne handen meer naar het tellen der dukaten dan naar de behandeling des zwaards stonden. Vreesachtiger, maar ook voorzigtiger dan de Vers, liet hij zich niet zooveel op 's konings vertrouwen voorstaan, ofschoon er niet minder tot zijn voordeel van verwachtende, want hij deelde geheel de fantasiën zijns vriends op het schoone land van Napels.
Er was tusschen deze gunstelingen van Karel geen ander punt van overeenstemming dan dat beiden fortuin hoopten te maken door de vriendschap des konings; voor het overige vormden zij een volmaakt contrast. De Vers was een klein, levendig man, van snelle beweging en rappe tong, gul, rond, vrolijk, luchthartig, ijdel, verkwistend, vriend van gezelligheid, genot en gemak. De Brissonet was lang en schraal van gestalte, bleek en strak van gelaat; rekenkunde troonde op 's mans voorhoofd, en cijfers zag men in al zijne

{==48==} {>>pagina-aanduiding<<}

kalme, stijve bewegingen; afgepast was ieder volzin, en zijne spaarzaamheid in woorden bragt den snapachtigen, nieuwsgierigen de Vers menigmaal tot radeloosheid. Zoozeer de drost pronk en praal najaagde, zoo zedig was de generaal in kleederdragt, zoo spaarzaam in zijn huis. Zoo gaarne de eerste de hand had in alles wat er omging om de gewigtige bemiddelaar te zijn, zoo voorzigtig hield de laatste zich terug, ofschoon met wantrouwend oog geheel het hof bespiedend. Men vond hem steeds te midden zijner rekenboeken en papieren - de hooge kasten, die de wanden zijner vertrekken verborgen waren er mede gevuld, tafels en stoelen er mede bedekt.
- Goede vriend! roept de Vers in een morgenuur zijne kamer binnenstormend - lieve vriend! steek de pen toch eens achter het oor, want ik heb mij voorgenomen u te biecht te nemen alsof uw laatste uur gekomen was!
- Twaalf, zestien, twintig, vijf en twintig, twee en dertig, veertig duizend dukaten - rekent de Brissonet luide en teekent langzaam, als al zijn doen was, het cijfer aan - en zijne pen voorzigtig op den looden inktkoker leggende, zegt hij kalm glimlagchend: goede morgen heer drossaard, ik heb de eer uw dienaar te zijn.
- Naar den satan! met uwe stijve pligtplegingen! wij zijn immers vrienden en makkers; ja, althans zoo behoorde het te zijn! - riep de Vers verwijtend - doch gij schijnt tegenwoordig weinig te bedenken hoe naauw onze belangen zijn verbonden en uwe achterhoudendheid grieft mij....
- Gij weet, ik haast nooit met berigten te verbreiden, althans niet als ik zelf nog niet weet wat er van is - hernam de generaal even kalm.
- Verwenschte uitvlugten! - riep de Vers ruw - maar had ik het ooit van u kunnen denken - ik die nooit iets voor u verholen heb gehouden.
- Geen wonder! sprak de andere weinig kiesch - omdat gij gaarne alles zegt wat ge weet, maar dat daargelaten - welke is uwe beschuldiging tegen mij?

{==49==} {>>pagina-aanduiding<<}

- Niet meer of minder dan dat gij Italianen bij u ontvangt zonder mijn weten - mannen van rang, schitterend in pracht, die reeds sedert verscheidene dagen mijne aandacht geboeid hebben, zonder dat ik iets aangaande hen kon te weten komen, sinds ook de prins de Belgiojoso mij niet schijnt noodig te hebben en vergeten heeft, hoe ik de ledige zakken zijner vrienden moest vullen.
- Zoo zoo! dat begint er naar te lijken! Gij verdient ook een weinig gestraft te worden voor uwe voorbarigheid en uw wegloopen met zulke vreemdelingen. - Laat mij u nu zeggen dat uwe aantijging onbillijk is, en dat ik niets van deze heeren weet dat mij der melding waardig scheen. Zij kwamen mij over de schikking nopens eenige geldzaken raadplegen op raad van den prins Belgiojoso...
- Zie daar hebt gij het al - juist zooals ik vermoed heb! - Ja, de Vers is zoo stomp niet! - Hij weet te verbinden! - Zij behooren bij dien prins! - Maar nu zal ik alles weten of ik schiet den Italianen geen penning meer voor.
- Gelukkig toch de mensch die de plaag der nieuwsgierigheid niet kent, sprak de Brissonet het hoofd schuddend. - De tijd openbaart alle dingen - en willen die heeren iets van u of mij, zij zullen dit wel gratis openbaren.
- Maar lieve vriend! uwe onverschilligheid maakt mij radeloos! - 't geldt toch aangelegenheden die.... die ons....
- Ik ben niet onverschillig, maar ik mag niet gaarne een geheim zoo duur koopen, dat zich voor niet, ja misschien wel met winst aan ons openbaren moet.
- Gij weet of gist dus iets?... riep de Vers driftig.
- Ik weet dat de Italiaansche heeren hoog van titels en laag van crediet zijn; groot van uitgaven en klein van inkomsten.
- Och! dit is uw oude zang, morde de Vers; maar deze heeren komen niet zoo ter sluips als toen voor twee jaar voor 't eerst de prins de San Severino met zijne vrien-
{==50==} {>>pagina-aanduiding<<}
den berooid en sober tot ons kwam, maar zij vertoonen zich dagelijks openlijk in uitstekende pracht; hunne edele paarden blinken in het sierlijkst tuig, en er is geen page hier bij den koning, die zoo bevallig is getooid als hunne lakeijen; maar gij weet meer - althans gij vermoedt iets, ik lees het op uw gelaat...
- Ik vermoed dat die heeren iets anders beöogen dan zij voorgeven.
- Maar in 's hemels naam, generaal! wat geven zij dan voor - riep de Vers stampvoetend.
- Zij zeggen dat zij slechts een uitstap doen om hunne uitgeweken vrienden en verwanten te bezoeken en deze vermaarde stad te zien, waarvan die vrienden zoo hoog opgaven...
- En het zijn Napolitanen, niet waar?
- Wat zij zijn weet ik nog niet zeker, maar hun geld is onbetwistbaar Milaneesch!...
- En dit alles zondt gij niet der moeite waardig gekeurd hebben om mij mede te deelen!... Generaal, generaal!... Ziet gij dan niet dat dit zoovele draden zijn, die wij voortspinnen kunnen? Maar de prins zal en moet mij deelgenoot maken - riep de Vers zoo luide dat het buiten het vertrek verstaan werd.
- En de prins zal en wil u alle gewenschte inlichting geven - klonk nu eene stem, die ofschoon zeer welluidend en bekend, door het onverwachte de beide mannen deed opspringen, want don Carlo stond achter hen.
Als door een tooverslag veranderd, nam de Vers de ootmoedige en bedeesde houding aan, die hem ondanks zijn trots en inbeelding tegenover personen van rang eigen bleef, en betuigde zijne vreugde over deze verrassende en vereerende verschijning.
- Mijne heeren - sprak de prins - gij zijt steeds zoo bereidwillig voor mij geweest - hebt zoo onnoemelijk veel goedheid voor mij en mijne ongelukkige vrienden gehad, dat

{==51==} {>>pagina-aanduiding<<}

ik waarlijk niet meer van u durfde vergen, ja mij zelfs een weinig aan uw aangenamen omgang onttrokken heb, vreezende u te hinderen, dat ik voor alsnog niets voor u vermag om u mijne erkentelijkheid te bewijzen; maar uwe tusschenkomst is mij zoo onontbeerlijk, uwe hulp mij zoo onschatbaar, dat ik nog eens vrijmoedigheid gevoelde om uwe welwillendheid af te smeeken.
- Beschik over ons - zeg slechts wat gij verlangt van uwe dienaren! - riep de Vers, brandend van ongeduld, terwijl de Brissonet met eene stijve buiging in gewone afgemetenheid slechts zeide:
- Uw ootmoedige dienaar.
- Het betreft eene geheime zending.... sprak don Carlo met veelbeteekenend gebaar en half fluisterend.
De Vers beefde van tintelende nieuwsgierigheid en herhaalde met strakke blikken op den prins:
- Geheime zending?....
- En wel - ging don Carlo langzaam voort - van een magtig heer....
- Een magtig heer! - herhaalde de Vers knipoogend.
- Die een groot ontwerp heeft, dat onzer aller belangen...
- Onzer aller belangen!... viel de Vers in met een veelbeduidenden knik naar de Brissonet.
- Het is in uwe hand, mijne heeren, het te doen gelukken. Voor alle dingen is geheimhouding noodig. Niemand in dit rijk moet het weten, dan de koning alleen - niemand moet het zelfs vermoeden...
- Zoo zal het geschieden! - beloofde de Vers voorbarig. - Ik zweer het u....
- Wat is uw verlangen derhalve van ons? - sprak nu de Brissonet in ongestoorde kalmte.
- Gij kunt door uw merkwaardigen invloed ongetwijfeld aan eenige voorname Italiaansche edellieden een geheim onderhoud met den koning verschaffen...

{==52==} {>>pagina-aanduiding<<}

- Ongetwijfeld! - verzekerde de Vers - zoo de heeren mij slechts vrij laten in het kiezen van het juiste o ogenblik voor zulke verzoeken.
- Wij verlaten ons onbepaald op u en uwe ons bekende bekwaamheid in het bewerken van zulke zaken.
- Gij gevoelt, dergelijke verzoeken komen mij niet voor 't eerst voor - hernam de Vers, in het volle bewustzijn van zijn gewigt. Ik mag mij doorgaans met het onbepaalde vertrouwen der verzoekers vereerd zien....
- Gij weet hoe gij het mijne bezit - hernam de prins hem verstaande - en al aanstonds wil ik u dit op nieuw bewijzen door u mede te deelen wie deze heeren zijn en waartoe zij kwamen. Het zijn mijne vrienden de graven Cajazzo en Galeazzo de San Severino, naastbestaanden van den u reeds bekenden don Antonelli prins van Salerno, die uit naam des hertogs Sforza tot den koning wenschen te gaan om hem op zijne regtmatige aanspraken op het koningrijk Napels te wijzen en bij hem op de bezitneming van dien troon aan te dringen, waartoe de gelegenheid thans gunstiger is dan ooit!
Daar was meer leven in de Brissonet's kouden blik gekomen en met gespannen aandacht hoorde hij toe, terwijl de Vers in rustelooze bewegingen op zijn stoel onwoelde als stond hij op het punt om zoo ijlings tot den koning te snellen.
- Veronderstel nu, dat gij deze zaak bewerkt, waaraan ik immers niet mag twijfelen - zoudt gij dan die heeren voor zij tot den koning gaan nog niet met eene bijzondere inlichting willen vereeren? - vroeg de prins, niet omdat hij dit voor zijne vrienden noodzakelijk keurde, maar om de Brissonet en de Vers meer voor de zaak in te nemen.
- Ik zal de heeren zooveel dienen als in mijn vermogen is - verzekerde de Vers in den toon, die volkomen zijne vroegere dienstbaarheid herinnerde.
- Welnu, laat ons dan het uur bepalen, waarop ge hen ontvangen kunt - ging don Carlo voort.

{==53==} {>>pagina-aanduiding<<}

- Wanneer het de heeren behaagde, zelfs nog dezen avond...
- Zij zullen gelukkig zijn over zooveel voorspoed door uwe goedheid. Ik ga er hun overwijld berigt van geven.
Eenige oogenblikken later trad don Carlo het hôtel, waar zijne vrienden hun intrek genomen hadden, binnen. Zij waren vrolijk en hadden goede sier, daar hunne last zoo aanmerkelijk werd veraangenaamd door den wensch van Sforza, dat zij overal eene prachtige vertooning zouden maken en zich op zijne kosten regt vorstelijk te goed doen; zij bleven niet in gebreke. Gelukkig trof don Carlo hen allen op dit uur nog bij volkomen bewustheid, 't geen anders bij het kennis maken met de Fransche wijnen en vergelijking met de Italiaansche niet altijd even onbetwistbaar was.
- Goede zaken gedaan? - riep Cajazzo. - Gij lacht zoo vrolijk of wij reeds op Napels los rukten.
- Ik lach toch minder om mijn goed geluk, waarvan ik reeds bij den aanvang zeker was, dan om het bespottelijke dezer verwaande gunstelingen; maar ik verhaal u niets van die beiden, ik wil u de verrassing laten. Zij verwachten u dezen avond ten huize van de Vers. Dan zult gij den zotten opschik zien van den persoon en de zaal eens parvenus. Hij zal u schitterend onthalen, maar toch zonder smaak, zonder bevalligheid - altijd plat, boersch, overladen, wansmakig...
- Beneem ons den lust niet! bid ik u - riep Cajazzo. - Ik wenschte dat gij met ons gingt. Ik stel mij voor dat ik beter tot den koning dan met dit volkje zal kunnen spreken.
- O, 't zijn goede lieden! - antwoordde don Carlo.
- Maar goede lieden zijn doorgaans zoo magtig vervelend - merkte Cajazzo aan.
- Gij zult u vermaken, daar sta ik voor in!.... Houd in het oog, dat de Vers kinderachtig nieuwsgierig en snapachtig is, en het denkbeeld draagt hem boven de wolken, dat hij deelen zal in eene geheime zending!
- En gij weet dat hij te vertrouwen is? - vroeg Galeazzo.

{==54==} {>>pagina-aanduiding<<}

- Ik vertrouw hem volkomen - verzekerde don Carlo. - Minder den droogen generaal. Zij weten al wat de koning drijft, al wat de koning denkt. - 't Zijn uitgelezen werktuigen in ons geval; als wij hen op onze zijde hebben, doen wij met Karel wat wij willen - maar wij moeten hen beiden gelijkelijk beheerschen. - Zij zijn door één belang verbonden; hunne houding is wederzijdsch vertrouwen en wantrouwen te gelijk, en zij zijn meer vrienden uit noodzakelijkheid dan uit overeenstemming.
- Door welke middelen meent gij dat zij op het hechtste aan onze zaak zijn te verbinden, en waartoe zouden zij zijn te gebruiken? vroeg Galeazzo.
- Zij deugen tot niets dan om kanalen te zijn tot zijne allerchristelijke majesteit - zij hebben kermis noch bekwaamheid tot eenige bediening.
- Dezulken zijn er meer, maar die des niet te min de ambten verkrijgen, zoo ik mij niet bedrieg - merkte Cajazzo aan.
- Nu ja, maar het is ons op dit oogenblik niet onverschillig welk ambt zij bekleeden. De Vers heeft gaarne ruimte van geld, daar hij een vriend is van genot en gemak; een winstgevend goed, het uitzigt op rijkdom is voor hem 't aanlokkelijkst. - De Brissonet daartegen is rijk en heeft weinig behoefte. Hij zou tevreden zijn met een hoogen titel, al bragt die niet veel aan - maar waarlijk, 't zijn zulke ongeschikte, onhandelbare mannen, dat ik nog niet heb kunnen verzinnen, waartoe zij te gebruiken zouden zijn.
- Dat is ook nog niet noodig 1 beloof slechts al wat zij willen - gaf Galeazzo tot raad - wij zijn nog ver van de vervulling. - Waren 't maar monniken, dan is alles met beneficies goed te maken.
- Gij zegt daar zoo iets, Galeazzo - geestelijken! - Wel wij maken hen geestelijk!
Met luidruchtige bravo's werd dit denkbeeld toegejuicht en het werk der bekeering aan don Carlo opgedragen, die

{==55==} {>>pagina-aanduiding<<}

op zich nam den stijven koopman in een' waardig bisschop te herscheppen.
De dag snelde onder spot en scherts, spel en genot ten einde, en het kostte hun geweldige moeite eene ernstige plooi aan gelaat en houding te geven, toen zij eindelijk tegenover den man stonden, dien zij zoozeer belagchen en tot een karikatuur gemaakt hadden.
De Vers ontving hen plegtstatig met de Brissonet en sprak met hooge borst:
- Ik acht mij gelukkig de doorluchtige heeren reeds zeer spoedig het verlangde onderhoud met den koning te kunnen verschaffen, die niets vuriger wenscht dan u te hooren over eene zoo aangelegene zaak, van zijne kindschheid aan zijn wensch en ideaal. Op morgen wacht de koning den graaf Cajazzo tot een geheim onderhoud in zijn kabinet, en niemand dan ik zal kennis dragen van de zamenkomst.
- Gij geeft ons een treffend bewijs van uw magtigen invloed, heer drossaard - sprak Cajazzo - waarlijk uwe bereidvaardigheid heeft onze verwachting verre overtroffen, en wij wenschen niets hartelijker, dan dat de gezegende uitkomsten van onze ontwerpen ons de middelen verschaffen, om u naar verdienste te beloonen voor zoo onschatbare hulp.
- Daar is geen schooner zaak dan de verovering van het koningrijk Napels! - riep de Vers met geestdrift, daaraan mede te werken is mijne hoogste vreugd.
- Gij zegt wel, en gij zoudt nog meer zeggen als gij het heerlijk land kendet zooals wij - sprak Cajazzo.
- Heeft het iets van Frankrijk? - vroeg de Vers, die geen ander land kende dan zijn vaderland en dan nog niet verder dan in zijne naaste omgeving.
- Van Frankrijk! - sprak Galeazzo. - Ah, ik kan het u niet zeggen, omdat het uw vaderland is - maar 't is niet te vergelijken! zoo rijk! zoo schoon....
- Wat zegt gij? zoo rijk? zoo schoon? - riep de Vers. O, schroom niet mij te zeggen dat Frankrijk er afschuwelijk

{==56==} {>>pagina-aanduiding<<}

bij is, want gaarne zou ik dit land verlaten om in Napels te wonen.
- Men weet hier niet wat fraaije gebouwen zijn, daarvoor moet men in Italië komen - verzekerde don Carlo.
- Doch onze paleizen zijn toch ook... poogde de generaal in te voegen.
- Geen vergelijking! verzeker ik u - viel Cajazzo in - Italië is een land van marmer en edelsteenen!... het land der fraaije kunsten en van verfijnd genot. Ik wil nog zwijgen van onze betooverende villas, die bij niets ter wereld zijn te vergelijken... als gij alleen de Italiaansche paleizen zaagt, sterk als kasteelen en vestingen en sierlijk gebouwd als lusthuizen!... En dan de stad Napels!... Haar te aanschouwen uit de haven is het heerlijkst tooneel dat ik ken, of uit de stad op de haven te zien, als gij door hare breede straten gaat, waar uw oog niet weet te kiezen uit de rij der paleizen!... Alle pleinen zijn versierd met de bevalligste fonteinen... de rijkste en prachtigste kerken der wereld wedijveren er in schoonheid... Men ziet er niet dan jaspis en porfier en het kunstigste mozaïk!... De kostbaarheden die de kerken sieren bedragen ten ruwste berekend meer dan acht millioen scudi! - De lucht is er altijd zacht, de hemel altijd helder, de plagen van den winter, die u hier teisteren, kent men er niet; sneeuw ziet men slechts op de hemelhooge toppen der bergen, want onze guurste winterdagen staan met uw September gelijk, ja bij onze winterlucht staan de geurige oranjeboomen in vollen bloei en omwademen mirt en rosmarijn u met de zoetste geuren.
- Wat dunkt u? - riep de Vers, de Brissonet verrukt aanziende.
- 't Klinkt alles voortreffelijk - sprak deze met twijfelmoedige gebaren - maar gij vergeet dat men ook van Mei tot September verschroeit en uitdroogt van de hitte.
- Heb daar geen vrees voor! - hernam don Carlo - het land is vol van de liefelijkste verkoelende vruchten! Gij

{==57==} {>>pagina-aanduiding<<}

zult toch wel gehoord hebben van onze granaat- en oranjeappelen, vijgen en olijven, moerbeziën en pomeranzen, druiven en citroenen, ja wat niet al! En dan die heerlijke wijnen! Geloof mij, onze minsten staan nog met uwe besten gelijk...
- Leve onze Lagrima! - riepen de vreemdelingen - leven de Calabrische wijnen! gloeijend als het hart van den Vesuvius!
- Maar ik heb ook wel gehoord - merkte de Brissonet ietwat schuchter aan - dat er veel leelijke insekten, venijnige adders en schorpioenen gevonden worden, ja dat er eene giftige spin moet zijn, die meer te duchten is dan een verscheurend dier; en dan die ijselijke Vesuvius! aan een poort der helle gelijk!
- Laat het u niet wijs maken! - zoo er ooit een paradijs op aarde is geweest, het moet nabij den Vesuvius gelegen hebben - verklaarde don Carlo.
- En dan die vreeselijke Czirocho! - hernam de Brissonet met een angstig gelaat - dat is het afgrijselijkste van alles! daar is geen raad tegen.
- Hoe is het mogelijk, dat gij het zoo weet! - riep de Vers, in bewondering zijn vriend aanstarend - gij spreekt of gij uw leven lang te Napels geweest waart!... waar haalt gij het van daan?
- Mij dunkt, wij hebben tijd genoeg gehad om eens naar het land te onderzoeken - sprak de generaal - waarheen onze wenschen zich strekken, niet waar?
- Voorzigtige wijsheid! - antwoordde don Carlo - maar gij ziet ons toch allen frisch en gezond voor u staan, als onbetwistbare getuigen dat men te Napels leven kan... Ik verpand mijn woord van eer als er een plek in de wereld is, waar men heerlijker leeft in de prachtige zalen, rijk behangen met de keur van damast, fluweel en goudstof!
- En dan - viel Cajazzo in - de Napolitaansche schoonen!... de bevalligste vrouwen!...
- Vrouwen zijn er overal - hernam de Brissonet met ongeveinsde onverschilligheid.

{==58==} {>>pagina-aanduiding<<}

- Ah ja, maar alle vrouwen zijn niet gelijk! Nergens zijn zij aanminniger en lieftalliger dan te Napels.
- Ik heb ze wel eens anders hooren beschrijven - hernam de generaal met overtuiging, - en wel als kwade serpenten en listige sirenen, die een gift weten te bereiden, waarvan één enkel druppeltje u den geest doet geven...
- Nu ja, men mag ze niet verbitteren - antwoordde Galeazzo lagchend.
- Ook zegt men dat de mannen ontzettend jaloersch zijn - ging de generaal bedaard voort - en zoo magtig handig met het stilet te werk gaan...
- Maar, lieve vriend! ik herken u niet - riep de Vers onvergenoegd - gij spreekt als wildet gij ons allen van ontwerp doen veranderen en als hadt gij een haat tegen Napels...
- Dat niet - hernam de Brissonet - maar als de heeren ons alleen het schoone willen voorstellen, mag ik zoo gaarne toonen, dat ik ook de schaduwzijde ken...
- En nogtans moed heb de zaken te helpen bevorderen - voltooide de Vers.
- De belangrijke voordeelen, die er ook voor u, mijne heeren! uit zouden voortvloeijen - hernam Galeazzo - behalve den roem voor uw koning en de glorie van uw land, zijn niet te vergelijken met de geringe bezwaren. In een nieuw rijk openen zich nieuwe vooruitzigten, zijn nieuwe eereposten en voordeelige ambten, waarmede de overwinnaar ongetwijfeld zijne vrienden 't eerst begiftigt.
- Dat is het juist - antwoordde de Vers - de heeren zien de zaak door en door. Bij al de goede gunst, waarmede de koning ons vereert, is hij hier niet vrij. Hier zijn er te veel die hem op de vingers zien, en alle prinsen en edellieden moet hij vaak uit nooddwang in de betrekkingen zien, die zijn goed hart ons toegedacht had. Ginds zullen wij niet met de honende blikken der grooten te doen hebben, al wil de veroveraar ons hertogen en prinsen maken...

{==59==} {>>pagina-aanduiding<<}

- En nergens zijn rijker kroonambten dan te Napels! - hernam Galeazzo.
- Maar dat alles is nog verre - ging don Carlo voort - en ik zou zoo gaarne nu reeds u een blijk van onze en wel bepaald van mijne erkentelijkheid geven, doch vlugtelingen als wij zijn, zijn onze handen gebonden, alleen als de hceren zoowel in geestelijken stand waren, zou ik wel in de gelegenheid zijn iets voor u te doen door de kardinalen Sforza en San Severino.
De Vers zag de Brissonet veelbeduidend aan en zeide lagchend:
- Hij leeft nu reeds als een priester en heeft allen aanleg voor het klooster, maar ik voor mij!... Bah!...
- Ah bah! klooster! riep Cajazzo... wij willen u ook niet levend begraven; maar een mijter of een rooden hoed voor u zien te verwerven - denk daar eens over - wij komen daarop nog wel terug, als wij onze zaak bij den koning gelukkig mogen volbrengen.
Er werd nog menig beker geledigd op het slagen der ontwerpen, en Cajazzo scheidde van de Vers met een gemeen zamen handdruk, terwijl deze hem verzekerde:
- Morgen breng ik u tot den koning, en gij zult zelf zien hoe zijn hart brandt voor de groote zaak!
De Italianen hadden zich inderdaad vermaakt in de zamenkomst bij de Vers, en zetten hunnen spot nog lustig voort met de mannen, wier bekrompenheid hunne oogmerken zoo uitnemend dienen kon en die hun thans zoo onmisbaar waren.
Des anderen daags geleidde de Vers volgens zijne belofte Cajazzo in het kabinet des konings en verwijderde zich met de troostende overtuiging, dat hij langs twee wegen het onderhoud toch woord voor woord zou vernemen.
De Fransche vorst voor wien Cajazzo zich op het eerbiedigst en bevalligst boog, was een klein man van twee en twintig jaren - zijn zwaar hoofd had beter op het ligchaam van een reus gepast dan op zijn korten hals en hooge schouders,

{==60==} {>>pagina-aanduiding<<}

terwijl de lange dunne beenen weder niet in evenredigheid waren met het breede, ineengedrongen bovenlijf, of de ongewoon breede voeten. Van kindsbeen af zwak en ziekelijk, was zijn verstand weinig ontwikkeld in eene verwaarloosde opvoeding, en zijne fantasie, door smaak noch wetenschap bestuurd noch beteugeld, had zich intusschen zoo onstuimig ontwikkeld, dat zij hem boven alles beheerschte. Hoe leelijk zijn gelaat ook ware, kon niemand waardigheid en vuur aan den blik van zijn vriendelijk oog ontzeggen, en bij groote goedaardigheid en zekere gevatheid was hij aangenaam in den omgang. Welke groote hersenschimmen daar ook rezen voor zijne weelderige verbeelding, hij bezat niet het allerminste van het karakter eens veroveraars - want zoo vurig hij een ontwerp dat hem toelachte kon aangrijpen, zoo spoedig liet hij het ook weder los bij het eerste bezwaar, daar hij een doodvijand van inspanning of vermoeijenis was.
Karel VIII was klein van ziel en ligchaam, zwak van hoofd en hart, maar hij droomde van groote daden en grooten roem, en men wilde pogen er hem toe te brengen.
Cajazzo vond den akker wel toebereid. De Vers en de Brissonet hadden lang genoeg gearbeid om het droombeeld diep in 's konings gedachten in te weven - maar hoe het te verwezenlijken? Zij hadden er hem den weg niet toe kunnen wijzen. Cajazzo zou hem dien openen.
- Thans is het oogenblik daar - sprak hij in de vleijendste en wegslependste bewoordingen tot den koning - om toe te treden en van al de landen door het huis van Anjou in Italië bezeten bezit te nemen. Napels is de wreede tirannij van het huis van Arragon moede; men smacht naar verlossing; gij kunt de zuchtende bevolking redden; zij zullen verlangend u te gemoet zien. Alles is rijp; de ontevredenheid van edelen en burgers tegen Ferdinando heeft den hoogsten top bereikt. Zijne middelen van wederstand zijn niet met de uwe te vergelijken - tegen de welgeordende en geoefende troepen die gij hem zendt, heeft hij niet dan trouwelooze huurknechten

{==61==} {>>pagina-aanduiding<<}

zonder eergevoel en ongeoefende landlieden over te stellen. In Italië kent men nog het gebruik niet algemeen van het kanon, want de zware onhandelbare bombarden, die de Venetianen tegen Genua gebruikt hebben, komen er niet mede in vergelijking. Dit is een onschatbaar voordeel voor u. Het ongenoegen tusschen den paus en Napels begunstigt u op dit tijdstip onberekenbaar. De heilige vader is aan de zijde van Sforza en deze hertog, welligt de magtigste heer van Italië, biedt u zijne vriendschap en hulp. Gij zijt dus van den toegang tot Italië reeds verzekerd door zijne welwillendheid; hij ontsluit u Lombardië, opent u de zee door de havens van Genua, en zijt gij eenmaal meester van Napels! Dan is heel de wereld ontzet, en kan het u niet moeijelijk vallen den Turk aan te tasten, Constantinopel te bemagtigen, ja bezit te nemen van Jerusalem!... Daar is geen grootscher ontwerp uit te denken uw heldhaftigen geest en ridderlijken moed meer waardig; daar is geen grooter roem voor Frankrijk, voor heel de christenheid, dan deze veldtogt, die tevens de schitterendste kruistogt zijn zou, eene nederlaag voor de ongeloovigen, eene uitbreiding der heilige kerk!...
Karels oogen vonkelden, zijn bleeke wangen gloeiden, zijn hart sloeg hoog; de heroïke beelden hem voorgespiegeld lachten hem toe, en de man, die nog niet geleerd had zijne kamerdienaren aan zich te onderwerpen, besloot in hooge geestdrift tot een zoo wijduitgestrekten veroveringstogt! Geen oogenblik verliet hem die gedachte meer, en hij kweekte haar te sterker aan naarmate hij zijne plannen voor iedereen nog geheim wilde houden.



{==62==} {>>pagina-aanduiding<<}

V. Reizigers.

- Zou dat de heilige stad zijn, broeder? - vroeg een jeugdig Dominikaner, en wees zijn togtgenoot op een verheven punt, dat donker tegen den helderen gezigteinder uitkwam.
- Het is Rome! - riep de andere met vervoering, en zegende zich driemaal met het teeken des kruises.
- Zou het dan niet mogelijk zijn nog heden het doel onzer reize te bereiken? - vroeg de eerste weder. Mij dunkt, deze aanblik neemt alle vermoeijenis weg!
- Neen, mijn vriend - antwoordde de aangesprokene, zijn jongen togtgenoot met angstige zorg in het matte oog lezende - neen, volg mijn raad en neem nu rust. Wij zullen in gindsche woning herbergzaamheid vragen en er meer op ons gemak zijn dan in de weelderige kloosters die ons hier omringen.
- Maar gedenk toch, hoe onze zending spoed vereischt - hernam de jongste, terwijl eene vonk van ijvervuur zijn kwijnenden blik verlevendigde en een ligten blos over zijne bleeke wangen joeg.
- Onze snelle reis heeft u te zeer aangegrepen. Het is hier een bekoorlijk plekje - laat ons afstijgen en de muilezels vastbinden. Wacht mij hier, ik wil die stille woning eens gaan opnemen.
De bezorgde broeder sloeg nu een zijpad in, dat van den grooten weg af, in eene bekoorlijke vlakte tusschen zacht golvende heuvelen heenliep. Aan den ingang van dit kleine

{==63==} {>>pagina-aanduiding<<}

dal had hij een huis opgemerkt en trad dit nu binnen met de vraag, of hij voor zich en een reismakker niet alleen herberg, maar vooral een rustig vertrekje zou vinden.
- Ga maar door! - wenkte hem eene dikke, lagchende ostessa, van een onbeschaafd uiterlijk, gemeenzaam toe. - Mijne dochters zullen u den weg wel wijzen. - En reeds verscheen er eene schoone jonkvrouw, om den monnik in een ruim vertrek te leiden, dat tot het ontvangen van gasten scheen ingerigt en van speeltafels, kannen en bekers rijkelijk voorzien was.
De jonge broeder zag wat bevreemd in het rond en voelde zich nog minder op zijn gemak door de overstelpende lieftalligheid der schoone Lucia, die in eene voor 's broeders zedigheid ergerlijke kleederdragt al te kwistig hare weelderige bekoorlijkheden ten toon spreidde.
- Gij ontvangt hier vele gasten, naar 't mij schijnt, signorina, vroeg de Dominikaner met het oog op de menigte van kannen en bekers.
- O, gij zult hier van avond zoo lustig gezelschap vinden! - was haar vriendelijk antwoord.
- Signorina, ik wenschte slechts eene stille wijkplaats, een afgezonderd vertrek - antwoordde de Dominikaan koel.
- Ik versta u - hernam Lucia, met een wulpschen lonk, - waar gij vrij en onbespied kunt zijn. Gij kunt hier alles vinden, wat gij begeert. - En zij opende een vertrekje, waar de weelde zoo groot en de pracht zoo schitterend was, dat de bedelmonnik verstomd staan bleef en een doordringenden blik van verbazing en wantrouwen op zijne schoone geleidster wierp.
- Gij moet wel een vreemdeling zijn uit afgelegen streken! - hernam Lucia, om zijne onnoozele verbaasdheid lagchend.
- Gij spot met dit heilig kleed, signorina! - hernam de geestelijke met eene waardigheid, die de schitterende oogen der dartele schoone, een oogenblik van uitdrukking deden veranderen. - Weet gij niet, dat wij de armoede verkoren hebben boven de weelde der wereld?

{==64==} {>>pagina-aanduiding<<}

- Gij zijt al een strenge boeteling en welligt in groote penitentie, hernam zij met ondervragenden blik. De heeren geestelijken behelpen zich anders niet gaarne, en velen kunnen wij het met alle zorgen nog niet fraai en rijk genoeg geven.
- Geeft mij eene stille rustplaats voor mij en een togtgenoot, wat brood en vruchten.
- En wijn! van den geurigsten die ooit uw gehemelte streelde! - voegde de signorina er bij met die jolende aanvalligheid, die den broeder walgde en benaauwde.
Ik had gedacht beter te slagen - sprak de monnik, toen hij tot zijn makker was wedergekeerd - dit huis is zoo rustig niet inwendig als het uiterlijk schijnt; 't heeft zoo iets verdachts; evenwel wij zullen er kunnen vernachten. Leun op mijn arm. Gij hebt rust noodig.
Hoe duidelijk onze broeder ook een afzonderlijk vertrek gevraagd had, de snapzieke ostessa had goed gevonden de geëischte ververschingen in de algemeene zaal te laten gereed zetten. De signorina, geheel afgerigt op het lokken en vermaken der gasten, zette zich, gelijk zij gewoon was, met vrijpostige gemeenzaamheid bij de monniken neder en staarde met onbeschaamdheid de in haar oog zoo zonderlinge broeders aan.
- Gij doet gewis eene beêvaart? - vroeg zij spottend - de lucht van Rome zal de pelgrims wel wat opvrolijken, want gij ziet droever dan onze heeren bij de uitvaart van onzen heiligen vader zaliger.
- Wij zijn vermoeid - was het goedig antwoord van den jeugdigen afgematten broeder, terwijl de gestrengheid des anderen slechts een verachtelijken blik voor de snapster had.
- Van waar komt gij toch? - Zeker uit een barbaarsch klooster waar men gelofte doet van nooit met vrolijke jonkvrouwen te lagchen...
- Wij komen uit Florence! - antwoordde de jongste broeder.
- Ehi Maria benedetta! uit Florence! - riep Lucia,

{==65==} {>>pagina-aanduiding<<}

waar de vaders zoo lustig en dartel zijn als wij er kennen! Ik geloof u niet, want gij ziet er uit alsof gij mij het laatste oliesel kwaamt toedienen. Laat mij eens zien of mijn geurige wijn u de tong niet wat losser kan maken - en zij deed het fonkelende vocht in de bekers paarlen.
De geestige blik en de edele trekken van den strengen monnik, de zacht kwijnende oogen van den teederen lijder hadden zoo iets vreemds voor de dartele signorina, gewend aan de laffe taal, de gemeene kwinkslagen en de onkiesche gemeenzaamheid der geestelijken, die het huis gewoon waren te bezoeken om er te zwelgen en te spelen, dat zij zich in verwondering verloor en voor het eerst haars levens haren snaplust vergat.
De ostessa, ongewoon aan zulke zwijgende gasten, vond dat het er bij dien maaltijd veel te stijf en te stil toeging, en vreezende geen wijn genoeg aan deze vreemdelingen te zullen slijten zette zich mede aan den disch om er meer leven te brengen.
- Komen de broeders uit Florence? sprak zij - dan zijn zij zeker hier aanbevolen doos zeker iemand? - Ja, ja! mijne dochters zijn beroemde schoonen; of wat zegt ge van mijne Lucia, en mijne Chiari is niet minder bevallig; straks zal zij hier zijn.
- 't Geval voerde ons hier heen - antwoordde de jongste broeder, terwijl de andere een streng stilzwijgen scheen te willen bewaren.
- Gij zult u hier wel vermaken, want tegen den avond wemelt het bij ons van priesters en kanunniken; dan gaan de bekers lustig rond, en de dobbelsteenen hebben geen rust. Ja, en wij zien heeren van aanzien, die zoo schuw niet zijn en afkeerig van wat schoons, en zoo stug en barsch niet met ons aanzitten als uw makker; maar gij zult spoedig aanleeren.
- Ik geloof waarlijk dat u het maal niet aanstaat - hervatte nu Lucia; die weer moed schepte in de nabijheid harer moeder. - Ik vreeze dat de Morentijnen nog fijner zijn van tong dan de Romeinen.

{==66==} {>>pagina-aanduiding<<}

- Ehi santa Maria! riep de moeder - en ons huis wordt door een Florentijnsch kanunnik opgehouden, dien ik niet noemen mag, want de Leeren weten, dat de zalige vader Innocentius op zware boete verboden had, dat de geestelijken herbergen of dans- en speelhuizen zouden houden, hetwelk toen zeer algemeen was, doch nu weder minder streng onderzocht wordt; althans wij hebben niets te vreezen sedert zelfs kardinalen de schoonheid mijner dochters niet versmaden - zeide zij, met gemelijke geraaktheid op de zedige broeders ziende, die de oogen naauwelijks tot hare schoonen ophieven. Toch wilde zij den moed nog niet opgeven om die zonderlinge frateschi wat op te vrolijken, en zij beproefde het van een anderen kant.
- 't Schijnt wel dat ik nog op mijn ouden dag mijne nieuwsgierigheid zal moeten uitroeijen en mijne tong leeren betoomen - want sedert ettelijke dagen krijgen wij hier meer zulke stilzwijgende bezoekers; ja, wij beleven al vreemde dingen! Daar hadden wij voor eenigen tijd een vrolijk feest hier gehad; de gasten waren heen, de lichten uitgedoofd, wij gingen ter rust. Daar vallen zware slagen op de deur; mijne wakkere zonen schieten toe, maar hoe kloek ook, zij deinzen terug voor een holöogig grijsaard met lange graauwe haren en breeden baard! Ja zij kenden dien man van aanzien; hij is de schrik van heel den omtrek, de vrees van alle kinderen; wij noemen hem den schatgraver, omdat hij alle nachten op de graven omspookt en bij een lampje delft naar goud of wat ook. Soms heeft men hem omringd gezien van spoken en duivelen, waarmede men hem in barbaarsche talen hoort spreken, en men wil wel zeggen, dat hij al vreemde mirakelen vertoont. - Die vreeselijke man nu stond hier voor de deur en wilde er in, en dat in het holste van den nacht! Mijne zonen wierpen de deur digt, zoodra zij hem zagen - maar hij smeekte zoo erbarmelijk en bad zoo aanhoudend, dat de jongens opendeden. Hun schrik werd echter nog grooter toen zij ontdekten, dat hij nog een man bij zich

{==67==} {>>pagina-aanduiding<<}

had, en dat zij te zamen een lijk droegen!... De schatgraver zeide: - Er is nog leven in, wij moeten doen wat wij kunnen. Maar, o santissima Vergine! hoe wij dien vreeselijken schatgraver lief gekregen hebben! Ja de man, die den duivel in het aangezigt ging tarten in de spelonken onder de aarde, dien man hebben wij zien weenen als een kind van blijdschap, toen de jongeling de oogen opsloeg!
- Welke jongeling? - vroeg de jongste monnik met belangstelling.
- Wel, de jongeling, dien wij reeds voor een lijk verklaard hadden, en die zwaar gewond was. Dag en nacht heeft de grijsaard bij hem gewaakt, en het schijnt wel dat het zijn eigen vleesch en bloed was, want hij week niet van zijn bed. - Maar wat ik nu eigenlijk zeggen wilde, en waardoor ik er op kwam: noch de schatgraver, noch de zieke, noch de jongeling die met den oude gekomen was, lieten zich een enkel woord ontvallen, waaruit wij iets begrijpen konden, en wien wij vragen en wien wij vertellen, niemand kan ons inlichten wat dit voor een geval geweest is, wie zij waren en van waar zij kwamen.... En die lijder was een edel heer, een voornaam ridder, naar zijne kleedij en prachtige wapenen te oordeelen.
- En wat is er van hem geworden? - vroeg de broeder belangstellend.
- Dat is nu juist, wat ik zoo dol graag weten wilde, vrome broeder! maar die oude heeft hem met een knecht, als ik veronderstel, naar de stad gebragt, zoodra de verwonde het lijden kon.
- En wij hebben hier naast op nieuw een geheimzinnig signore, die geen woord uitbrengt - sprak Lucia gemelijk naar eene deur wijzende - 't schijnt wel een kunstenaar of zanger, en verbeeld u, moeder, hij heeft spijs noch drank aangeroerd... alles staat nog alsof het zoo pas gebragt ware.
- Ja! dat is ook al een gast, zooals er hier weinig komen. Verbeeld, u, in plaats van naar wijn of spijs te

{==68==} {>>pagina-aanduiding<<}

vragen, naar spel en jonkvrouwen om te zien, vraagt mij daar een jeugdig edelman, schoon als er geen fraaijer beeldtenis in al de kerken van Rome staat uitgeschilderd - vraagt mij daar, zeg ik, om schrijftuig!... Dobbelsteenen en kaatsballen heb ik in soorten, maar schrijftuig is in heel den omtrek niet. - Evenwel hij stond er op, hij moest en zou schrijftuig hebben. - Al wat men begeert, kan men hier krijgen, zeg ik altijd, en ik beloofde dien signore dat hij het hebben zou. Wij moesten het intusschen in het naaste klooster halen; doch ik wist wel dat de abt die daar woont de schoone oogen mijner Chiara niets weigeren kan. - Gelukkig was onze ongeduldige edelman hier vermoeid in slaap gevallen en heeft hij niet gemerkt hoe lang hij moest wachten. Nu zit hij daar op een afgezonderd kamertje en schrijft als een klerk die er zijn kost mede winnen moet. Hij eet niet! hij drinkt niet - hij schrijft en hij schreit!... Maar stil, ik hoor iets - zou hij daar komen? - Chiara! Lucia! hier! zie waarmede gij den signore kunt dienen.
Inderdaad, de geheimzinnige schrijver trad binnen. - Doch hoe steeg de nieuwsgierigheid der ostessa en hare dochters ten top, als de beide broeders vrolijk verrast opsprongen en met levendige vreugde den binnentredende met den uitroep: eccellenza! begroetten, die hun minzaam de hand reikte.
Hun gelaat klaarde op, de spraakzaamheid kwam weder, maar nu keerde de signore naar zijn kamertje terug, waar de broeders hem volgden. De ostessa mogt luisteren aan de deur, zij kon den draad des onderhouds niet vatten. Wij vernemen intusschen de welwillende stem van Pico als hij, de deur zorgvuldig sluitend, spreekt:
- Uwe verbaasdheid kan niet grooter zijn mij hier aan te treffen, dan de mijne is hier broeders uit San Marco te vinden. Wat mag u toch herwaarts voeren? Is het wel met den prior?
- Mogt hij nog steeds welvaren, eccellenza, gelijk zijne ziele welvaart! - antwoordde Benedetto - want hij bewijst

{==69==} {>>pagina-aanduiding<<}

zich een onverschrokken strijder; wordt hij ter eene zijde afgestooten, dan valt hij ter andere zijde aan en behoudt het veld.
- Hebben de boozen ook tegen hem hunne aanslagen durven wagen? - vroeg Pico.
- Laat fra Silvestro u het voorgevallene mogen verhalen, eccellenza; mij is de gave der sprake niet gegeven als hem - zeide Benedetto.
- Eene onuitsprekelijke teleurstelling buigt ons neêr - hernam Silvestro. - Wij waren in het midden van onze schoone ontwerpen voor het heerlijk godshuis te Monte Cane, en verloren ons in grootsche gedachten voor de toekomst, als ons de prior onverwacht te zamen roept in de gehoorzaal. Wij verschijnen en pogen op zijn edel gelaat de oorzaak te lezen van deze zamenkomst. Waardig en groot trad de prior, vergezeld van fra Domenico, in ons midden. Zijn blik was kalm, maar weemoedig, en daar trilde iets in zijne stem, dat ons aan smartelijke ontroering deed denken. Wij zagen het hem aan, dat hij had gestreden maar ook overwonnen; dat hij had gebeden maar vertroost was geworden.
- Broeders! - sprak hij plegtig tot ons - zoo ver de hemel is van de aarde, zoo ver zijn des Heeren gedachten boven onze gedachten. Wij hebben gemeend den Heer een huis te bouwen in het stof; de Heer heeft bedoeld ons een huis te laten bouwen in den geest. Om ons dit te doen verstaan, liet Hij onzen vijanden toe een groot struikelblok op onzen weg te wentelen en ons den voortgang te versperren. Geene menschenhand heft het op. Maar wij weten wie zijne engelen eens deed nederdalen om den steen voor de magtelooze vrouwen weg te wentelen; diezelfde God leeft nog en is onze God. Houdt dit voor oogen en weest niet ontroerd of versaagd als ik u zeggen moet, dat er een hoog bevel is gekomen om onze werkzaamheden te Monte Cane te staken!...
Hier zweeg de prior. Een kreet van verbazing ging uit

{==70==} {>>pagina-aanduiding<<}

ons midden op, en fra Jacomo riep in zijn onstuimigen ijver met krachtige stem:
- Wij zullen bouwen! wij moeten bouwen! al zouden alle duivelen het ons betwisten! al moesten wij iederen steen met ons bloed bevochtigen!
Maar de prior zeide:
- Steek dat zwaard in de schede, Jacomo! ja, wij zullen bouwen in spijt van alle daemonen - maar eene woonstede Gods in den geest; een huis van levende steenen, dat geen vijand ons betwisten of verwoesten kon, en wij zullen niet minder medearbeiders van Christus zijn. Heb ik u dan eerst genoodigd tot den arbeid aan een zigtbaar huis der gemeenschap, de satan kon ons dat werk in hout en steen betwisten, want hij is een overste dezer wereld, maar hij heeft geene magt aan den heiligen tempel, die op de rots der eeuwen gegrondvest is en die de hel niet overweldigen zal. Zoo laat ons dan met verdubbelden ijver voortvaren aan onze innerlijke opbouwing, opdat de booze geen voordeel op ons behale.
Wij verstonden onzen prior, maar dat nam niet weg, dat zijn berigt ons allen in diepe neêrslagtigheid dompelde, en wij waagden het te vragen, wat hij dacht te doen en of alles nu op den ouden voet zou moeten blijven. Hij antwoordde:
- Het koningrijk der hemelen openbaart zich wel in de stoffelijke wereld, soms zelfs door stoffelijke dingen, maar het is niet afhankelijk van de stof, omdat het in den geest gegrondvest is. De ure is gekomen dat de ware aanbidders den Vader aanroepen zullen aan alle plaatsen. Zonder dan onzen ijver tegen al de geestelijke misbruiken en kloosterongeregtigheden te laten verflaauwen, willen wij ons ontwerp in ons midden trachten te verwezenlijken. - Van nu aan noodig ik u om die zelfde regels aan te nemen, die wij in ons nieuw klooster dachten te volgen en ons aan die wetten, tucht en orde te onderwerpen, welke de zalige insteller dezer predikorde bepaalde als de meestgepaste middelen tot bevor-
{==71==} {>>pagina-aanduiding<<}
dering van een heilig leven en de uitbreiding van het rijk van Christus.
Onder de twintig broeders, die als wij, zeer met het nieuwe klooster ingenomen waren geweest, vond deze taal weerklank en gaf eenigen troost - maar bij de groote meerderheid ontstond er dof gemor en onvergenoegd gemompel totdat fra Pietro, die als altijd glurend in een hoek verscholen had gezeten, op het onverwachts opstond en op hoogen toon het woord verzocht.
- Het zij mij vergund - sprak hij - den eerwaarden prior in bedenking te geven of het bij den tegenwoordigen stand van zaken niet beter ware van alle hervormende ontwerpen af te zien, die reeds te zeer de algemeene ergenis der orde en der geheele geestelijkheid hebben opgewekt, ja het misnoegen van den aartsbisschop dezer stad dermate gaande gemaakt, dat monsignore, hoe gematigd ook anders, zich dreigende woorden tegen ons klooster heeft laten ontvallen, en in al dat herstellen van lang vergeten verordeningen, die voor onzen tijd niet meer passen, niets anders meent te zien dan een kiem van gevaarlijke ketterij en een drijven in dien geest van hoogmoed die met de Farizeën spreekt: wijkt van ons! wij zijn heiliger dan gij!...
De lankmoedigheid waarmede de waardige prior hem hoorde, maakte fra Pietro nog stouter, en hij ging voort:
- Daar is in de gansche Lombardische congregatie geen enkel klooster dat er zijne goedkeuring toe geeft; overal verneemt men klagten over de vermetelheid van San Marco, dat zonder de andere kloosters te raadplegen op zoo kettersche wijze nieuwigheden invoeren wil, als ware hier de zetel van een tweeden onfeilbaren vader... Ja, ik mag het niet langer verbergen, ik treed hier op in naam van den vicaris des aartsbisschops om u in gemoede te verzoeken van alle verdere pogingen om u voor den verstoorden bouw des kloosters schadeloos te stellen op te geven, ten einde de hooge geestelijkheid niet tot beslissende maatregelen te dwingen

{==72==} {>>pagina-aanduiding<<}

tegen iemand dien zij als vriend en broeder hoogschatten, maar wiens rusteloos drijven op scheuring en onrust zou uitloopen. Reeds is te Sienna in het klooster onzer orde een hevige opstand onder de monniken uitgebroken, die niet is te stillen geweest, eer de kloostervoogd heeft beloofd geene verdere nieuwigheden te gedoogen en geene verandering toe te staan, die zoo schadelijk voor de gezondheid als onaangenaam voor het leven der geestelijken zijn zouden.
Fra Pietro boog zich en had gezegd.
De prior antwoordde, met ongeschokte zielrust op den hevig ontroerden spreker nederziende:
- Wij danken den broeder dat hij zich zoo vrijmoedig van den hem opgedragen last heeft gekweten. De Lombardische broeders zijn echter wel wat voorbarig in hunne vreeze, dat die oude orde en tucht hunne ontaarde kloosters weder zou bereiken door onze pogingen. Wij willen niemand geweld doen. Des Heeren dienstknechten moeten gewillig zijn. Het is thans echter tijd om de broeders opmerkzaam te maken, dat San Marco oorspronkelijk niet tot de Lombardische congregatie behoort, maar eenmaal door de pest schier ontvolkt, heeft het zich vrijwillig bij Lombardië aangesloten. Daar ons klooster nu echter meer bevolkt is dan ooit, is die reden vervallen, en kon Florence weder eene op zich zelve staande congregatie vormen. Om nu de Lombardische broeders niet te ergeren of zelve geërgerd te worden, stel ik u voor of het niet gepast ware den heiligen vader eene scheiding te vragen, daar de vereeniging ons wederzijds belemmerend zijn zou. Voor deze nieuwe Toskaansche congregatie wilde ik dan tevens de vrijheid verzoeken om alle vrijwilligers uit andere kloosters te mogen opnemen, terwijl wij dan gaarne de broeders zullen ontslaan, die niet naar onzen regel wenschen te wandelen.
Dit ontwerp vond algemeen bijval, ofschoon ik met smart den bittersten wrevel op fra Pietro's gelaat ontdekte...
- Wacht u voor hem, broeder - verzekerde Pico.

{==73==} {>>pagina-aanduiding<<}

- Het is mij niet ontgaan - hernam Benedetto - hoe hij van dat oogenblik af, menigmaal het klooster heeft verlaten en vele bezoeken van dien vreeselijken messer Ceccone ontving.
- Zoo werden wij dan door den prior naar Rome afgevaardigd voor deze zaak, vervolgde Silvestro, en hebben onderscheidene brieven over te brengen, als: aan den generaal vicaris en den protector der orde benevens het voorstel aan den heiligen vader.
- Dan belast ik u tevens met mijn smeekschrift aan zijne heiligheid; want gij moet weten, dat ook ik verkeer in grooten kommer en bange onrast - sprak Pico in diepe neêrslagtigheid. Ook ik worstel wederom met de pogingen van verborgen vijanden, want het zijn voorzeker mijne vrienden niet geweest, die eene onbedachte handeling bij den heiligen vader in zoo hatelijk daglicht hebben gesteld, dat ik eene strenge dagvaarding naar Rome heb ontvangen. Het is nog vóór den mij bepaalden tijd; dus haast ik mij zijne heiligheid eene ootmoedige smeeking, eene nederige verantwoording en verklaring voor te leggen, waarin ik verzeker hoe ver het van mij geweest is om het opperhoofd der kerk te willen trotseren en de tucht te verachten. Ik smeek dat mijne zaak, die de zalige Innocentius onbeslist had gelaten, eindelijk onderzocht en uitgewezen worde. Ik belijd mijne onvoorzigtigheid, om vóór de vormelijke opheffing van de vroeger voorloopig gedane uitspraak des apostolischen stoels, den lust van mijn hart opgevolgd te hebben in de mij aangewezen wijkplaats te verlaten. Ik rekende op de edelmoedigheid des heiligen vaders, en beroep mij, bij de belijdenis mijner onbedachtzaamheid, op mijne onschuld. Ik verlang dat mij regt gedaan en ik voor een getrouw zoon der kerk verklaard worde en ontheven van een juk, dat mij ondragelijk is verder te torschen. Want ik ware liever gestorven dan langer in die beperking te leven. Ik heb nooit lang op dezelfde plaats kunnen verwijlen - ik moet altijd voort, verder voort. Be-
{==74==} {>>pagina-aanduiding<<}
weging is mij levensbehoefte. Ik moet van tijd tot tijd van lucht en grond verwisselen: ik ben als de gewassen, die het verplanten behoeven om geur en kracht te behouden. Ik waagde het dan de mij bepaalde perken te overschrijden; mijn verrader sliep niet, weldra waren mijne gangen bespied, mijne overtreding aangeklaagd, en ik behoef u niet te zeggen, hoe ik thans leef tusschen vrees en hoop.
Onder dergelijke mededeelingen, die met warmte uitgestort, met belangstelling aangehoord werden, hadden de vrienden niet opgemerkt, hoe het gedruisch in de groote zaal langzamerhand was toegenomen; maar weldra bereikte de luidruchtigheid der daar vereenigde gasten zulk eene hoogte, dat men duidelijk den wilden zang en het geluid van snaren en fluiten kon onderscheiden, dat een onzinnigen dans begeleidde, die door geestelijke en wereldlijke zwelgers uitgevoerd en tot laat in den nacht voortgezet werd.
Bij het aanbreken van den dag begaven de broeders zich met Pico naar de stad, om aan het pauselijk paleis nadere inlichting in te winnen over hetgeen hun te doen stond. Pico vergezelde hen tot aan de marmeren trappen van het Vatikaan. Onder de menigte der hun vreemde aangezigten in de prachtige voorhoven, herkenden de broeders alras het gulhartig gelaat van fra Ludovico di Ferrara, die door zijn gouden staf als maestro del sagro pallazzo, van de om hem wemelende hovelingen en geestelijken onderscheiden was. Met hartelijkheid heette hij de broeders welkom, en zich door overmaat van bezigheden voor het oogenblik verontschuldigende om hunne belangen te behartigen, bragt hij hen in de door Innocentius voltooide koninklijke zaal, die aan de kunstminnende broeders, terwijl zij zijne terugkomst verbeidden, ruimschoots gelegenheid bood om zich aan kunstgenot te vergasten, omringd als zij er waren van de edelste pronkjuweelen van schilder- en beeldhouwkunst.
Bij het binnentreden van de schoone galerij sprak Ludovico in dien eigenaardigen toon van een man, die het gewigt en

{==75==} {>>pagina-aanduiding<<}

den invloed van zijne betrekking gevoelt, maar die vooral ook aan anderen wil laten gevoelen; die wenscht dat zij beseffen zullen wat al bezigheden op hem rusten! hoeveel zijn hoofd niet moet omvatten!...
- Broeders, zegt mij voorloopig: komt gij voor uw klooster, voor den prior? - Is er iets voor u te doen bij den heiligen vader?
- Wij komen voor eene belangrijke zaak ons klooster betreffende en hebben brieven aan u, aan zijne heiligheid en een aan den protector der orde - ook een van fra Pietro Clerichino voor u.
- Behoudt alles, over een uur welligt kunnen wij rustig te zamen spreken; gij kunt u den stroom mijner bemoeijingen niet verbeelden! Alles loopt om mij - mijne verantwoordelijkheid is zoo groot!... Maar tot mijn diep leedwezen moet ik u betuigen, dat gij geen ongelukkiger tijd, geen ongeschikter dag hadt kunnen treffen dan juist dezen! - En dat het bij al mijne liefde voor den prior en de belangstelling in uw klooster onmogelijk zal zijn van daag iets uit te werken. De heilige vader is overstelpt van bezigheden, (want het groot consistorie wordt gehouden), en wordt van alle zijden zoodanig door smeekschriften gekweld, dat hij juist heden met dure eeden gezworen heeft, niets meer te willen inzien, geen enkele brève te willen teekenen!...
- Inderdaad een ongeluksdag! - riep Silvestro treurig - maar Bededetto liet zich niet afschrikken.
- Ik beloof u echter te doen wat ik kan - ging Ludovico voort - blijf intusschen hier totdat ik uwe belangen rustig zal kunnen vernemen.
De broeders mogten zich volop in het schoon der kunsten verlustigen; gedurig rees de gedachte aan hunne zending weêr op en de vrees voor het mislukken hunner pogingen kwelde hen zeer. Het lang vertoeven van maestro Ludovico begon hen dan ook levendig te verdrieten en treurige gedachten bogen hem neder. Reeds moest de zitting van het consistorie voor

{==76==} {>>pagina-aanduiding<<}

dien dag geëindigd zijn, en nog verscheen Ludovico niet!... Plotseling opent zich eene deur; maar het is de maestro niet; het rijke purper van de sierlijke kleeding eens kardinaals boeit hunne blikken. Hun eenvoudig gewaad trekt evenzeer zijne aandacht. De broeders brengen hem den eerbiedigen groet aan hooge geestelijken schuldig, maar de kardinaal treedt hen gemeenzaam tegen.
- Broeders van San Marco? - zegt hij met onderzoekenden blik, en zij kennen den tegenwoordigen protector der orde, Olivieri Caraffa, die toen hij nog slechts kanunnik van de kathedrale te Florence was, zoo menig uur met Benevieni in het klooster had gesleten. Zijne eerste vraag was naar Savonarola. Fra Benedetto haastte zich: hem het schrift des priors te overhandigen en te klagen over de hopelooze tijding, die maestro Ludovico hun gegeven had.
- De maestro heeft u de waarheid gezegd, broeders. De heilige vader staat er op, om gedurende de bemoeijingen van het groot consistorie geene brève te teekenen. Geef mij echter de stukken, die op uwe zaak betrekking hebben. Nog heden breng ik eenige uren vertrouwelijk met zijne heiligheid door; ligt vind ik gelegenheid iets voor u te doen. Blijf bij maestro Ludovico, tot ik wederkom. Ik beloof niets; maar gij zult weten hoe veel belang ik in het rein en edel pogen uws priors stel.
De kardinaal kon echter nog niet vertrekken. Alle herinneringen uit Florence werden wakker, en wandelend tusschen de beide broeders in de galerij, bleef hij vragen en luisteren, tot hem geen oogenblik meer bleef dan om haastig te vragen:
- En de vorst van Mirandola?
Is binnen Rome, eminenza! - antwoordde Benedetto.
- Zeg hem dat ik hem zien moet, dat ik verklaring van hem hoop te ontvangen.
- Wij werden met de overbrenging zijner verantwoording belast....

{==77==} {>>pagina-aanduiding<<}

- Voortreffelijk! Geef ze mij, en verzeker hem dat hij niets behoeft te vreezen.
De kardinaal was reeds een geruimen tijd vertrokken, eer maestro Ludovico opdaagde, die zijne wachtende vrienden ten eenen male scheen vergeten te hebben, en om zijn verzuim zoo wat te vergoeden, hen thans op 't vriendelijkst noodigde met hem te spijzen, en dan rustig alles te bepraten.
Zich aan zijn rijken disch nederzettend na volbragt dienstwerk, begon hij op nieuw over de ongelukkige keus der dagen uit te wijden. De broeders deelden hem echter hunne ingenomenheid met de zoo toevallige ontmoeting des protectors mede; maar hij antwoordde:
- Vleit u niet, broeders! met al de toezeggingen des kardinaals. De paus heeft het met de duurste eeden bezworen, hij zal geene brève zegelen, zoolang het consistorie duurt.... en Ludovico herhaalde deze betuiging met te meer klem, als het hem krenkte, dat door de onvoorziene ontmoeting met Caraffa zijne gewigtige tusschenkomst overbodig was geworden, en dit gevoel van gekrenkte ijdelheid deed hem te sterker van zijn invloed gewagen.
- Gij ziet, broeders, mijn reis naar Rome was niet vergeefsch, en nooit had ik schooner betrekking kunnen vinden, waarin ik aangenamer voor mijzelven en van meer uitgebreid nut voor mijne vrienden had kunnen werkzaam zijn. Gij kunt fra Pietro de Clerechino gelukkig maken met de tijding, dat hij zijn wensch eerlang vervuld zal zien. Laat hem slechts tot mij komen, en hij zal spoedig geplaatst zijn.
De broeders, die reeds sedert lang grooten argwaan tegen fra Pietro voedden, verheugden zich van goeder harte over dit nieuws; maar welke wonderen maestro Ludovico ook mogt verhalen van Rome, hunne gedachten volgden telkens den protector bij den heiligen vader.
Op hetzelfde oogenblik dat de kardinaal Caraffa de Dominikanen in de galerij van het pauselijk hof had gesproken, werd aan den kardinaal Ascania Sforza, die ook uit het

{==78==} {>>pagina-aanduiding<<}

consistorie terug keerde, berigt dat eenige Dominikaner geestelijken als afgevaardigden der Lombardische congregatie hem om dringende aangelegenheden nog heden wenschten te spreken. Hoe onaangenaam de vice-kanselier, die boven alles gemak en rust beminde, deze nieuwe stoornis, na zooveel werks in het consistorie, ook mogt vinden, het verzoek werd door een eigenhandig schrijven van zijn broeder den hertog van Milaan ondersteund, die tot nadere inlichtingen over deze belangrijke zaak naar den te Rome zeer geschatten fra Mariano verwees en hem smeekte geen dag te verliezen. De kardinaal moest dan wel bewilligen om de afgevaardigden nog te ontvangen, ofschoon hij hen met geene betere hoop streelde dan Ludovico de andere broeders gegeven had, zeggende dat de heilige vader heden ongunstig gestemd was voor ieder verzoekschrift.
- Morgen wil ik echter zelf uwe zaak voordragen - en terstond kennis nemen van uw verlangen. Ik zie dat het zekeren oproerigen geestelijke te Florence betreft, aangaande wien een onheilspellend gerucht reeds meermalen tot mij kwam. Wat wil die onrustzaaijer toch?
- Eminenza! - hernam de broeder woordvoerder; - de prior van San Marco verlangt eenige van de Toskaansche kloosters van de Lombardische te scheiden, om daardoor meer onbelemmerd allerlei dwaze nieuwigheden, ja snoode ketterijen in te voeren. Wij zijn echter door een getrouw broeder uit zijn klooster nog in tijds van zijn voornemen onderrigt. Wij werden in allerijl herwaarts gezonden, om door uwe onschatbare tusschenkomst bij den heiligen vader te bewerken, dat Savonarola's ontwerpen gestuit en zijn verzoek afgewezen worde, opdat hij de orde der Dominikanen niet ontruste, ja beroerte in geheel de heilige kerk verwekke, want zijn aanhang en invloed zijn onvergelijkelijk groot.
- De zaak heeft waarlijk een ernstig aanzien, hernam Ascania blijkbaar bekommerd, en ik beloof u dat ik haar met alle kracht behartigen zal; zoo iets mag niet geduld worden...

{==79==} {>>pagina-aanduiding<<}

- Laat het ons nog vergund zijn, eminenza! u mede te deelen wat ons zeer verontrust; dezen morgen in de nabijheid der stad in eene herberg onze muilezels wat ververschende, kregen wij uit eenige mededeelingen de volle zekerheid, dat daar dien nacht twee broeders uit San Marco geherbergd waren geweest, die met het aanbreken van den dag stadwaarts gegaan, ons dus vóór zijn. Alles wat men ons van hen zeide was zoo trouw het kenschetsend karakter van de secte der piagnoni, zooals de Florentijnen hen noemen, dat ons geen twijfel overblijft, of de broeders van San Marco zijn hier voor de zaak des kloosters in naam des priors, en met de hun eigen geestdrift en dolzinnigen ijver hebben zij zich welligt reeds toegang tot den heiligen vader weten te openen.
- Onmogelijk! riep Ascania, hebt daarvoor niet de allerminste vrees! tenzij ge hun de gave der mirakelen toekent. Niemand kon heden tot den heiligen vader worden toegelaten, en zijne heiligheid zou ook in deze stemming ieder verzoek afwijzen.
- Uwe eminenza vergeve onzen ijver, maar onze onrust blijft duren, en wij smeeken u, zoo het maar immer mogelijk zij, laat ons met een woord van uwe hand tot den maestro del sagro palazzo mogen gaan, ten einde althans nog ééne poging te beproeven om dan morgen, of wanneer ook, toch de eersten te zijn.
- Uw ijver is hoogst lofwaardig, ik mag dien niet weêrstaan. - Welaan! ik geef u een paar regels mede, beproeft uw geluk - antwoordde Sforza, verheugd met zoo geringe moeite van zijne rustverstoorders ontslagen te worden.
Maestro Ludovico had zich intusschen met zijne gasten in aangenaam en levendig onderhoud verdiept. De mededeelingen der broeders over hunnen vereerden prior hadden zijn hart weêr geheel voor zijn ouden vriend gewonnen; en eene diepe bewondering voor zijn rein en verheven streven deed hem met geestdrift den wensch uiten dat aan zijn verlangen mogt worden voldaan.

{==80==} {>>pagina-aanduiding<<}

- O, hoe gelukkig zou ik zijn - riep hij uit - als juist door mijne tusschenkomst, dat heerlijk plan mijns vriends zich mogt verwezenlijken! en zoo hij zijn nieuw klooster niet mag zien verrijzen, hij toch de voldoening hebbe van in dien geest San Marco te herscheppen!...
Nog heeft hij deze woorden op de lippen als hem een billet wordt overhandigd. Hij herkent de hand des kardinaals Sforza, de man door wien hij alles is wat hij is, wien hij niets kan weigeren, dien hij nooit zou durven weêrstaan... en die man gelast hem de belangen der Lombardische congregatie met allen ijver te behartigen en te zorgen dat deze Dominikanen een gehoor vinden bij zijne heiligheid, voor en aleer een ander Florentijnsch gezantschap dat in aantogt zijn moet... den pauselijken stoel kan genaken.
Hevige gemoedsbeweging teekende zich op Ludovico's gelaat, want een storm stak op, die zijn zwak harte ging slingeren als een riet in de woestijn. Aan den kardinaal Sforza een bewijs te geven van zijn ijver, van zijne dankbaarheid, hoe had hij het sedert lang begeerd..... maar verraad te plegen aan zijn vriend.... Hoe worstelde zijn eigenbelang tegen zijne natuurlijke edelmoedigheid... Het oogenblik drong, er bleef geen tijd van beraad. ‘De broeders zullen het niet vermoeden; Savonarola zal het nooit ontdekken, en ik kan immers niet anders!’ maakte hij zich zelven wijs, en zich zoo goed mogelijk herstellende, sprak hij schijnbaar vrij kalm:
- Deze enkele dag kan u nu eenig denkbeeld geven van mijn leven, mijne rustelooze bedrijvigheid en velerlei bemoeijingen!... Nooit rust!... Daar ontvang ik nu weder een verzoek, waaraan ik oogenblikkelijk voldoen moet. Verschoont mij, lieve broeders - het geldt dringende aangelegenheden naar hetgeen mij uit deze woorden blijkt - ik moet mij een oogenblik verwijderen - vergeeft mij...
- Hoe die uiteenloopende belangen te behartigen! hoe die strijdige partijen uiteen te houden! zuchte maestro Ludovico in ware benaauwdheid des harten, toen hij eene zaal binnen

{==81==} {>>pagina-aanduiding<<}

trad, waar hij de lieden ontvangen wilde, wier wenschen de kardinaal hem zoo nadrukkelijk op 't harte legde, ten einde hun ten allerspoedigste toegang tot den heiligen vader te verschaffen. Zijne zwakke ziel wankelde en hinkte tusschen de beide partijen; hij wenschte ter wederzijde de welwillende, getrouwe vriend, de volvaardige, invloedrijke hoveling te blijven, en toch... hij moest ter linker- of ter regterzijde huichelen en ontrouw plegen.
Terwijl Ludovico dus in pijnlijke spanning de belangen aanhoort van de vertegenwoordigers der Lombardische congregatie, die de vernietiging van al de edele ontwerpen zijns vriends bedoelen, terwijl het hart hem onrustig klopt bij de beschuldiging van ontrouw en valschheid en zijne begeerte naar de gunst der grooten, wordt in de rijke zaal, waar Alexander VI zich met Caraffa onderhoudt, de naam van Savonarola menigmaal genoemd. Als protector van de orde der Dominikanen had Caraffa het gesprek gewend op den aard der bewegingen, die zich in de laatste dagen in zijne orde hadden voorgedaan, en waarmede men den heiligen vader had pogen te verontrusten.
- Gij gelooft dus niet dat de prior van San Marco zoo gevaarlijk is als sommigen beweren?
- Wie hem gevaarlijk gelooft, begrijpt zijn streven niet - antwoordde de kardinaal nadrukkelijk.
- En gij kent hem door persoonlijken omgang?
- Door persoonlijken en vriendschappelijken omgang - hernam de kardinaal met ingenomenheid - want hij is een van de aangenaamste geestelijken, die ik te Florence gekend heb. Hij is een geniaal man, groot van geest, magtig van invloed, en een zoo uitnemend redenaar, dat hij met zijne wegslepende taal een geheel volk zou kunnen beheerschen.
- Maar zulke mannen worden dikwijls lastig - hernam de paus nadenkend - en juist door hun genie en door dien invloed hoogst gevaarlijk, als zij zich in zaken moeijen, die hen niet betreffen, en worden dikwijls vijanden van de rust des volks.

{==82==} {>>pagina-aanduiding<<}

- Vrees dit niet van den prior, heilige vader. Hij zal geen onrust kweeken! Maar hij is een naauwgezet geestelijke, die gaarne zijn klooster tot een voorbeeld voor alle anderen zon willen stellen.
- Hij zoekt zich dus te onderscheiden; hij is eerzuchtig. Ligt was het dan niet kwaad, hem met eenige onderscheiding te vereeren. Wat dunkt u?
Ik ontving dezen morgen door een paar broeders uit zijn klooster een belangrijk schrijven, waarin hij zich met eene ootmoedige bede tot den apostolischen stoel komt wenden...
- Laat ons hooren wat hij van ons begeert, ik wil zijne brieven zelfs wel eens zien.
Caraffa liet deze heerlijke gelegenheid niet voorbijgaan en las het verzoek des priors om de kloosters San Marco te Florence en San Domenico te Fiesola van Lombardië te scheiden, en de vergunning tot het ontslaan en toelaten van broeders.
Maar daar moet toch meer achter schuilen - merkte de paus wantrouwend aan. Heeft het niet iets van een zamenspanning?...
- Niets anders schuilt hier in - hernam Caraffa met overtuiging - dan dat zijne strenge regels den wat al te vrije Lombardiërs niet smaken, die aan tucht en vasten sedert lang zijn ontwend.
- Als Savonarola slechts vrijheid voor geeseling en vasten begeert, hernam de paus spottend, wel, laat ons hem dit genot vergunnen. - Het is beter zulke overspannen geesten iets toe te staan dan te weigeren - hij schijnt ook van degenen, die bezig gehouden moeten worden - laat hij dan vrijelijk in die weinige kloosters tucht en orde zien te handhaven dan heeft hij werk; zoo kan Toskane weder tot eene nieuwe congregatie worden, waarover wij hem later, als de zaak niet gevaarlijk blijkt, met eene vereerende waardigheid kunnen bekleeden.
- Die zaak is dan afgedaan? vroeg de kardinaal.

{==83==} {>>pagina-aanduiding<<}

- Gewis! en voor goed, antwoordde de paus, met eene beweging van de hand als verdreef hij haar van zich - thans van iets anders. Reeds veel te lang van dat monnikengespuis, van kerk en klooster-gebeuzel. Hebt gij reeds iets van het schilderwerk van Ghirlandajo gezien?
- 't Is allervoortreffelijkst! heilige vader - maar laat het uwe heiligheid niet mishagen, als ik nog deze eene maal op Savonarola terugkom...
Een trek van misnoegen teekende zich op het hartstogtelijk gelaat des pausen, maar Caraffa vond zijne kans te schoon om niet het uiterste te wagen.
- Ten einde niet weêr later op deze zaak terug te moeten komen, stel ik uwe heiligheid voor uw besluit nog heden te bekrachtigen.
- Dat de duivel alle monniken hale! Razza maladetta! Zij vervelen mij zoo geweldig! Zwijg nu toch van al dat kerkgetuig...
- Hier is het stuk, heilige vader - bezegel het heden, en morgen zal het u niet op nieuw onder de oogen kunnen komen.
- Caraffa! riep de paus opstuivende, heb ik u niet gezegd dat ik geene brèves meer zien wil! - dat ik niets meer wil bezegelen voor den afloop van 't consistorie! Heb ik mijne kostelijke ziel niet met eeden verpand...?
- Ik mag uwe heiligheid dus niet in zulke verzoeking brengen - zeide Caraffa, terwijl hij lagchend het perkament ontvouwde, de wasschijf ontblootte en voortging, - blijf dan bij uwe bepaling, heilige vader! behoud uw woord - geef u de moeite niet van iets hoegenaamd te zegelen, maar vergun mij - en met deze woorden had hij behendig den zegelring, een kunstig gesneden steen van 's pausen vinger geschoven en drukte het zegel des apostolischen stoels in het buigzaam was.
- Overwonnen, Caraffa! - riep de paus, zich over dien inval vermakend - lag u die zaak zoo na aan 't hart?...

{==84==} {>>pagina-aanduiding<<}

- Nu is 't immers afgedaan en de afgevaardigden kunnen vertrekken... hernam Caraffa, met voldoening het perkament bij zich stekende.
De kardinaal toefde nu ook niet lang en haastte zich naar de broeders van San Marco.
- Zijn de broeders nog bij u? - vroeg hij aan maestro Ludovico, die hem juist tegenkwam om tot den paus te gaan.
- Zij wachten uwe eminenza - was het antwoord, en de maestro achtte zich gelukkig door het vertrek des kardinaals den heiligen vader een oogenblik alleen te zullen vinden.
- Heilige vader! - sprak hij, wat schroomvallig - dringende aangelegenheden nopen mij uwe heiligheid nog heden met tijdingen lastig te vallen. Afgevaardigden van de Lombardische congregatie...
- Per vita mia! heb ik niet reeds genoeg gehoord over die zaak? - viel de paus in, zich gramstorig in zijn fluweelen zetel omwendende.
- Vergeving, heilige vader! het betreft zoo even aangekomen gezanten met aanbeveling van den kardinaal Sforza en fra Mariano.
- Maledetto! al hadt gij brieven van San Pietro uit den hemel! - riep de paus driftig - ik zweer u, dat ik er niets van hooren wil!...
- Mag ik de stukken der Lombardische congregatie ter inzage van uwe heiligheid laten? - vroeg de maestro met onbewogen flegma.
- De satan hale alle stukken en monniken en congregaties! - riep de paus stampvoetend - zeg aan de broeders dat alles is afgeloopen, dat zij een kwartier te laat kwamen, en ik over die zaak niets meer hooren wil...
Des anderen daags vertrokken de afgevaardigden van beide partijen der Dominikanen uit Rome - maar niet gelijkelijk voldaan...



{==85==} {>>pagina-aanduiding<<}

VI. Een gestorvene.

Pico kon Rome niet verlaten, zonder nog eens het kleine huisje van den archeoloog Pomponio Laeto te hebben bezocht. Uitwendig was niets veranderd, inwendig zeer veel. Laeto ontving hem dan ook niet meer tusschen stof en steenen, maar in een achtervertrek, waar meer huiselijk gemak en gerief was, dan men er na het eerste bezoek zou gewacht hebben. Pomponio verscheen nog wel altijd met verwarden baard en bestoven kleeding, maar zijn gelaat was verhelderd, zijn oog vervrolijkt, en op blijgeestigen toon begroette hij Pico, dien hij nog zeer wel herkende.
- De wijsgeer van de negenhonderd stellingen! - riep hij lagchend, zich de gerimpelde handen wrijvend.
- Uwe bekommernis was voorwaar niet ijdel - antwoordde deze - maar God heeft alles ten beste gekeerd en mij mijne dwaasheid leeren inzien, opdat ik zijne wijsheid zou zoeken. Na lange boete over mijne vermetelheid mag ik eindelijk mij weder in volkomene vrijheid verheugen. Het heeft den heiligen vader behaagd mijne zaak dezer dagen op nieuw door eene commissie van kardinalen en doctoren te laten onderzoeken, en hierop is mij volkomen vrijspraak en opheffing van alle belemmering toegestaan.
- Dat geloof ik gaarne, gij hebt thans betere scheidsregters gevonden dan toen - hernam Pomponio - verlaat u echter

{==86==} {>>pagina-aanduiding<<}

niet al te zeer op pauselijke gunst, want niets is wisselvalliger!... doch laat ons van onderwerp veranderen.
- Hebt gij belangrijke opgravingen gedaan sedert ik u verliet? - vroeg Pico om den ouden man terstond tot zijn waar element terug te brengen. -
- O, eene wonderschoone! de beste van mijn leven! - riep Pomponio.
- Gij zijt dus geheel tot uwe geliefkoosde studie wedergekeerd?
- Ik ben een ander mensch geworden, ja van een steen een levend wezen.
- En waar vondt gij dien schat?
- In de kruisgangen der katakomben, maar - 't moet geheim blijven, zeide hij zacht en legde den vinger op de lippen, wantrouwend rondziende.
- Welke schade voor de wetenschap!
- De winst behoorde ditmaal niet aan de geleerde wereld, vervolgde de oude met zachten glimlach - deze eenige keer was zij voor mijn arm hart! Ja arm hart, eccellenza! want Pomponio was arm! - arm van zijn geboorteuur aan, armer dan de dieren des velds en de vogelen des hemels. Zij worden gekweekt en gekoesterd door teedere moederzorgen... maar ja, daar zijn er ook die uit het nest worden geworpen, niet waar? Wel nu, zoodanig was mijne kindschheid. Ik bleef arm in iedere beteekenis en heb geene liefde gekend, die zich mijner aantrok of mij behoefde, opdat ook ik iets voor anderen mogt zijn. En toch heb ik mijn leven aan die wereld gegeven, in wier midden ik een verstooteling was die niemand toebehoorde! Ik heb de voorgeslachten gezocht, die ik grooter en edeler geloofde dan mijne tijdgenooten; ik heb gepoogd mij te vormen naar de voorbeelden van wijzen en helden. Alzoo levende tusschen de dooden, tusschen de steenen, had ik tot mij zelven gezegd: ‘wees ook gij een steen, maar dan een steen met een opschrift’...
- En welk opschrift hadt gij u gekozen? - vroeg Pico,

{==87==} {>>pagina-aanduiding<<}

met belangstelling de mijmering des grijsaards volgende, nieuwsgierig naar haar einddoel.
- Mijn opschrift? - riep Pomponio met vuur - mijn opschrift is: hulde aan het voorgeslacht.
Pico zuchtte, hij had hem zoo gaarne een andere zinspreuk willen geven.
- Maar zie - ging Pomponio voort - de steenkorst had nog eene kern van warmte en leven bewaard. In de diepte van mijn wezen gloeide eene vonk van menschenliefde en teederheid, waaraan ik niet meer geloofde, waarvan ik niets meer voelde, maar die nog bleef wachten op ontvlamming in mijn boezem. - Ach, waarom ontwaakte zij niet eer, voor de ouderdom zijn zilver over mijne kruin heeft gestrooid, voor mijn hoofd zich neigt om mijn graf te gaan zoeken... maar wat droom ik... Eccellenza, vergeef aan het verzwakte brein van den beuzelenden grijsaard - ik wilde u mijne opgraving vertellen... Ik had langzamerhand mijne lessen hernomen, maar zonder lust, zonder gloed; mijne leerlingen verliepen - mijn weêrzin groeide aan voor de ondankbaren - mijn afkeer van de verachtelijke wereld, die mij omringde - en ik nam mij voor nog dieper tot het onderaardsch gebied der dooden door te dringen. Ik was in lang niet in de katakomben geweest, maar herkende nog ieder plekje, ieder steen. Een gang, dien ik steeds had vermeden, omdat men zeide dat hij een eindwegs verder was ingestort en dus geen doortogt bood, trok mijne aandacht. Ik verweet mij dat ik steeds op anderer berigt was afgegaan en besloot nu zelf den gang naauwkeurig te onderzoeken. Wat men gezegd had bleek waarheid; de doorgang was verstopt; maar tusschen den steen- en aardhoop, die den weg versperde, ontdekte ik een merkwaardig gesteente met eenige zonderlinge karakters. Ik sloofde uren om den steen te bevrijden van den last die hem drukte - vergeefsche arbeid! Maar ik keerde toch met voldoening huiswaarts, vast besloten den volgenden nacht mijn werk voort te zetten met beter

{==88==} {>>pagina-aanduiding<<}

gereedschap en de hulp van een welgespierd leerling, die hier met mij woont. Daar ik dan nu niet als gewoonlijk zoekend omdoolde, maar op een bepaald doel toeging, stapte ik zonder veel rondzien met lamp en houweel vooruit. Mijn leerling echter meer nieuwsgierig, moet links en regts kijken, in alle hoeken lichten. En weêr zijn lampje opheffend om in eene van de diepe groeven in de wanden te zien, geeft hij eensklaps een akeligen gil, die afgrijselijk in de wijde spelonken weêrgalmt en mij zoozeer ontzet dat mij de lamp ontschiet. Gelukkig had ik de tegenwoordigheid van geest de zijne, die mede gevallen was, nog in tijds te grijpen en ontdekte nu het voorwerp zijner verschrikking: de voeten van een ruiter die in eene groeve van den wand geschoven was. - Het bloed dat de muur en den grond bevlekt had, scheen mij nog versch. Met moeite dwong ik mijn vlugtenden leerling stand te houden. De schrik maakte zijne handen magteloos. Ik spande dan al mijne krachten in om het ligchaam des ruiters uit de groeve te trekken. En welk een vreugde! Hij was nog warm! Hij leefde! Ik hief het jeugdig hoofd eens ridders op, zoo edel als schoon van gelaat. Ik scheurde de voering uit mijn mantel om hem een weinig te verbinden, want hij had eenige wonden, die mij echter niet doodelijk schenen; wij droegen hem vervolgens in mijn mantel naar de naaste woning, waar ik hem verpleegde tot hij hierheen kon worden gebragt.
- En hij leeft? - Gij heb hem gered?... Wie is het? - riep Pico verheugd, als hadde hij deel aan de redding?
- Op uwe laatste vraag moet ik het antwoord schuldig blijven. Hij leeft en door zijn leven heb ik iets meei van het leven begrepen - toen hij zijne oogen opsloeg, voor de eerste maal na lange bezwijming, als dat oog mij dankte voor het geredde leven, toen voelde ik ook leven in mijn hart ontwaken, dat dagelijks meer ontwikkelde met de toenemende krachten des lijders en steeds meer geopenbaarde erkentelijkheid. Een nieuwe wereld rees voor mij op met de

{==89==} {>>pagina-aanduiding<<}

gehechtheid van een menschelijk wezen, dat zich met kinderlijke dankbaarheid tot mij neigde. Reeds vele dagen en nachten waren wij te zamen geweest en nog had mijn lijder mij niets gevraagd, maar ook niets ingelicht, alleen zijn eerste woord was geweest zoodra hij tot bewustheid kwam:
- Wilt gij mij het leven in waarheid redden, verberg het dan in den sluijer der geheimhouding. Ik vooronderstelde echter, dat hij het bij de zijnen welligt beter zou hebben dan ten mijnent en vroeg hem dus of hij niet aan eenig mensch berigt wenschte te geven van zijn leven.
- Aan niemand! hernam de jongeling weemoedig - ik moet dood en begraven blijven, en als een ander wezen voortaan over de aarde wandelen, om aan niemand toe te behooren dan aan den behouder van mijn leven.
- Uwe verwanten zullen om u treuren - sprak ik.
- Gij bedriegt u - antwoordde de jongeling. - 't Is waar, ik heb magtige beschermers gehad, maar deze hebben mij zoo vroeg in den vreemde gezonden en zich zoo weinig om mij bekommerd, dat zij mij ook nu niet missen zullen. Maar daar leeft ééne, die mijner zal gedenken, en helaas! ook voor haar moet ik misschien zoo lang nog gestorven zijn... zou zij mijne trouw kunnen verdenken! Ik geloof het niet... O, hadde ik haar die kunnen bewijzen... maar ben ik gestorven voor de wereld, ik leef weêr voor haar...
- Nog zoo jong en reeds zoo vast gekluisterd door de liefde! - zuchtte ik - de liefde is een geblinddoekt kind, dat aan den rand eens afgronds dartelt! Mijn zoon! hare stem is zoo bedriegelijk! reken niet op de hechtheid harer rozensnoeren...
- Neen, vader, beleed de jongeling met beminnelijke opregtheid, want hij heeft nog een kinderlijk gemoed - neen, vader, het is geen wufte drift die mij beheerscht, geen wilde vlam gewekt door vrouwenschoon; maar het is de eerbiedige verkleefdheid van een getrouw dienaar aan de edelste signora, voor wie ik mijn leven had gewaagd. Reeds als

{==90==} {>>pagina-aanduiding<<}

kind was ik haar kleine dienaar, die hare spelen deelde; zij was mij meer eene zuster dan eene meesteres; ik had het voorregt haar te mogen volgen, als zij ver van hare magen, ver van het oord harer geboorte, henentoog waar het ongeluk haar wachtte; ik deelde hare verdrukking; ik droeg hare smarten en had haar slechts verlaten om haar te verlossen... toen een verraderlijke dolk mij trof. En nu moet ik wachten tot mijne krachten wederkeeren, tot tijd en gelegenheden mij gunstig zijn. Laat mij zoolang bij u blijven - smeekte hij verder - wees mij een vader, ik wil uw zoon zijn, uwe stille woning zij mijne toevlugt, mijne wijkplaats als ik van mijne zwerftogten weêr zal keeren, dan heb ik ook een thuis.
- Zoo gij wilt vernachten bij de schimmen der voorgeslachten - sprak ik - dan zal Pomponio zijn laatste bete met? deelen, wat lot u treffen zal en ik drukte mijn zoon aan mijn hart als ten zegel op ons verbond. Ziet gij, sedert is mijn leven veranderd, en ik heb tusschen mijne steenen plaats geruimd voor een levend wezen met een warm hart, dat mij dankt, dat mij innig lief heeft en dat ik vertroosten en beschermen mag. Ja, in waarheid, de menschenliefde heeft mij de schimmen der voorgeslachten, de gedenkteekenen der oudheid soms doen vergeten. Ik geloof dat ik aan zijn krankbed wakend de liefde eens vaders, de teerhartigheid eener moeder heb gevoeld. Ik ben gelukkig door de nabijheid van een menschelijk wezen, ik, die vergetend dat ik mensch was, de menschheid haten kon...
- Zoudt gij mij de kennismaking met dezen uwen zoon kunnen toestaan?
- Ik weet niet of hij het mij vergunnen zal, maar ik wenschte het, omdat ik u beiden voor elkander berekend vind. Gij zijt de eerste dien ik dan ook over hem sprak. Ik wil het hem vragen.
- Arnoldo! - hoorde Pico in het aangrenzend vertrekje zeggen. - hier is de vorst van Mirandola; zoudt gij dezen belangrijken man niet wenschen te zien?

{==91==} {>>pagina-aanduiding<<}

- Te zien, vader, en te hooren vooral - antwoordde eene welluidende stem - hij zal mij veel weten te melden wat mij noodig is.
Pico trad dan binnen en zette zich bij den nog zwakken lijder neder, wiens belangwekkend, beminnelijk uiterlijk hem de spiegel scheen eener edele ziel.
- Waarmede kan ik u van eenige dienst zijn, signor? - was na de eerste woordenwisseling Pico's welmeenende vraag.
- Met aan een doode te verhalen wat de levenden deden sedert zijn verscheiden - was het ongedwongen antwoord des kranken.
- Maar welk deel der wereld is u het belangrijkst? - vroeg Pico - en van welk tijdpunt moet ik aanvangen?
- Het noorden en het zuiden hebben voor mij gelijke belangrijkheid! Verhaal mij van Sforza en Ferdinando, van Karel van Frankrijk en van Maximiliaan, van de oorlogen en den vrede, van den paus en van Venetië, van alles iets.
- Laat mij dan aanvangen met den man, dien gij niet ten onregte het eerst genoemd hebt, want hij is wel degene, die de draden der tegenwoordige staatkunde van Italië beweegt en in handen houdt. Daar is nog vrede in den lande maar alles rust zich toe ten krijg. Sforza heeft den koning van Napels met ijdele beloften zoeken te stillen, toen deze hem op heftige klagten van donna Isabella een gezantschap had gezonden om hem te vragen, nu de regering aan den wettigen hertog over te geven. Maar in stede van dit te doen heeft hij zich versterkt door een verbond met Rome en Venetië, door een huwelijk van den Roomsch-koning Maximiliaan en donna Bianca, terwijl men tevens wil dat hij het is, die den koning van Frankrijk opwekt om zijne regten op den troon van Napels te doen gelden, waarover thans levendig gehandeld wordt; ja, koning Karel heeft inderdaad Perone Bacchi met eenige lieden van zijn hof als gezant tot onderzoek van de gezindheden der Italiaansche staten naar Florence, Venetië en Rome afgezonden.

{==92==} {>>pagina-aanduiding<<}

- En wat doet Napels onder dit alles? - vroeg de jongeling in groote spanning.
- Napels en Medicis schijnen hun lot te willen deelen; maar Medicis en Florence beteekent niet meer hetzelfde, zoodat twee zeer strijdige stemmen uit de republiek opgaan. Medicis hoopt welligt bevestiging zijner souvereiniteit door Napels en beroept zich op het verbond, eens met goedvinden van Lodewijk XI gesloten, terwijl de partij des volks de Franschen zeer begunstigt. Ferdinando poogt dan ook magtiger steun te vinden dan den zwakken Pietro en biedt schatten voor 's pausen gunst; de heilige vader begrijpt dat hij haar ten duurste moet verkoopen en neigt nu eens naar Napels dan weder naar Milaan, om te vernemen wie hem het meeste bieden zal... Ferdinando heeft intusschen gezanten aan den koning van Frankrijk gezonden om te onderhandelen, maar zij hebben een zeer slecht onthaal gevonden. Pietro de Medicis moge volhouden in het afslaan van alle aanbiedingen des Franschen konings, hij maakt toch geenerlei toebereidselen tot wederstand, terwijl koning Karel reeds een aanzienlijk heir te Lyon heeft zaamgebragt; zelfs wil men dat hij in eigen persoon te velde zal trekken. Geen geslacht is in al deze verwikkelingen meer werkzaam dan de San Severino's.
- En is het geluk den San Severino's gunstig? - vroeg Pomponio, die dezen naam met kwalijk verborgen bitterheid herhaald had - want ook Pomponio was uit dit huis; maar zoo weinig stemde hij in met de zeden zijner dagen, dat hij liever onder een vreemden naam, dien hij zich zelven koos, door de wereld ging, dan zich bastaard te erkennen uit een aanzienlijk geslacht.
- De wereld heeft het hare lief - antwoordde Pico - voorzeker hebben zij geluk! In alle rigtingen gebruikt Sforza hunne bekwaamheden en hij weet vorstelijk te beloonen.
- En toch bezit ik meer in mijne armoede! - hernam Pomponio fier - want ik ben vrij!
- Zoo heb ik u dan eene schets gegeven - vervolgde

{==93==} {>>pagina-aanduiding<<}

Pico - van de woelingen der volken en de listen en lagen der vorsten. Alom heerscht de zonde, overal openbaart zich de smet der onreinheid, de vloek der ongeregtigheid. In de dagen van Lorenzo heeft de profeet van Florence reeds verkondigd wat nu nabij komt en in vervulling zal treden. De Heer staat op tot den strijd. God zal Italië tuchtigen.
- Maar zeg mij toch, bid ik u, wat is er van dien profeet, gelijk gij hem noemt - vroeg Pomponio nieuwsgierig. - Hecht gij waarlijk iets aan zijne voorspelling?
- Aan zijne voorspelling hechten? - O gewis - riep Pico met vuur. - Hij is een man Gods, zoo daar ooit een man Gods geweest is.
- Gij zegt wel - hernam Pomponio met ongeloovigen glimlach - maar hoedanig is hij in zeden en woorden?
- Een heilige! - een evangelist! - rein in woorden en werken zooals nergens een monnik gezien wordt.
- Inderdaad!... welk mirakel!...
- Ja, een groot en heerlijk mirakel, maar te gelijk de voorbode van het Godsgerigt dat over ons komt. Welgelukzalig die in de schuilplaats des Allerhoogsten zal zijn gezeten, die zal vernachten in de schaduw des Almagtigen.
De kranke jongeling dronk Pico's taal als verkwikkende lafenis in. Bij al de liefde en teederheid die Pomponio hem betoonde, hadden hem zulke woorden nog ontbroken. Eene bescherming uit den hoogen was hem onbekend geweest, maar het denkbeeld lokte zoo liefelijk hem aan, het vond geloof in zijn behoeftig hart en menigmaal bleef hij dit woord herhalen.
- De schuilplaats des Allerhoogsten! de schaduw des Almagtigen! - Vanwaar hebt gij deze schoone gezegden? vroeg hij met levendige belangstelling.
- Zij zijn uit het boek der psalmen - hernam Pico.
- Is het mogelijk! - riep Pomponio. - Zulke schoone denkbeelden in de psalmen Davids! Mij zijn zij lang vergeten, wie leest ze ook! - 't moet een aldoorzoekend hoofd

{==94==} {>>pagina-aanduiding<<}

zijn als de vorst van Mirandola, om zulke paarlen uit die monnikenboeken op te delven.
- Vergeving, mijn vriend! In de vermaarde schriften der wereldberoemde heidenen moge men moeten delven, om van tusschen het onnutte en onreine de fraaije gezegden uit te graven, in de gewijde schriften staan zij bij den eersten opslag in overvloed op elk blad! Ik wist dat niet, toen ik voor nu ruim zes jaren bij u binnentrad, opgevuld van mijne Chaldeeuwsche en Egyptische wijsheid, toen ik mij blind studeerde op het schemerende, half uitgewischte schrift der cabalistische spitsvondigheden, om den sleutel der wijsheid te zoeken - maar de hoogste waarheid ontmoet men niet op zoo vreemd gekozen paden en moeijelijke wegen. Zij openbaart zich aan ons harte als wij wanhopen aan de wetenschap en aan ons verstand, als wij al ons weten en kennen voor een armzalig stukwerk verklaren en alle wereldwijsheid achterlaten om de dwaasheid van Christus te vinden.
- Hoe meer wij vorderen op den weg der kennis, des te dieper leeren wij onze onwetendheid kennen - hervatte de wijsgeerige oudheidvorscher - en hoe meer wij weten, des te meer zien wij in hoe grenzenloos de wetenschap is, ja hoe ouder ik worde zoo veel te weetgieriger voel ik mij, ofschoon ik niet geloof met al mijn zwoegen in eene halve eeuw der waarheid nader te zijn gekomen.
- De hoogste waarheid te vinden zal nooit de vrucht of het loon zijn voor den onderzoeker dezer wereld - hervatte Pico - maar het wordt den kinderkens geopenbaard, den kinderkens in de boosheid, den eenvoudigen, den armen van geest! O, ik heb geleerd met schaamte, hoe menig arm man of oude vrouw, die de namen der wereldwijzen zelfs niet kende, de bron der onverderfelijke wetenschap, der waarachtige wijsheid had gevonden op den weg der zelfverloochening en des gebeds, en hoe zij dieper inzagen met hun geheiligd oog in de verborgenheden Godes, dan menig wijsgeer met al zijn genie en wetenschap. Ja, ik betuig het u, dat

{==95==} {>>pagina-aanduiding<<}

ik meer licht heb geput uit hunne klare gedachten dan uit de vierentwintig talen die ik mij eigen maakte met zooveel inspanning en nachtwaken....
- Gij gaat te ver! veel te ver! - riep Pomponio, hoofdschuddend - moet ik u dan altijd in een uiterste ontmoeten?... Mij dunkt gij hebt den cirkel rondgeloopen en zijt nu juist tegenover het punt van waar gij bij uwe 900 stellingen zijt uitgegaan...
- Dat wil ik niet ontkennen, want ik ben er toe gekomen al dien woordenstrijd voor schade te achten en breek den staf over al mijne ijdele wetenschap bij de uitnemendheid van de kennis van Jezus Christus. Gij hebt het immers ook gevoeld en ondervonden, mijn vriend, dat er nog andere krachten en behoeften in 's menschen binnenste wonen dan dorst naar kennis alleen. - Liefde is leven, is licht. Door de liefde alleen wordt het leven ons duidelijk en hare beoefening onderwijst ons grondiger in de godgeleerdheid dan alle professoren te zamen. Deze godgeleerdheid baant den weg tot alle schatten der wijsheid en der kennis van God, zij gaat met ons over in de hemelsche leerscholen, om ginds voltooid te worden in eeuwigheid.
Pomponio peinsde op deze woorden, maar hij vatte ze niet. De kranke eigende ze zich toe en zij werden hem steeds klaarder.
- O het is schoon in eene toekomende wereld de voltooijing der kennis te wachten - riep Pomponio uit - maar heden - heden is het mij zoo donker - kan het reeds in dit leven niet licht worden voor de ziel?
- Ja gewis - hernam Pico - den opregten gaat het licht op ook reeds in dit leven, maar niet door het vermeerderen of openbaren der kennis, maar door het toenemen in de liefde, de liefde die uit God is en ons in gemeenschap brengt met God. In dien weg alleen kunnen wij Hem welgevallig zijn, dan alleen zijn wij wijs en verstandig. Ja, wij weten slechts zooveel als wij geleerd hebben Gode te behagen.

{==96==} {>>pagina-aanduiding<<}

- Maar beste vriend! men heeft mij wel eens verweten dat mijne antieken mij ongeschikt maakten voor het heden: ik zou echter vreezen dat uwe geestelijke oefeningen u ongeschikt zullen maken voor het stoffelijke. - Hoe zult gij met uwe hemelsche liefde de aardsche paden betreden!...
- Ik gevoel het met iederen dag meer dat ik een vreemdeling word in deze wereld - wat nood? Ik snel met ieder uur eene andere wereld tegen die mijn element, mijn vaderland zal zijn, en zoolang ik hier nog reize, wil ik, zoodra mijn ondernomen werk voltooid zal zijn, onder de banier des Gekruisigden Italië doorwandelen en van stad tot stad, in dorpen en kasteelen het Evangelie des vredes gaan verkondigen...
Pomponio sloeg de handen van verbazing in elkander en riep met opgesperde oogen:
- Is dat waar? waak ik of droom ik?... De vorst van Mirandola een predikheer geworden!... Ik zal dan eindelijk aan mirakelen gelooven moeten! Maar dan viert ook eens het nageslacht een grooten dag van den heiligen Pico!...



{==97==} {>>pagina-aanduiding<<}

VII. Kroonverwisseling.

Het is een zonderling schouwspel voor den opmerker om een gewelddrijvenden goddelooze, die zijn leven lang heeft geheerscht, wiens sterke arm alles deed zwichten wat zich tegen hem stelde, wiens wil geen middel ontzag, die zonder ontfermen zijne wederpartijders heeft gedood of in den kerker laten versmachten, willekeurig beschikkend over zijne onderdanen en op het onregtmatigst zich verrijkend uit hunne goederen of door hunne nijverheid - om zulk een man plotseling omsingeld te zien door onoverkomelijke hinderpalen, bedreigd door een niet te ontkomen gevaar.
Hoe wordt dan die brieschende leeuw een worm, die angstig krimpt en wringt onder den voet die hem vertrapt! Hoe wordt die vermetelheid dan lafheid, die hoovaardij dan laagheid, die tot allen prijs om behoud zal smeeken! Zulk een man was koning Ferdinando van Napels, de wreedste vorst die na Nero in Italië regeerde. Hij was reeds op gevorderden leeftijd, maar noch krachtig. Zijn buitengewoon sterk ligchaam mogt de zegevierende teekens des tijds dragen als zijn kastanjebruine lokken met zilverglans overtogen waren, zijn vol gelaat toonde nog levenslust en levenskracht in de aangename trekken die, zonder iets edels of groots aan te

{==98==} {>>pagina-aanduiding<<}

duiden, niet bij den eersten aanblik zijne gruwzame wreedheid deden gissen.
Het geluk, zooals men zegt, bad hem zijn leven lang in eene regering van zes en dertig jaren gediend. In 1493 begon hij er voor de eerste maal aan te wanhopen.
In diepe neêrslagtigheid zat hij in zijn kabinet; kommer en angst hadden zijn gemoed overstelpt. De dichter Pontano, zijn geheimschrijver en vriend, zat zwijgend bij hem, terwijl hij eenige brieven doorliep, die hem almede niet aan, zijne doffe moedeloosheid ontscheuren konden; wrevelig wierp hij ze plotseling neer, en riep, zich wanhopend voor het hoofd slaande:
- Zal dan voortaan iedere dag mijne moeite, mijn kommer vermeerderen? Men paait mij met beloften. Men noodzaakt mij tot ongehoorde opofferingen, en de hulp daagt nergens op!... Neen, Pontano! mijn plan is niet overijld, maar ik kan niet anders. De paus zoekt op het allerduurste mij zijne gunsten te verkoopen. Hij wil zich mijn kommerlijken nood ten nutte maken om zich van zijne vijanden te ontdoen, en stelt voorwaarden die mij onmogelijk zijn! Hoe kan ik Rovero dwingen zijn onverwinbare sterkte te verlaten! Hoe kan ik Orsini en Colonna noodzaken zich te onderwerpen! - en echter - gelukt het mij niet, dan kiest Alexander de zijde der Franschen!... De flaauwhartige Medicis, die het eerst mij in deze verwikkeling heeft gebragt, brengt geen manschap in het veld, versterkt geen enkel punt! Karel heeft met al zijne dreigende naburen vrede gemaakt; reeds is veel volks op de been gebragt, zijne toerustingen worden steeds ontzagwekkender, en dan mijne gezanten dus af te wijzen en weg te zenden!...
- Gelooft gij nu nog aan de eeden van Sforza, alsof hij de hand niet had in deze zaak? - vroeg Pontano.
- Neen, o neen! ik herken hem in geheel het beleid, en echter het is deze zekerheid, die mij eenige hoop heeft gegeven.

{==99==} {>>pagina-aanduiding<<}

- Wat zegt gij, sire, geeft dit u hoop? - riep de dichter - dit doet mij het ergste vreezen.
- Niet in mijn plan, mijn vriend; juist als Sforza de be weegkracht is, zal ik door hem te winnen ook de geheele zaak keeren - en zij moet geweerd worden, of Napels is verloren voor mijn huis. Indien ik dit alles had kunnen vermoeden, zou ik donna Isabella wel gedwongen hebben Sforza's hand aan te nemen, om hem niet alzoo tegen ons geslacht te verbitteren; maar hare hardnekkigheid en twistzucht heeft alles bedorven; welnu - dat zij er de lasten van drage! Zoo heb ik dan besloten om haar weder tot mij te nemen en Sforza van deze aanleiding tot gedurige onaangenaamheden te ontslaan. Ik wil nu het koste wat het wille zijne gunst winnen, al ware het zelfs door voor heel de wereld te bekennen, dat ik dan aan Sforza mijn troon, mijn koningrijk heb dank te weten...
- Voorwaar! geen kleine prijs, dien gij hem gaat bieden, sire! - zuchtte de dichter.
- Kan ik anders, Pontano? Ben ik geen verloren man? maar wat dunkt u, hoe zou Sforza het opvatten?
- De groote voldoening, die uwe vrijwillige vernedering aan zijne ijdelheid gaat verschaffen, zal hem lieflijk aan lokken, en wanneer gij hem het hertogdom niet langer betwist voor donna Isabella, zal hij waarschijnlijk aan uwe wenschen toegeven, want het kan ook zijne bedoeling niet zijn een Fransch koningrijk op het schiereiland te zien vestigen. De Franschen mogten zich eens hunne aanspraken op Milaan te binnen brengen, waar hij onbetwist wil heerschen.
- Welnu, laat hem Milaan en mij Napels. Isabella zal ik met mij voeren, de vrede zal hersteld worden, en de Franschen zullen de bergen niet overschrijden. Wie had ooit kunnen vermoeden, dat mij dat schoone kind in zulke verwikkelingen storten zou door hare overdreven fierheid!
- Sforza heeft te Milaan de sleutels tot Italië - hernam

{==100==} {>>pagina-aanduiding<<}

Pontano - geeft hij geen vrijen doortogt, dan kan Medicis het leger ligt weêrhouden en wordt het op de grenzen teruggeslagen, dan zinkt de moed, dan rekt de tijd, dan slinkt het leger en verdwijnt het geld - maar zal Sforza...
- Ik lees het op uw gelaat, Pontano, gij wilt of kunt mij ditmaal noch aanmoedigen noch ontraden. Ik moet gaan; hier is geen beraad, de tijd spoedt aan; overmorgen moet ik mij inschepen, alles zal in den ochtendstond gereed zijn voor mijn vertrek. Ik wil Sforza spreken, ik moet met hem onderhandelen, en zal hem alles toestaan, zoo hij mij slechts de Franschen helpt terugdrijven en nu moet ik ter rust gaan, zal ik morgen aan de genoegens van de jagt kunnen deelnemen.
- Sire, mag ik u nog den jongen kunstenaar herinneren?
- Ah, Pontano! is het nu tijd om kunstenaars te spreken? Wie is het ook? Uit welke school?
- Hij komt niet als kunstenaar. Hij heeft een berigt dat hij voor niemand uitspreken kan dan voor u alleen.
- Ach, ik heb zoo weinig lust! wat zou 't zijn, Pontano? laat hem gaan of spreek hem voor mij.
- De jongeling is te belangwekkend, sire, om te veronderstellen dat hij u met nietigheden zou komen lastig vallen, ook vereischt zijn gehoor spoed en moet de teederste belangen van het koninklijk huis raken...
- Vanwaar komt hij dan?...
- Hij wil dit niet uitspreken, sire; hij zegt dat gij hem kennen zult.
't Kon wel verraad zijn, Pontano! - in mijne omstandigheden!... Wat landsman schijnt hij u?
- Vrees niet, hij heeft niets dat achterdocht wekt, sire.
- Des te gevaarlijker! Laat ons voorzigtig zijn!
- Uwe wachters staan voor de deur.
- Laat hem dan komen, Pontano, 't kan immers nog heden?
- Hij is hier, ik hield hem onder mijn toezigt.

{==101==} {>>pagina-aanduiding<<}

- Zeg hem dat hij kort zij en mij niet vervele...
Weinige oogenblikken later verscheen voor den koning een jongeling in de eenvoudige zwart fluweelen kleederdragt van enkele geleerden dier dagen. Zijn belangwekkend voorkomen droeg de kenteekenen van tijdelijke ligchaamszwakte bij een sterken aanleg en oorspronkelijke gezondheid, van geestkracht bij de overstelping van aandoening op dit oogenblik, die hem zwak deed schijnen.
's Konings oog was vorschend op hem geslagen: hij poogde die trekken te herkennen. Het kwam hem voor die meer gezien te hebben.
- Uw naam, messere - sprak de koning wat gemelijk, dat hij hem niet oogenblikkelijk herkende.
- Orlando! Sire...
- Orlando! - herhaalde de koning verrast, de knaap is jongeling geworden. Hoe kon ik u herkennen! Maar waartoe deze geheimzinnigheid?
- Sire, omdat ik doorga voor te zijn gestorven!
- Verklaar u, Orlando.
- Mijn leven moet een geheim blijven, sire, ik stel het in uwe handen om een last te volbrengen, die zwaar op mij drukt en dien ik niet heb kunnen volvoeren, omdat een verraderlijk staal mij op den togt naar u heen zoodanig heeft verwond, dat ik lang te Rome ziek lag en geen dag vroeger mijne reis heb kunnen voortzetten.
- Uw last?
- Mijn last is van donna Isabella, sire.
- Ha! dacht ik het niet! Neen, Orlando, gij zijt mij welkom, ik heb u van kindsbeen aan liefgehad en verheug mij u weder te zien, maar spreek niet van donna Isabella op het oogenblik dat hare dwaasheid ons huis ten val gaat brengen, zoo ik het niet door de duurste opoffering verhoede,
- Sire, indien gij wist wat de donna heeft geleden! wat zij nog lijdt!... uw hart zou bewogen worden, het zou uwe eer te na zijn uwe kleindochter aldus verguisd en vertreden

{==102==} {>>pagina-aanduiding<<}

te zien, terwijl zij hare dagen in armoede en gebrek moet voortslepen in eene akelige gevangenis...
- Waarom bragt zij Sforza tot het uiterste? Waarom tergde zij hem tot wraak? Eene wraak die nu ons allen gaat treffen!...
- Sire, de toestand der donna gaat alle beschrijving te boven!...
- Zwijg van het lot eener dwaze vrouw, waar koningrijken te gronde gerigt worden! - eene vrouw, die ons allen ten ondergang brengt. Neen, zoo gij eenige erkentelijkheid aan het huis van Arragon wenscht te bewijzen, kies eene andere zijde, tracht niet mij, maar Isabella te bewegen dat zij toegeve, laat zij afstaan van hare eischen op Milaan. Laat zij nu hare schoone oogen gebruiken om Sforza te verbidden of Karel van Frankrijk te betooveren en den inval der Franschen te verhoeden. Sforza alleen kan ons redden of verderven; hem te winnen is thans, helaas! Napels te winnen. Hebt gij eenigen invloed op Isabella, - welnu, volvoer dan mijn last en ga tot haar, zeg haar dat zij zich gewillig onderwerpe, of dat zij zich tot gedwongen onderwerping voorbereide! Zij zal Milaan toch nimmer verwerven. Zeg haar, dat zij door vrijwilligen grootmoedigen afstand ons huis, het koningrijk van Napels behouden kan, en zoo niet, dat zij mijne wraak dan vreeze...
Orlando's hoofd was op zijn borst gezonken. De krachten van zijn geschokt ligchaam waren nog niet toereikend om de aandoeningen zijns gemoeds te dragen, en een traan, dien hij anders zou hebben weten te weêrhouden, ontglipte thans aan zijn helder oog.
- Ha, Orlando! welke verwijfde zwakheid, - riep de koning - ik had u aan het hoofd van eenige lansen willen plaatsen in het leger van Isabella's broeder don Ferdinando, die niet veel ouder dan gij, het harnas draagt en de troepen zal aanvoeren....
Een hooge blos vloog over Orlando's gelaat.

{==103==} {>>pagina-aanduiding<<}

- Geef mij den degen, sire! en ik zal mij dien niet onwaardig toonen, maar met een anderen naam, opdat Orlando dood en begraven blijve.
- 't Is wel, gij zult Defunto heeten, hernam de koning den fieren jongeling welgevallig aanziende. - Wilt gij met mij reizen? Ik ga naar Milaan - dan snelt gij mij vooruit van de haven waar wij ontschepen om donna Isabella mijn laatste woord te doen verstaan voor ik kome...
- Ik kan niet, sire! omdat ik weet dat ik op Sforza's bevel ben aangerand; maar toch zou ik gaan al dreigde mij een wisse dood, zoo ik een ander woord aan donna Isabella had te brengen, want ik sterf liever voor uwe oogen dan dat ik haar zulk eene tijding overbrengen zou...
- Dwaasheid! Orlando, gij zult een onbruikbaar mensch worden! zeide Ferdinando met zonderlinge verschooning in den toon zijner stem - maar bij eenig nadenken zult gij u beraden; indien gij slaagt zal ik u weten te loonen. Met mij zult gij veilig zijn; vergezel mij morgen op de jagt en verhaal mij dan nog wat ge uit Milaan weet.
- Mijne berigten uit Milaan zijn te oud, daar ik reeds een geruimen tijd te Rome was, en loon! voegde hij er treurig bij.
- 't Is wel, ga dan uwen weg, en gedenk wat ik u zeide: wilt gij u verdienstelijk maken voor ons huis, voor donna Isabella, beweeg haar allen wederstand te laten varen en haar ijdel pogen tegen eene magt, die haar te groot is; maar laat zij door alle middelen werken om Sforza te winnen...
Orlando verwijderde zich, onzeker werwaarts zich te wenden. Hij hoopte nog iets van den hertog Alphonso van Calabrië. Hem wilde hij zien te spreken.
Het jagtvermaak was voor Ferdinando een der hevigste hartstogten; ongehoorde wreedheden liet hij aan de landlieden plegen om hen te dwingen tot het aanvaarden van zijne maatregelen tot behoud van het wild. Geen staatsbelang, geen zorg of kommer konden hem dit genot vergallen; ook

{==104==} {>>pagina-aanduiding<<}

al waggelde zijn troon, hij moest van zijn schitterenden hofstoet omgeven ter jagt gaan!...
Maar een ander jager spande den boog en rigtte een fellen pijl op den koning. Zijne dagen waren geteld, zijn uur had geslagen. De boogschutter mikt, Ferdinando is niet meer!... Op het jagtslot waar hij zich onthield, door eene hevige ongesteldheid, ten gevolge van eene gevatte koude overvallen, ijlde hij naar de stad terug waar hij bij zijn paleis gekomen plotseling nederstortte. De toegesnelde priesters moesten hem zonder biecht en zonder sakrament den geest zien geven. Hij stierf dan ‘zonder kruis en zonder licht,’ zegt een historieschrijver, van niemand beweend en van allen gehaat.
Twee dagen later begroetten de Napolitanen den nieuwen koning Alphonso II met uitbundige vreugde, als hij omstuwd van de juichende bevolking door de straten van Napels een feestelijken optogt houdt.
Het is of alle gevaar eensklaps is geweken, alle haat tegen Alphonso vergeten, en toomeloos stort men zich in de reeks van weelderige vermakelijkheden, die elkander nu rusteloos opvolgen, en die schatten verslinden, terwijl de uitgeputte bevolking bij de verheffing van Alphonso op nieuw tot eene opbrengst gedwongen werd, ter voortzetting van den oorlog, hoewel de koning een welgevulde schatkist had gevonden.
Wie het gevaar mogt vergeten bij de verblindende schittering der vrolijke feesten, Alphonso is bedacht op zijne belangen en heeft besloten zich staande te houden. Hij vertrouwt echter meer op zijne onderhandelingen met andere magten dan op zijn zwaard. De toenadering, door zijn broeder don Federigo tusschen den paus en Napels bewerkt gedurende Ferdinando's leven, wil hij bevestigen - hij moet zich van den paus verzekeren. Alexander weet dit en drijft zijne eischen steeds hooger; hij zal zijne gunst laten wegen; de kans is te goed, Alphonso kan zijne hulp niet ontberen.
Voor Giuffre, zijn jongsten zoon, eischt Alexander als bruidsgift het prinsdom Squillace met eene jaarlijksche rente

{==105==} {>>pagina-aanduiding<<}

van twaalfduizend dukaten; daartegen zal hij aan een natuurlijken zoon van don Federigo een kardinaalshoed schenken. Voor zijn zoon Cesar eischt hij een van de zeven kroonambten van Napels, en de eerstvolgende vacature voor zijn zoon Giovanni, en vooreerst vast twaalfduizend dukaten. De heilige vader zelf wil zich op dit oogenblik vergenoegen met dertigduizend dukaten en de uitlevering van zijn doodvijand della Rovero.
Alphonso staat alles toe. Het huwelijk van den dertienjarigen Giuffre met donna Scancia wordt op het luisterrijkst voltrokken, de stad is vervuld van vermakelijkheden en genietingen - op de straten, in de huizen, overal opgewondenheid en vreugde... maar te midden van die woeling en beweging, van die blij geestigheid en dolzinnigheid gaat een mijmerend jongeling met wankelende schreden en droeven blik, en ziet met bitterheid des harten al de verkwistende feesten, al den weelderigen opschik aan. Droomend staat hij stil tusschen de om hem joelende schare; hij ziet niet meer, hij hoort niet meer wat er omgaat, zijne gedachten zweven verre henen. Hij ziet zich verplaatst in een sombere, dompige kamer, waar eene droeve vrouw aan het leger van een kwijnend echtvriend waakt en vergeefs uitziet naar eenige verkwikking. Hij ziet - maar het gedruisch op de straat wordt zoo luide; hij wordt aan zijne mijmering ontscheurd; men stoot hem voort en verdringt hem van alle zijden. Daar komt de koning! omgeven van den prachtigen stoet zijner hovelingen... De jongeling doet wanhopige pogingen om zich door te slaan en tot den koning te geraken. Hij zal, hij wil den koning spreken; maar de ridderstoet drijft hem terug. Hij struikelt; een geoefend ruiter zwenkt met zijn gehoorzaam ros om hem niet te vertreden; eenige voetknechten schieten toe - toch is de jongeling verwond en heeft de bewustheid verloren. Eenige edelknapen trekken zich zijner aan; hij wordt naar het paleis gevoerd en verpleegd. Niemand kent hem, niemand weet van waar hij is. Hij vraagt slechts naar maestrio Pontano.

{==106==} {>>pagina-aanduiding<<}

De dichter verschijnt welwillend en herkent hem.
- Gij nog hier, jonge vriend! - vraagt hij belangstellend.
- Ik heb mijn last nog niet volbragt, vergeefs poog ik tot den koning te naderen. Maestro, help mij, 't geldt 's konings eigen dochter...
- Ik versta u, de zalige koning Ferdinando heeft mij over u gesproken en gaarne wil ik u van dienst zijn en uwe zaak zijner majesteit voordragen.
- Zeg mij allereerst, maestro, wat zal de houding des konings zijn tegenover de Franschen?
- De koning zal den aanval niet afwachten - was het antwoord - maar dien krachtdadig te keer gaan...
Het kwijnend oog des jongelings gloeide weêr op en hij vroeg vol hoop: - Zal de koning donna Isabella ter hulp snellen?...
- Welhaast steekt de vloot in zee onder bevel van haren oom don Federigo, om Genua aan Sforza te ontweldigen, en den Franschen alzoo de zee te sluiten. De aartsbisschop van Genua, Fregoso, is in den aanslag begrepen. Don Ferdinando, de jeugdige en krijgshaftige broeder uwer schoone meesteres, trekt op met een heir om door Romagna in Lombardië te vallen en een opstand te Milaan te bewerken.
Ademloos en met strak gespannen blikken had Orlando geluisterd.
- Heb dank! heb dank! - barstte hij los - deze tijding stort mij nieuwe levenskracht in... Ik zou kunnen gaan; maar indien het u mogelijk ware mij een onderhoud met den koning te verschaften, hem Orlando, den kleinen page zijner Isabella te herinneren, die zijn leven voor haar veil had... Ik bied den koning mijne diensten aan...
- Ik zal over u spreken, het is zeer ligt mogelijk dat gij van goede dienst kunt zijn.
Pontano, die juist met den koning over eene geheime zending aan don Ferdinando in het leger gehandeld had, zuimde niet met het voorstel. De koning herinnerde zich

{==107==} {>>pagina-aanduiding<<}

den knaap zeer wel, schoon hij zijner niet gedacht had in vele jaren; hij bestond hem zeer na, en was reeds vroeg als page van Isabella aan het hof gekomen. Alphonso begeerde hem te zien.
Met welgevallen rustte zijn oog op de edele, fijne trekken, die hem het beeld zijner moeder, eene Romeinsche schoone, nog levendig voor den geest bragten, en in beelden van vervlogen dagen verloren, hoorde de koning hem lankmoedig aan als hij kortelijk de tegenheden verhaalde, die hem sedert zijn vertrek uit Milaan hadden getroffen om hem in zijne zending te belemmeren. De klimmende geestdrift des jongelings boeide den koning steeds meer en hij luisterde aandachtig als Orlando sprak:
- Ik zag den rijken stoet der hovelingen in hun sierlijken feestdos, ik zag de weelde en pracht zelfs van den geringsten bediende, en ik gedacht eens konings dochter, die geen enkel kleed bezit als deze. Ik zag de vreugde op aller gelaat, ik hoorde luidruchtig geschater en vrolijke toonen allerwege, en ik gedacht eens konings dochter, die maar zuchten heeft en tranen. Ik zag overvloed en genot op de kostbare feesten en ik gedacht eens konings dochter, die vertrouwd werd met harde ontbering, ja die gebrek en armoê kent in haar killen kerker...
- Orlando! spreekt gij waarheid? - riep de koning heftig.
- Deze oogen hebben het gezien, sire, en gij moogt ze uitgraven zoo zij u liegen konden - sprak Orlando met vuur. - Des konings dochter kent den kommer, de ontbering van het noodigste; zij verkwijnt aan het krankbed van haar gemaal in een bedompt en ongezond vertrek, en gelooft zich verstooten en verlaten van al wat leeft. Lang heeft zij op het zwaard haars vaders gehoopt...
- Zij zal gered worden, Orlando! zie tot haar te geraken, en vermaan haar tot stille afwachting en goeden moed; laat zij voorzigtig zijn in dezen hagchelijken toestand, waar heftig-
{==108==} {>>pagina-aanduiding<<}
heid ligt alles bederven zou. Zouden uwe krachten een snelle reis toelaten?
- Het zal mij een geneesmiddel zijn, sire.
- Ik wilde u dan met berigten aan don Ferdinando in het leger belasten en u aanbevelen.
- Gij zult mij het leven wedergeven, zoo ik aan de bevrijding van donna Isabella mag medewerken.
- Houd u dan gereed. Nog dezen avond zullen u de brieven ter hand gesteld worden.
Orlando had met het rijzen der zon de stad reeds achter zich, en volbragt zijne reis zonder eenigen hinderpaal of ontmoeting. Met iederen dag was hij in krachten toegenomen; de hoop, de vreugde zijner ziel riep al zijne opgewektheid weêr op, en was zijn gelaat nog vervallen en zijn gang zoo vast niet als voorheen; de fierheid keerde weder in zijne houding, de gloed in zijn oog, en het hart brandde hem van vreugde toen hij het leger bij de oevers van den Po bereikte.
De ridderlijke don Ferdinando monsterde zijne troepen; aan zijne zijde reden de veldheeren, die zijn vader hem tot raadslieden had toegevoegd en die den vurigen, heldhaftigen jongeling niet weinig belemmerden.
Orlando scherpte den blik om zich aan den fieren broeder van donna Isabella te verlustigen; maar als zijn oog op de beide mannen aan zijne zijde afdwaalt, overvalt hem eene kille huivering. Hij herkent eerst Virginio degli Orsini, maar die andere!... Hij weêrhoudt zijn paard, hij gelooft naauwelijks zijn oog, want hij herkent duidelijk houding en trekken van den man des verraads, van Triulzi!...



{==109==} {>>pagina-aanduiding<<}

VIII. Opwakkering.

Zacht kabbelend golfden de wateren van den Tiber naar zee, verzilverd door liefelijk maanlicht. Eene brigantine wiegde langzaam in de haven van Ostia op de baren, en de scheepsvoogd staarde aandachtig op den rotsburgt zoo onverwinbaar en trotsch. Van het kasteel wordt een sein gegeven; de scheepsvoogd beantwoordt het; alles is ter wederzijde gereed. Iedere klank van het kasteel trilt duidelijk en lang over de watervlakte, een roeispaan klieft de golfjes, eene kleine boot schiet ligt over den zilveren spiegel, alles schijnt kalmte en vrede; en toch, hoeveel hartstogt, hoeveel bruisende drift draagt dat bootje!...
De brigantine is bereikt, een man verlaat het kleine vaartuig, welks aankomst was verwacht en geen wenk zelfs is er noodig om alle handen in beweging te zetten, die reeds gereed stonden toen hij seinde van het kasteel. Het anker wordt geligt, daar is veel beweging op het dek, maar dat alles belet onzen reiziger niet zijn vlammenden blik met treurigheid naar den kant van het kasteel te blijven rigten, dat weldra uit zijn oog verdwijnt.
- Stad mijner sterkte! - spreekt hij bij zich zelven - niet te nemen door geweld; alleen de list, de sluwheid van den trouweloosten aller menschen kon u onbruikbaar maken voor het oogenblik. Ik zal dan wijken, maar om mij scha-
{==110==} {>>pagina-aanduiding<<}
deloos te stellen in een vernieuwden aanval. Het Fransche leger zal mij dienen; door anderen zal ik mij op Borgia wreken - en onwillekeurig omklemde zijne forsche vuist de greep des dolks onder het purperen kleed eens kardinaals verborgen, een geestelijke met den blik en de houding des veldheers - Giuliano della Rovero.
Men zette koers naar de Genueesche kusten; de kardinaal toog haastig verder heen en verscheen op 't onverwachtst te Lyon, waar alles drukte en beweging-was door het verblijf van koning Karel, die hier was aangekomen om zijne zaken te regelen en zich tot den Italiaanschen krijg toe te rusten...
't Scheen den kardinaal echter dat niemand minder aan den veldtogt geloofde dan de veroveraar zelf; want alom zag hij toebereidselen tot bals en vrolijke feesten, en hij zag meer verwijfde pracht en ijdele weelde, dan iets dat naar krijgstoerusting geleek. Immers de lustige mysteriën en riddderlijke steekspelen, die edelen en vorsten bezig hielden, schenen de groote gedachte van veroveren geheel te hebben uitgebluscht.
Daar woont in 's menschen hart, verborgen in de diepte, een geheimzinnig regter, een beproever der gedachten, een beoordeelaar der daden. Zijne weegschaal is de waarheid, zijn weegsteen de geregtigheid. Wel leeft hij vaak vergeten, verloochend, gebannen, ingekerkerd; wel wordt hem soms door de laatste onzer neigingen een vernederend zwijgen opgelegd, ja doorgaans hem niet meer gegund dan te getuigen door een zucht... maar hij is daar... hij bestaat en is niet te dooden, hoe ook gemarteld, hoe ook verlamd, en daar komen uren, ongedachte o ogenblikken, waarin hij eensklaps zich vermant, zijn gezag herneemt en luide spreekt! Dan worde vrij die stem gesmoord, dat vonnis veracht! de nagalm van zijn oordeel blijft trillen in dien onlust, in die onrust, in die onvergenoegdheid met zich zelven; men zondigt niet meer met welgevallen; men handelt niet meer met zelfvertrouwen; de moed is heen! Wankelend en worstelend

{==111==} {>>pagina-aanduiding<<}

tobben wij voort, en slechts de opwinding door vernieuwden hartstogt, de verstrooijing van een woelig leven of dartel vermaak kunnen een weinig tijds de duistere rimpels van het voorhoofd wegstrijken, de kwelling van het zelfverwijt verzachten.
Ook koning Karels ontwerp, zijne schitterende droomen van veroveringsglorie en heldenroem waren door dien innerlijken regter gewogen, en - te ligt bevonden! of wel te zwaar voor zijne kleine krachten, en eene stemme fluisterde in zijn borst: ‘Wat wilt gij doen? waar gaat gij heen?’ - Maar hij wachtte zich wel het antwoord te geven, zoolang zijne ijdelheid hem deed gelooven aan zijne krachten, zoolang het ontwerp slechts droomen van hem eischte. Pluimstrijkende hovelingen ondersteunden den kwaden genius zijner eigenliefde, maar daar binnen fluisterde het telkens zoodra er gehandeld moest worden: ‘wat wilt gij doen? waar gaat gij heen?’
Fantasie is genoegzaam voor droomerijen, maar de daad eischte kracht die elders moest geput worden, eene kracht en volharding die de zijne niet was. Karel verloochende echter dit innerlijk vonnis, schoon het toch gedurig zijne geestdrift ondermijnde, zijnen ijver verlamde, en hij wantrouwde meer dan ooit zich zelven, toen hij het grootste zelfvertrouwen noodig had, want de jeugdige vorst kende het vertrouwen op den Koning der koningen niet. Hij moest evenwel op iets bouwen. Hij vertrouwde dan op eenige zwakke gunstelingen, op de voorspelling zijner waarzeggers en sterrekijkers, op de omstandigheden en een magtig veelbelovend bondgenoot...
Dit gebrek aan zelfvertrouwen, dat heimelijk ongeloof aan zijne onderneming deed Karel zijne plannen zoo lang mogelijk geheim houden, ja het verdrag tusschen hem en Sforza was in het eerst slechts aan de ingewijden: de Vers, de Brissonet en Cajazzo bekend. Instinktmatig ontweek hij al zulke raadslieden, die hem tot rijp beraad en kalme redene-
{==112==} {>>pagina-aanduiding<<}
ring zouden geleid bebben, terwijl eene diepverholen overtuiging hem zeide, dat zijn vermetel plan dien toets niet verduren kon, en hij niet in staat zou wezen de tegenspraak voldingend te beantwoorden. Geheimzinnigheid is doorgaans het bolwerk der zwakken. De koning gevoelde het al te wel dat de openbaarmaking van zijn ontwerp eene eerste overwinning op zich zelven mogt heeten, want bang en onrustig sloeg hem het hart als eindelijk Sforza's gezanten niet meer in geheim onderhoud, maar openlijk voor alle rijksgrooten hunne voordragt doen zouden. Zijn vertrouwen op hunne welsprekendheid verleende hem evenwel den noodigen moed.
De sluwe Italianen hadden dan ook gezorgd dat de zaak niet eer in het licht trad, voor zij hunne partij sterk genoeg wisten om niet bij de eerste tegenkanting terug te deinzen; ja hunne voorzorgen waren zoo welberekend geweest, zij hadden zooveel gedaan door belofte, omkooping en allerlei kuiperij, dat de bedenkingen van wijze en bedreven staatslieden als zwakke klanken wegstierven voor de ooren des jongen konings, bij de welluidende liederen van roem en ijdele grootheid, waarmede zij zijne ligt te spannen verbeelding gaande hielden. Alle bezwaren hadden zij opgeheven door groote woorden, alle tegenwerpingen vooraf reeds krachteloos gemaakt, en zij bleven den koning zoodanig omringen, dat hij geen stap alleen behoefde te doen en op geen hinderpalen stuiten kon.
Alle gelukzoekers bliezen het vuur aan en werkten krachtig mede, vooral om de sympathie des volks te verwerven door aan het veroveringsplan zooveel mogelijk het karakter van een vromen kruistogt te geven en met het godsdienstig gevoel in verband te brengen. De verovering van Napels zou maar een overgangspunt wezen, Jerusalem en het heilige graf het doel; de onderwerping der ongeloovige Turken, de uitbreiding des christendoms onder de Barbaren, ja de geheele vernieuwing der kerk en de opwekking der christenheid werd van de heirvaart des allerchristelijksten konings verwacht

{==113==} {>>pagina-aanduiding<<}

Daarvoor werden in alle steden en dorpen vurige gebeden opgezonden! Ja de koning droomde het zelf in zijne opgewondenheid en tuimelde met zijne fantasiën voort totdat koude daadzaken hem tot harde waarheden wekten.
Daar moest gehandeld worden. Voor alle dingen moest de vrede met de naburen verzekerd zijn en hij was juist niet met allen op zeer gewenschten voet. Hendrik VII kwam een magtig Engelsch leger op zijne kusten ontschepen; Maximiliaan voedde bitteren wrok over de ongehoorde beleedigingen hem gedaan! - Maar Karel deed zulke aannemelijke voorslagen dat er weldra vrede gesloten werd met Engeland, Oostenrijk en Spanje.
Wij treffen den koning dan te Lyon aan om zijne zaken tot den oorlog te regelen. Men had hem ontvangen als een wereld-veroveraar, die zegepralend wederkeert, en nog was het leger niet verzameld, waarmede hij zijn avontuurlijken kruistogt dacht te wagen. De glans der feesten, de schitterende ridderspelen, de fraaiste mysteriën, de prachtigste bals lieten hem wel niet veel tijd om over zijn benaauwend vraagstuk na te denken, en die toon der zekerheid waarin iedereen van die gelukkige onderneming sprak, hield wel grootelijks zijne verbeelding levendig, maar het was er nog verre vandaan dat de koning zelf altijd geloofde aan den togt, die toch zoo krachtdadig voorbereid werd, vooral door de vorsten San Severino, aan wie hij een deel des legers toevertrouwen zou.
Daar zij hem nu echter minder nabij waren, en de Brissonet zijnen gezant Perone di Baschi in Italië vergezelde, had hij meer dan ooit den steun van de Vers noodig. Door een ongelukkig toeval evenwel werd ook deze van hem gescheiden. In zijn huis had zich de pest geopenbaard! Een zijner bedienden was er reeds aan overleden, en hij had dus den koning niet mogen volgen. Karel alzoo beroofd van zijne hechtste steunpilaren stond daar nu wankelend als een riet! Al degenen die den togt afkeurden, maakten van deze

{==114==} {>>pagina-aanduiding<<}

omstandigheden gebruik om den koning thans op al het hagchelijke der zaak te wijzen, en hij luisterde aandachtiger dan ooit, vooral daar hij reeds geldgebrek begon te ondervinden eer er nog iets gereed was. Moedeloosheid en gemelijkheid maakten zich van den zwakken vorst meester, die hij in dartele minnarijen, ijdele spelen en het raadplegen van zijne sterrekijkers poogde te verzetten totdat hij berigten uit Italie zou bekomen hebben.
Het was dan eene eerste lichtstraal in de duisterheid zijner mismoedigheid toen de Brissonet voor hem verscheen, maar zijn duister gelaat beloofde niet veel goeds.
- Generaal! gij brengt kwade tijding, ik zie het u reeds aan! - sprak de koning ontsteld - gij ziet zoo neerslagtig! en ik heb opwekking noodig! Staan de zaken zoo slecht?...
- Boven mate slecht, sire! ja hopeloos!...
- Wat treurig nieuws hebt gij dan?
De Brissonnet overhandigde zijne paketten en brieven, maar de koning scheen den moed niet te hebben iets in te zien eer hij bij monde was ingelicht.
- Venetië blijft volharden bij de eerste koelheid waarmede men het ontwerp opnam, de senaat geeft voor den Turk te vreezen... begon dan de generaal.
- Belgiojoso beweerde toch dat men den val van Arragon wenschte, hernam de koning, dat zij Ferdinando en Alphonso haatten, dat zij het vergiftigen hunner regenbakken en den hun zoo schadelijken oorlog nog niet zijn vergeten...
- Sire, er is van Venetië niets te hopen: men wil zich volstrekt onzijdig houden.
- En Medicis?
- Onhandelbaar als vroeger! De hertog zweert bij zijn verbond met Napels, en met betuiging van gehechtheid aan de Fransche kroon blijft hij weigeren tot de zoo aannemelijke voorwaarde over te gaan. Wat kan er toch minder gevraagd worden dan vrijen doortogt voor de troepen en vergunning om tegen billijke prijzen teerkost te mogen koopen! één

{==115==} {>>pagina-aanduiding<<}

enkele honderd man krijgsvolk te leveren!... Genoeg, hij blijft weigeren. Wij zijn beleefdelijk ontvangen toen wij in het midden der signorie verschenen, maar hoe talrijk zij ook vergaderd was, er was niets te hopen; de partij van Medicis had thans de overhand, daar men in de signorie al diegenen had opgenomen, die gedurende de laatste vier en dertig jaren Gonfaloniero waren geweest, dus alle vrienden van Medicis.
- Inderdaad Medicis verbittert mij ten hoogste! - riep de koning. De Italiaansche kooplieden zijn ondragelijk vermetel! Maar er is hier gedurende uwe afwezigheid een gezantschap uit Florence geweest, aan welks hoofd Gentilis d'Urbino, bisschop van Arezzo stond, waaronder een aanzienlijk Florentijner met name Soderini getuigde, dat de tegenpartij der Medicis eigenlijk veel krachtiger was dan de zijne en bij de eerste worsteling het veld zou behouden, ja dat wij te Florence vele vrienden zouden vinden...
- In dien geest sprak ook een voornaam en vermogend Florentijner, dien ik te Florence veel gezien heb, Pietro Capponi geheeten, deze komt eerstdaags als gezant der republiek herwaarts. Hij sprak ook van een zekeren monnik of prior van grooten invloed, die reeds voorlang uwe komst voorspeld heeft en nog gestadig blijft beweren dat uw ondernemen gelukken zal. Capponi verzekert dat men Medicis moede is en van uwe komst de bevrijding verwacht, maar er is niet op Italianen te rekenen! Het is een valsch en wispelturig volk, vol list en trouweloosheid, die elkander met wreedheid verrasden en verkoopen, en ik dank God en alle heiligen, dat ik er levend afgekomen ben, want gift en dolk behandelen zij als brood en wijn. Maar al is dit alles waarheid, dat er van Medicis niets te duchten en van de Florentijnen alles te hopen is, de houding van den heiligen vader maakt alles, alles onmogelijk!...
- Gij ontzet mij, generaal! - riep de koning opspringend - zijne heiligheid ons tegen!
- Ja sire! het antwoord des pausen heeft alle hoop ver-
{==116==} {>>pagina-aanduiding<<}
nietigd! - hervatte de generaal, vooral op den hem toegezegden kardinaalshoed ziende. - De heilige vader beweert dat daar er nu reeds drie vorsten uit het huis van Arragon zijn bevestigd geworden op den troon van Napels, hij voor het huis Anjou niets mag doen voordat beider aanspraken eerst geregtelijk onderzocht en uitgewezen worden. Hij bragt dan in gedachtenis dat niemand dan hij alleen in deze zaak eene wettige uitspraak kon doen, daar Napels een kerkelijk leen is, en dat iedere aanslag tegen de goederen van den heiligen stoel als aanslagen tegen de kerk door haar opperhoofd behoorden te worden weêrstaan.
- O toppunt van ellende! - jammerde de koning - den heiligen vader te vertoornen!... Deed Perone di Baschi dan de belangen der christenheid niet levendig uitkomen?
- Wij hebben alles beproefd, maar helaas! ontdekt hoe uwe allerchristelijkste majesteit bij al den ijver voor de kerk welligt banvloek en interdict op u en uw volk zou laden! Sire, bedenk het wel en zie van uw ontwerp af!...
- Zoo zal ik dan gehoor moeten geven aan de hertogin de Beaujeu, die mij nog voor mijne afreis van Parijs de zaak zoo bezwaarlijk voorstelde en mij eene schaar van bekwame mannen noemde, die mijn plan afkeuren... maar 't valt mij toch hard zooveel roem en glorie in het verschiet te zien en er mij niet mede te mogen kroonen!...
- Sire, ik doorzie het geheel, de wraakgierige Italianen hebben ons misleid om ons tot de uitvoerders hunner wraak tegen Napels te stellen.
- Gij spreekt alsof gij de hertogin de Beaujeu gehoord hadt, generaal! 't Is zeer ligt mogelijk dat zij gelijk heeft! ook wilde zij niet aannemen, dat het Sforza's bedoeling zou zijn eene Fransche heerschappij in het zuiden te grondvesten; ja er zijn zelfs kloeke mannen, die er alleen eene list in zien om ons in Italië te lokken, dan terwijl Frankrijk ontbloot is, zich van Parijs meester te maken en ons den terugtogt uit Italië te verhinderen...

{==117==} {>>pagina-aanduiding<<}

- Dat is nu juist wat ik voorzie, sire! Het sluiten van al die vredesvoorwaarden op de grenzen heeft reeds schatten gekost; waarvan zullen wij gedurig de middelen vinden om ons leger in een vijandig land staande te houden?...
- Ik weet er geen raad op! - riep de koning, troosteloos het vertrek doorloopende - dan alleen zoo spoedig mogelijk alles te staken!...
- Dezen morgen trekken immers reeds eenige troepen af naar Genua? - vroeg de generaal.
- Zij zullen blijven! Brissonet, draag zorg dat de bevelhebbers het onverwijld vernemen en terugblijven.
Het was hoog tijd toen dit bevel werd gegeven, want het krijgsvolk was gereed om op te stijgen en de verbaasdheid was niet gering toen het van mond tot mond werd herhaald: ‘de koning ziet van alle buitenlandsche veroveringen af!’
De een had het wel gedacht, de ander had het nooit gedacht, maar de generaal wenschte zich geluk dat hij in stille rust in Frankrijk zou mogen blijven, al werd hij dan ook nimmer kardinaal!
De Brissonet kon nog niet terug zijn van de uitvoering dezer order, toen Etienne de Vers met vergenoegd gezigt en vrolijken glimlach tot den koning toegelaten werd. Het wederzien van den gunsteling, die hem boven alles waard was, verdreef een oogenblik de sombere trekken, die 's konings gelaat had aangenomen, maar zonder ditmaal met de hem eigene gemeenzame vriendelijkheid naar al zijne bijzondere aangelegenheden te vragen, begon Karel al den kommer van zijn hart nog veel levendiger uit te storten, dan hij het reeds voor de Brissonet gedaan had.
De Vers schudde geërgerd het hoofd en sprak:
- Wist dan de generaal deze droevige luim niet beter te verdrijven, sire! Moest hij dan aan alle bezwaren nog het wigt zijner eigene vreesachtigheid en kleinmoedigheid toevoegen? Ik breng den koning dan beter tijdingen en blijde boodschap!...

{==118==} {>>pagina-aanduiding<<}

De overtuiging en vastheid waarmede dit werd gezegd spande 's konings aandacht en verwachting.
- Ik acht mij gelukkig dat ik terstond mijn dienstwerk met zoo iets voortreffelijks hervatten mag als een ridderlijk vorst de opgewektheid te vernieuwen door goede tijding, wanneer vreesachtige zwaarhoofden zijne ziel hebben geschokt. De koning wete dan dat er een gezantschap uit Florence is aangekomen...
- Ach! ik ken die zendingen van Medicis! - hernam de koning gemelijk - 't beteekent niets! Neen de Vers, ik moet er van afzien! 't Is onmogelijk!
- Bewaren ons alle heiligen! - riep de drost heftig - hoe heeft men u aldus ontroerd en ontmoedigd, nu de kansschooner staat dan ooit!...
- Ach de Vers! in Italië is alles ons tegen! en nu reeds schieten alle geldmiddelen te kort!...
- En ik weet dan toch een man die slechts smeekt om tot u te worden toegelaten en u zijne schatten aan te bieden... zeide de Vers, met de hoogste uitdrukking zijner verwaandheid.
Ongeloovig zag Karel den kloeken spreker aan, die voortging:
- De kardinaal Giuliano della Rovero is in allerijl tot u gekomen en verzoekt gehoor. Reeds heb ik een allerbelangrijkst gesprek met zijne eminenza gehad, waarin hij mij alle bezwaren oplost en nieuwe hulpbronnen opent...
Karels hart klopte weêr ruimer, zijn oog straalde van hoop - Vers! Vers! - zeide hij uit de volheid des harten - hoe heb ik u gemist! ik heb uw vrolijk gelaat noodig.
- Sire, gij weet niet wat ik geleden heb gedurende deze verwijdering! Maar de vreugd van heden vergoedt alles. In het Italiaansch gezantschap is een waardig Florentijner, Pietro Capponi, die mij belangrijke dingen verhaald heeft, en ons tevens het middel aangeeft om Pietro de Medicis wat handelbaarder te maken.

{==119==} {>>pagina-aanduiding<<}

- En dit middel zou zijn? - riep de koning gretig.
- Vooreerst, al zijne banken van hier te verdrijven. Ten andere, om uw billijk ongenoegen over zijne trotsche weigering ook aan al de Florentijnsche kooplieden te doen gevoelen en allen handel met Florence te verbieden. Dan zullen de Florentijnen zelve hem dwingen om toe te geven en uwe reis te begunstigen. Doch dit was een bijzonder onderhoud en wel verre van in den geest des gezantschaps te zijn dat geheel op de hand van Medicis is.
- Ik versta het, en wil dien signore Capponi zelven wel afzonderlijk ontvangen, maar bovenal verlang ik naar den kardinaal.
Het is een merkwaardig verschijnsel, dat steeds de aandacht van de beoefenaars der zielkunde verdient, hoe groote en sterke geesten door een enkelen aanblik, door gang en houding; stem en gebaren plotseling, ook eer zij nog in woorden de sterkte hunner ziel hebben geopenbaard, door hunne verschijning alleen den vreesachtige moed, den neêrslagtige lust en opgewektheid instorten en hen eensklaps bezielen tot het stouste bestaan en de grootste krachtsinspanning.
Zoo werkte de verschijning des kardinaals op den koning. Karel staarde met stomme verbaasdheid de fiere gestalte van den krachtvollen man aan, wiens fonkelende oogen vuurvlammen schoten, toen hij sprak op dien vasten, onverschrokkei toon, die van geen weifelen of aarzelen weet, met die zefbewustheid van kracht, die nooit aan haren invloed wanhoopt, en het uiterste waagt zoolang daar nog iets te wagen overig is. Karel had alle vrees vergeten, al het hagchelijke er moeijelijke van zijne onderneming was gevloden voor zijn hoog enthousiasme; hij kon niet gelooven dat hij nog zoo even gewanhoopt had. De kardinaal verzekerde hem de overvinning - en hij geloofde er volkomen aan.
- Gij kunt niet terugkeeren, sire! - sprak della Rovero - zonder u zelven en uw land met den smaad van heel de wereld te overladen! Maar hoe zou het mogelijk zijn een

{==120==} {>>pagina-aanduiding<<}

oogenblik te aarzelen bij zulk eene glorierijke overwinning! Gij zijt van uw intogt zeker door Sforza. Ik geef u mijn hoofd te pand, dat Venetië niets kwaads tegen u zal beramen, dat de paus u niet kan verhinderen; en een gesprek met den Florentijner Pietro Capponi, dien ik hier aantrof, geeft mij de overtuiging van hetgeen ik reeds lang vermoed heb: Medicis en de republiek is niet meer hetzelfde. Pietro mag u tegen zijn, omdat hij op Napels hoopt, heel de bevolking van Florence zal u met open armen ontvangen. Juist vernam ik van Capponi, dat uit een anderen tak van het huis van Medicis, die tot nog toe altijd buiten alle staatsbemoeijingen gebleven was, twee jonge mannen Lorenzo en Giovanni zich aan het hoofd van Pietro's wederpartij geplaatst hadden. Zij bezitten schatten en de jongste is zelfs vier jaar ouder dan Pietro. Hij heeft hen echter in hechtenis laten nemen en stond in beraad hen te dooden, maar het is op aandrang des volks bij verbanning op hunne landgoederen gebleven. Met hen moeten wij betrekking aanknoopen. Zij kennen het volk en zijn er bij gezien, terwijl Pietro door deze weinig popu aire handeling jegens zijne neven, nog meer bij de burgerij gedhald is. Sforza heeft u, naar ik met een vlugtigen oogslag gezien heb, reeds eene voortreffelijke zending van schoone paarden en fraaije wapens gedaan en wat meer is, u zijne kloekste legerhoofden de prinsen San Severino gezonden! Zoo ooit eene overwinning zeker was van den aanvang af, het is de uwe! Gij zijt meester van de haven van Genua! gij kunt ter zee zoowel uw aanval doen als te land. Uwe glorie zal de eeuwen overleven en in de geschiedrollen van Frankrijk verwerft u deze roemrijke togt een onvergankelijken naam.
Het zwakke hart des konings baadde zich in gelukzalige begoocheling. Hij zag zijn naam reeds in vlammend schrift, zijne glorie als een lichtkrans om zijne slapen!... Arme mensch!..
- Ik zal gaan! - riep hij uit - en niets zal mij doen wankelen, ik zal over alle hinderpalen triomferen en overwinnaar zijn!

{==121==} {>>pagina-aanduiding<<}

Rovero had zijn doel bereikt; hij begreep echter wat de koning behoefde en verstond zich weldra met Belgiojoso en de Vers om den wankelmoedige gestadig aan te vuren en den verflaauwden moed bij iederen hinderpaal te schragen. Kwam de vrees weer boven en begon het geldgebrek te nijpen, dan herhaalde de Vers de dichtregelen van zekeren profeet, meester Guilloche van Bordeaux:

Il fera de si grands batailles 
Qu'il subjuguera les Itailles; 
Ce fait, d'illec il s'en ira 
Et passera de là les mers, 
Entrera puis dedans la Grèce, 
Où par sa vaillante prouesse 
Sera nommé le roi des Grecs, 
En Jerusalem entrera. 
Et mont Olivet montera.... 





{==122==} {>>pagina-aanduiding<<}

IX. Bezoek op het kasteel.

Met driftige schreden spoedt een jeugdig Dominikaner voort om Pavia te bereiken. Zoodra hij het kasteel in de nabijheid der stad met zijne zware muren en hooge torens op de vier hoeken in het oog krijgt, blijft hij plotseling stil staan en tuurt met gescherpten blik op de weinige vensters, die het naar buiten heeft. Schier droomend vloeijen half luide woorden van zijne lippen, die zich tot den zoetsten glimlach van weemoedige herinnering plooijen en er is zooveel hart in dien naar het sombere, doodsche kasteel geslagen blik, dat hij ons van goede wenschen en onuitsprekelijk verlangen getuigt. Nu eens gaat hij haastig voort - dan staat hij plotseling stil of rekt zijne trage schreden.
- Hoe zal ik toch daar binnen geraken! - zucht hij en zet zich neder aan den eenzamen weg om het peinzend hoofd in zijne handen te laten zinken.
Toch was hij bespied geworden door een rijzig, statig man van gevorderde jaren, die hetzelfde ordekleed droeg en hem deelnemend naderde.
- Waarom dus treurig neêrgezeten, jonge broeder? - sprak deze vriendelijk.
Verschrikt over deze onvoorziene stoornis stond de jonge monnik wat schuw op, antwoordende:

{==123==} {>>pagina-aanduiding<<}

- Ik was vermoeid, vader.
- Aan de treurigheid van uwe stem zou ik vermoeden, dat u de vermoeijenis der ziele meer kwelt dan die van een zoo jeugdig ligchaam.
- Gij oordeelt wel, goede vader - sprak de jongeling met hem voortgaande - en de vermoeide ziel weet maar zoo ras de rust niet te vinden.
- Vriend, draagt gij dit heilig gewaad zonder het rustpunt des harten te kennen.... hernam de andere met een mengeling van erbarmen en onwil.
De jongeling zag wat onthutst voor zich, maar zweeg; de andere ging voort:
- Wat de slaap is voor het ligchaam, dat is de uitstorting des harten voor God, dat is de verpoozing, verademing der ziele, nogtans het hart moet regt zijn voor God en onze wandel in de waarheid. Mijn zoon, vergeef den ernst aan een man in het afgaan der jaren. Mijn zoon! zijt gij wel waarlijk wat gij schijnen wilt?...
De jongeling poogde vergeefs zijn proevenden blik te ontwijken toen hij voortging: misbruikt gij ook dat gewijde kleed tot eene ijdele vermomming? is uw pad wel regt en zuiver?....
- Mijn pad is zuiver, vader, en geene onedele daad zal het heilig kleed bevlekken, dat niet altijd mij dekte, maar welligt mij van nu aan toebehooren zal; vergun mij thans ook eene vraag:
- Moet gij nog verder gaan?
- Ik ga een bezoek afleggen op het kasteel.
- Hebt gij daar toegang?
- Ik hoop dien te vinden.
- Gij gaat tot donna Isabella?
- Ik wil trachten haar te troosten; zij is in rouw over haren grootvader.
- Vader! - Vader Prospero! kent gij mij niet meer? - riep de jongeling, en met het afwerpen zijner kap werden zijne schoone kastanjebruine lokken zigtbaar.

{==124==} {>>pagina-aanduiding<<}

- Zoo had ik mij dan niet bedrogen bij den eersten blik dien ik op u sloeg, ofschoon ik u voor dood heb gehouden - sprak fra Prospero, blijde over de herkenning.
- En donna Isabella? heeft zij mijne trouw verdacht? - viel Orlando driftig in.
- Nooit, zij houdt u voor gedood...
- Men had mij ook reeds bij de dooden verzameld en in de katakomben te slapen gelegd.
- En nu wilt gij het nieuwe leven Gode wijden en kiest u dit kleed?
- Het is mij heden slechts eene vermomming zooals gij zeidet, maar met geen ander doel dan nog eenmaal tot mijne signora weder te keeren, haar belangrijke tijdingen te brengen en mijn leven weder tot hare dienst te stellen.
- Hoe hadt gij tot haar willen gaan? Men laat niemand toe.
- Hierover begon ik juist te peinzen, toen gij mij storen kwaamt, en ik bid u, wil nu die vraag zelf beantwoorden.
- De donna zal doodelijk ontstellen als zij onvoorbereid u ziet.
- Vrome vader, niemand is beter in staat dan gij, haarde noodige inlichting te geven.
- Ik ben ook nog niet zeker toegelaten te worden - ik beproef het in hope op de goedwilligheid van een' mijner verwanten, die hoofdman is op het kasteel.
- Zijt gij lang na mijn vertrek biechtvader der donna gebleven?
- Niet lang meer - antwoordde Prospero. Na uw verdwijnen had de donna mij haar hart ontsloten en mij met de bezorging eens briefs belast. Ik moest juist op reis naar Florence voor de Lombardische congregatie, en op mijn terugtogt lieten eenige broeders mij weten, dat ik te Florence zou blijven, om mij tegen de wraak van den hertog te veiligen. Ik keerde weder en had het geluk mij bij de vernieuwde orde in San Marco te mogen aansluiten. Thans echter roept mijn pligt mij om de ongelukkige hertogin te gaan bezoeken

{==125==} {>>pagina-aanduiding<<}

zoo het immer mogelijk is, en God deed mij u ontmoeten, opdat ik haar eene goede boodschap zon te melden hebben. Wij willen beproeven om te zamen binnen te gaan.
In eene duistere, vochtige torenkamer waakte donna Isabella met teedere zorgen aan het leger van Galeazzo. Hij lag daar sedert lang reeds kwijnend neder onder folterende pijnen, die zijn ingewand doorvlijmden. Geen geneesmiddel gaf verligting, geen verpleging kon verzachten; de hevige smarten schenen zijne geestvermogens steeds meer te verzwakken en maakten hem te ongeschikter om door wisseling van gedachten en gezellig onderhoud Isabella eenige verpoozing te verschaffen. Des nachts had zij geen rust en des daags geen troost; afgesloten van de wereld, als verstooten van de menschen, sleepte zij hare ellendige dagen kommerlijk voort, terwijl zij met angstige waakzaamheid hare teedere kinderkens, een knaapje van vijf jaar en twee jongere meisjes, in dit somber verblijf bij zich hield uit vreeze dat hun eenig gevaar mogt dreigen zoodra zij hen uit het oog verloor.
Zij geloofde in het eerst dan hare ooren niet als de hoofdman van het kasteel haar het bezoek van fra Prospero kwam melden; tranen ontsprongen aan hare brandende oogen, uitgeweend en dof gewaakt. Zij snelde hem blijde te gemoet en wist geene woorden om hem welkom te heeten.
- Vrome vader! eenige en getrouwe vriend onder de menschen! uw verschijnen is de eerste glimlach der hoop voor mijne droeve ziel.
- Daar zal meer licht voor u dagen, madonna. Houd moed, want God gedenkt uwer in uwe smarten.
- Ik geloofde mij van God en menschen verstooten, en zie! nu verschijnt gij mij als een vertroostende engel in mijne diepe droefheid.
- Ik kom u bezoeken om u eenige bemoediging te brengen, eenige opwekking bij de rampen die uw huis treffen en dreigen.
- Helaas, ik heb nog zoo weinig van de mijnen over

{==126==} {>>pagina-aanduiding<<}

mijn overleden grootvader vernomen, het is of de arme Isabella is afgesneden van de haren, ja van al wat leeft.
- Heeft u hier nog niemand bezocht?
- Een enkel bezoek viel mij te beurt, maar een bezoek als de verschijning des boozen... Op zekeren morgen laat een edelman zich melden. Zijn naam? - Triulzi!... Ik weiger hem te ontvangen. Hij houdt aan en bezweert dat hij niet zal gaan voor hij mij heeft gesproken. Hij komt dan tot mij. - Madonna, zegt hij met eerbiedige, ja ootmoedige houding, ik kom mij aan uwe voeten werpen; ik heb u grootelijks onregt gedaan, als ik mij bij Sforza tegen uw huis heb aangesloten. Maar wie kan zich ook een karakter denken als dat van den moor! Een tijdlang heeft hij mij beheerscht, maar de schillen zijn mij van de oogen gevallen. Ik doorzie al zijne laaghartige ontwerpen en wil hem niet langer dienen, maar aan uwe zaak zou ik wenschen te arbeiden. De verdrukking eener zoo schoone en jonge vrouw zal ik niet langer werkeloos aanzien. Ik stel mij met mijne troepen onder uwe bevelen, beschik over mij als over uw getrouwen dienstknecht.
- Signore, geef mij eerst mijn getrouwen dienaar weder - sprak ik op al deze opgewonden woorden.
- Ik versta u niet! - beweerde hij.
- Wat is er van Orlando geworden? - vroeg ik verder - geef hem mij weder, en dan misschien zou ik naar u hooren...
- Ik bezweer u dat ik al het mogelijke doen zal om hem voor u uit te vinden - verzekerde de huichelaar - maar verwacht niet te veel van zulk een zwakken knaap...
- Ik verwacht alles van de trouw, niets van de valschheid - hernam ik.
- Wie zou u ontrouw kunnen worden, die eens het geluk had met een minnelijken blik van uwe schoone oogen bevoorregt te worden - sprak hij op den streelendsten toon der vleijerij, die hem nog oneindig verachtelijker maakte in mijne oogen. Maar mijne barsche onvriendelijkheid schrikte hem niet af. Hij bleef mij nog eenige dagen met zijne tee-
{==127==} {>>pagina-aanduiding<<}
derheid kwellen en bood mij allerlei ontwerpen van verlossing en bevrijding aan. Ik doorzag zeer wel dat, nu zijne oogmerken bij Sforza mislukt waren, hij gaarne tot de zijde van Napels wederkeeren zou; slechts door eene teleurgestelde eerzucht of gekrenkte ijdelheid tot wraak geprikkeld, en daarenboven door een heftigen hartstogt gedreven, wierp hij zich daar neder als een ootmoedige dienaar.... Hij verzekerde mij dat Sforza mijn gemaal zou ombrengen, en hij sloeg mij voor met hem naar mijn broeder te ontvlugten en diens hulp in te roepen. Met verachting sloeg ik zijn ontwerp af, niet schroomende er hem al het lage van aan te wijzen om mijn armen kranken Galeazzo verlaten te doen sterven, zijn lijden niet tot het laatste te deelen en zooveel mogelijk te verzachten door liefde en trouw. Verbitterd over de harde waarheden die hij moest hooren, verliet hij mij zonder dat ik weet werwaarts hij ging of wat hij zou aanvangen. Overigens heeft niemand het gewaagd mijne rust te storen, ja ik acht mij als geteld onder de dooden.
- Spreek niet alzoo, madonna, want deze dag is u een goede dag, een dag des wederziens. Zooals ik u verschijn, dien gij verloren hebt geacht, zoo verscheen mij op den weg een man, die ik ook onder de dooden had geteld, even als gij, madonna....
- Ik versta u niet! Is u een geest verschenen? - vroeg zij beangstigd.
- Geen geest, maar een mensch; een vriend die u zoo waard was, en dien gij gestorven waandet...
- Neen, misleid mij niet! Het kan niet zijn! Hij is vermoord. Zacht sluimere zijne asch! Vrede hebbe zijne edele ziel!.... Orlando, mijn getrouwe vriend!
- Orlando was wel doodelijk gewond; maar hij is niet gestorven, hij is hersteld....
- Neen, vader! neen, het is een droom, of van u, of van mij....
- Madonna, ik heb hem wakend gesproken.

{==128==} {>>pagina-aanduiding<<}

- Waar is hij? Waar hebt gij hem gezien? - riep zij nu in vervoering. - Orlando! mijn broeder!...
- Hij is niet verre. Maar gij zijt niet kalm genoeg voor eene ontmoeting, en uwe heftige aandoeningen zouden u en hem verraden.
- Gij hebt gelijk, vader, en ik vergat de gevaarlijke camerièra, die mij is toegevoegd in plaats van mijne goede Napolitaansche Duenna, die naar ik vermoed door gift is gestorven. Maar ik wil alles wagen, om het geluk te hebben van u beiden te zien.
- Wees voorzigtig, madonna! Bedenk, hij moet onder de dooden geteld blijven. Als hij tot u komt is hij een Dominikaner, die zich fra Serafino noemt.
- Ach, vader, laat hem tot mij komen, als het zonder gevaar voor hem kan geschieden. Ik zal bedaard zijn en sterk.
- Deze tastbare bewijzen van Gods vaderlijk mededoogen in uw lot, van zijne liefde, die u bij zooveel bitters ook zooveel zoets wil schenken als gij dragen kunt, zij u eene prediking der vertroosting, madonna!.... Ik ga fra Serafino tot u brengen.
Isabella hield woord; zij wist zich te beheerschen. Zij ontving haar vriend met waardigheid en kalmte; maar fra Serafino vergat pij en kap, en zonk op eene knie voor haar neder om de geboden hand met vervoering te kussen.
- Hoe weinig heb ik voor u kunnen doen, madonna! - barstte hij los.
- Hoeveel hebt gij voor mij geleden! - hervatte Isabella, met een blik van innige dankbaarheid.
- Mag ik mij op nieuw onder uwe bevelen stellen, schoon ik niet meer in uwe nabijheid verwijlen kan?...
- Ik zie, gij zijt dezelfde gebleven, zeide Isabella, terwijl stille tranen haar bleek gelaat besproeiden. Blijf mij zulk een hart toedragen! Maar voor mij, rampzalige, is niets meer te doen!
- O, spreek zoo niet, madonna! Ik ben hier om u

{==129==} {>>pagina-aanduiding<<}

te zeggen, hoeveel er voor u gedaan is en nog gedaan zal worden.
- Alle hoop is voorbij, mijn vriend! Den hertog zie ik aan mijne zijde wegkwijnen en mijne verwanten hebben mij vergeten.
- Madonna! zij waren uwer gedachtig; zij werken aan uwe verlossing. Ik heb den koning uw vader, ik heb den hertog uw edelen broeder don Ferdinando gesproken, en hij is het, die mij tot u zendt...
- Mag ik mijne ooren gelooven? Ik ben zulke liefelijke woorden als verlossing en bevrijding, vader, broeder, vergeten! zeide de ongelukkige diep ontroerd.
- Dat zij herleven in uwe ziel! riep Orlando. Maar laat ik eenige orde in mijne mededeelingen brengen.
- Vertel mij al wat gij weet, want ik ben ten eenemale onbekend met de gebeurtenissen des lands, zelfs met die, welke mijne naaste verwanten betreffen; verhaal mij van mijn vaderland, maar allereerst van uw eigen wedervaren.
- Van mij zelven later, madonna, dit alleen: het ontzettende bloedverlies heeft mijne kracht doen vergaan, en van tijd tot tijd overvalt mij eene magteloosheid, die mij ongeschikt maakt iets te verrigten; deze zwakte heeft mij belemmerd tot u te komen en mij vooral lang opgehouden op den laatsten togt, zoodat mijne tijdingen niet nieuw meer zijn en ik zelf naar latere berigten uitzie. Triulzi heeft de zijde van Sforza verlaten en is met zijne huurbende tot het leger van don Ferdinando overgegaan.
- Helaas! mijn arme broeder! - riep donna Isabella - dit is een kwaad voorteeken! Hij werd hier overschaduwd door de San Severino's en nu keert hij de kans zoolang 't hem 't meest bevoordeelt.
- Om zijnentwil vertrok ik onverwijld uit het leger om zoo haast mijne krachten gedoogden tot u te gaan. Ik koos dit gewaad om te ligter onbemerkt tot u te geraken, en u de Wijde tijding der hope te brengen, want het leger van

{==130==} {>>pagina-aanduiding<<}

don Ferdinando moet welhaast de Milanesche grenzen bereiken, de vloot van uw oom don Federigo was uitgezeild om Genua te overrompelen, ten einde den Franschen den weg naar zee af te snijden. Medicis volhardt in zijn verbond met Napels, heeft zelfs 1000 ruiters tot versterking van Romagna gezonden en beloofd op zijne grenzen het leger der Franschen te zullen weerhouden... Venetië wil de onzijdigheid bewaren, en Rome dreigt met interdict en ban, zoo de koning zich niet tot het aanvallen der ongeloovigen bepalen zal. Alles staat goed, madonna! de verlossing genaakt! - De koning van Frankrijk is kleinmoedig en wankelbaar; hij zal onze bergen niet zoo gemakkelijk te overklimmen vinden, en vloot en leger zijn daar, om hem zoo krachtdadig af te wachten, dat hij beschaamd terug deinzen zal....
Met onuitsprekelijke verrukking had donna Isabella geluisterd, en haar gelaat, aan den zwaksten glimlach ontwend, werd verhelderd en verheerlijkt door het schemerlicht der hoop. Maar fra Prospero's blik was duisterder geworden en zijn achtbaar gelaat scheen van dreigende wolken omschaduwd, als hij sprak, terwijl zijne stem van deernis trilde:
- Het valt mij zwaar, dat ik alweder als in vroeger dagen voor u verschijnen moet in het somber gewaad van een onheilspellend profeet. Madonna! daar is maar ééne onbedriegelijke hoop die nooit beschaamt!... zij is de hoop, wier anker in den boezem der eeuwigheid rust; alle andere hoop is wankel; zij kwijnt heen als de verwelkende bloemen, gelijk de wegzwervende bloesems, wanneer stormen de takken slingeren...
Een trek van misnoegen teekende zich op Isabella's gelaat en gemelijk sprak zij:
- Ga voort, fra Prospero - 't zal niet voor 't eerst zijn dat gij mij mijne zoete droomen ontneemt...
- Ik was nooit harder dan mijn pligt mij gebood, madonna! - Ik wil u dan ook heden de keuze laten - wenscht gij de begoocheling eener ijdele hoop te blijven voeden, of wilt gij de waarheid der werkelijkheid verstaan?

{==131==} {>>pagina-aanduiding<<}

Isabella aarzelde, maar Orlando viel in:
- Gij hebt dus kwade tijding?... vader!...
- Zijt gij zeker van uwe berigten? - vroeg Isabella hem spijtig.
- Volkomen, madonna!
- Welnu, wat berigt brengt gij? vroeg Isabella koud en fier. Ik ben bereid op het wreedste - zoo als altijd...
- Ik had alleen over het eeuwige met u willen spreken, om het tijdelijke als vroeger liever te laten rusten, doch ik moet u uwe verwachting op den arm des vleesches ontnemen. Weet dan, madonna, dat de aanslag op Genua, waarvan Serafino gewaagde, verijdeld is..... De kardinaal della Rovero heeft den toeleg ontdekt en de hertog van Orleans heeft met zijne vloot de Genueesche havens bezet en derwaarts een groot heir zaamgetrokken dat de Italiaansche landtroepen met groot verlies teruggedreven heeft. En wat het ontwerp uws broeders aangaat - hier scheen hij pijnlijk te aarzelen - de veldheer d'Aubigny, die het Fransche leger vooruittrekt, heeft in Romagna zijn leger geslagen! Het was te zwak om een inval in Lombardië te kunnen wagen, daar de paus een deel zijner troepen onder bevel van Orsini, die uwen broeder vergezelde, naar zijne grenzen terug moest roepen, ten einde de pogingen van de oproerige Colonna's te verhinderen, die zich onder de Fransche vanen willen scharen. Verwacht geen wederstand van de Medicis! Pietro heeft geen enkelen stap tot beveiliging zijner staten gedaan en Florence zal den Franschen koning welkom heeten. De paus mag dreigen, Napels mag worstelen - de Heer zal koning Karel de overwinning geven, en zijne verschrikking zal voor zijn aangezigt heengaan, gelijk de profeet van Florence heeft voorspeld..... Hij komt om te tuchtigen en te beschermen, om Gods raad over Italië te volbrengen en het te kastijden met zware plagen, om de zonde die zeer vermenigvuldigt, om de ongeregtigheid die ten hemel roept!.... Daar is geen helper, daar is geen verlosser dan Hij alleen - en Hij zal weten te behouden al dege-
{==132==} {>>pagina-aanduiding<<}
nen die op Hem hopen, en uitredden die tot hem zuchten.
- Maar koning Karel is een ridderlijk vorst en mijn verwant! - riep de sidderende Isabella, als door eene lichtgevende ingeving opgewekt uit de diepe droefgeestigheid waarin fra Prospero's woorden haar dompelden. - Welligt zal hij de verdrukten regt doen - Galeazzo herstellen! - O, kon ik hem spreken, hem smeeken!...
- Madonna! - riep fra Prospero met waardigheid - wee den mensch, die vleesch tot zijn arm stelt! Zoo gij uw heil van de vorsten der aarde verwacht, gij zult op nieuw beschaamd worden! Want zoo de Heer het huis niet bouwt, vergeefs arbeiden de bouwlieden! Zoo de Heer de stad niet bewaakt, vergeefs waken de wachters!....
Na een ernstig en pijnlijk zwijgen van eenige oogenblikken hervatte donna Isabella het woord om fra Serafino met haar beklemd hart eene menigte van vragen omtrent haars vaders huis voor te leggen; maar geen tijding kon eenigen balsem zijn voor de felle pijn harer ontzettende teleurstelling.
Eindelijk maakte fra Prospero hem indachtig, dat zij niet te lang toeven mogten, dat zij alleen op die voorwaarde door den vriendelijken hoofdman waren toegelaten.
- Is er op hem te rekenen, vader? - vroeg Isabella.
- Ik ken hem, madonna, hij is een edelmoedig en gevoelig mensch. De deernis in uw hard lot en de vriendschap voor mij doen hem heden onder groot gevaar voor zich zelven onze zamenkomst begunstigen. Gij kunt u op hem verlaten in de uren des gevaars, hij zou u tot den dood toe verdedigen.
- Hoe gelukkig maakt mij deze laatste verzekering! - sprak fra Serafino - nu ga ik geruster van u heen. Maar waar ik zwerve, madonna! voor u zal ik arbeiden! voor u zal ik leven!...



{==133==} {>>pagina-aanduiding<<}

X. Het leger.

Savonarola's voorspelling wordt vervuld.
Een ontzaggelijk heir nadert het gebergte, dat Italië tot borstweer en bolwerk had kunnen strekken, zoo de staten van het schiereiland eenparig den vijand hier hadden staande gehouden. Door eigenbaat verdeeld, door twist en wantrouwen verzwakt, was daar echter niemand tot krachtdadigen wederstand gereed, maar hoopte ieder zelfzuchtig iets van de verandering en zocht voordeel bij den algemeenen nood.
Het leger van koning Karel levert de zonderlingste vereeniging van wapenen, de bontste schakering van kleederdragt en banieren op. De Zwitsers, met hunne blinkende hellebaarden of tien voet lange lansen, en korte, breede slagzwaarden, onderscheiden zich door het tweekleurige, gladsluitende, korte kleed en den opgetoomden hoed met wapperende veder. Gascogne heeft eenige duizend vlugge fantastisch getooide boogschutters geleverd, wier bruine tint en krijgshaftige houding een indrukwekkend aanzien geven. Maar wat hier het oog kan boeijen, niets haalt bij den uitgelezen ridderstoet, de bloem des Franschen adels, die den koning omgeeft. De schitterende vertooning, die zij maakten, deed veeleer aan een lustig ridderfeest dan aan eene gevaarvolle

{==134==} {>>pagina-aanduiding<<}

onderneming of een bloedigen krijg denken. Hunne prachtige zijden mantels golfden om de glanzende rijk met gouden sieraden bezette harnassen en waren bezaaid met kleine schildjes, waarop hunne wapens stonden, terwijl hunne blinkende helmen met wuivende pluimen en gouden ketens waren getooid. Hunne uitgezochte paarden, naar de Fransche mode met afgesneden ooren en staart, glinsterden in hunne fraaije tuigen en purperen met goud doorwerkte schabrakken. Elke ridder was gevolgd door een page en twee schildknapen. Uit deze schitterende kavallerie vormden twee honderd edelen eene wacht om den koning. Onder deze zag men den hertog van Orleans, als Karels opvolger Lodewijk XII, den hertog van Vendôme, den graaf van Montpensier, den prins van Oranje, den heer van Luxemburg, Louis de Ligny, Philippe de Commines, Louis de la Tremouille, Philippe de Cordes enz., terwijl de legerscharen gesloten werden door een graauwen drom van uit alle oorden zaamgevloeide halfnaakte landloopers en havelooze bandieten, met ruige haren en vreeselijke baarden, wier verwilderde oogen reeds vlamden op plundering en roof.
In alle steden die koning Karel doortrekt zijn de straten versierd, des avonds de huizen verlicht. Alom zegent men den held, die zoo manmoedig als de heilige Lodewijk tegen de ongeloovigen optrekt; men blijft niet in gebreke de gebeden, die hij heeft ingeroepen, op te zenden; men verhaalt elkander hoe hij het heilige graf zal veroveren en noemt hem reeds: koning van Jerusalem!...
Onder bevel van een dapper Schotsch edelman, d'Aubigny, had Karel eenige troepen vooruitgezonden, die aan gene zijde der Alpen versterking zouden vinden in de Italiaansche huurbenden, welke Sforza daar gereed zou hebben, en op den 22sten Augustus 1494 trok de koning zelf den mont Genevra over, vast geloovende aan zijne overwinning en voor geen gevaar beducht.
En nogtans was het eene zoo hagchelijke onderneming, bij zijne slechte geldmiddelen vooral. Voor zijne eerste toerusting

{==135==} {>>pagina-aanduiding<<}

had hij reeds honderd duizend dukaten tegen de hoogste intresten van Genueesche bankiers opgenomen, maar wat was dit voor zijne reusachtige ontwerpen! Hij had een toren beginnen te bouwen zonder de kosten te berekenen! Zonder aanhoudende leening zou hij dan voortaan geen stap kunnen doen. Begeerig zag hij uit naar iedere gelegenheid om aan geld te komen, en wat Milaan hem ook voorschieten mogt, hij kon de diamanten en paarlen van de hertogin van Savoije, die hem te Turin in al den glans harer edelsteenen ontving, niet zien of het denkbeeld rees in hem op deze kostbaarheden tot geld te maken. Hetzelfde lot viel ook aan de kleinodiën van de markiezin van Montferrat ten deel; en de beide vorstinnen, weduwen en voogdessen van minderjarige kinderen, achtten zich nog gelukkig tot dien prijs den vrede met den magtigen veroveraar te sluiten.
Nergens weêrstand vindend toog men blijgeestig door het onderworpen land en haastte of vermoeide zich niet te zeer ten einde overal den beker des genots te mogen ledigen, die alom ten boorde toe gevuld werd; want ofschoon de Italianen ruim den tijd hadden zich in staat van tegenweer te stellen, gebruikten zij dien om den koning een feestelijk onthaal te bereiden, en onze veroveraar weêrstond de verzoeking niet om zich van goeder harte in den stroom der dartelste vermakelijkheden te dompelen.
Nu eens waren hem de vertooning van allerlei mysteriën, voorstellingen uit de mythologie of uit oud en nieuw testament, bereid; dan waren het schitterende bals, dan weder prachtige tournooijen of maskeraden; hier betooverde hem eene schoone, die hem leger en koningrijk deed vergeten, daar had hij onder met loof en bloemwerk rijk gesierde eerepoorten de lofspraken der dichters op zijn roemrijken kruistogt aan te hooren - bij dit alles vergat hij niet zijne gemalin kaas te zenden!...
Zeer uiteenloopend ja tegenstrijdig waren de gewaarwordingen waarmede men in Italië het naderen van Karels leger

{==136==} {>>pagina-aanduiding<<}

had te gemoet gezien. Zooveel schrik als het ter eene zijde verwekte, zooveel vreugde gaf het aan den anderen kant. De strijdige partijen geloofden gelijkelijk de vervulling harer wenschen door zijne komst te verwerven, en over het algemeen was men met de nieuwe tooneelen zeer ingenomen.
Hercules van Ferrara, de vader van donna Beatrice, die hoopte dat de Franschen hem zouden wedergeven wat de Venetianen hem ontnomen hadden, wilde de eerste zijn die Karels vanen op de Italiaansche grenzen verwelkomen zou. Sforza bleef ook niet in gebreke om den koning te begroeten. Te Asti, eene stad die aan den hertog van Orleans behoorde, had Sforza al de pracht van zijn hof bijeen gebragt en wachtte er den vorst met de keur der Milanesche edelen, maar vooral ook met die Milanesche donna's wier schoon meer bekend was dan hare deugd. Donna Beatrice was aan zijne zijde, gekleed in het allerfijnste goudlaken, bezet met kostelijk gesteente, terwijl hoofd en hals en armen met paarlen en goud overladen waren.
Het was voor haar een ware feestdag. Daar stond de man voor haar, die haar wraak verschaffen moest! en die magtige vorst zou haar dienaar zijn! Hij kwam slechts Sforza's ontwerp volvoeren en al wat hij doen zou, moest maar dienen om haar het vorstelijk diadeem te vaster om de slapen te drukken. Haar hart vierde triomf. De koning begroette haar als hertoginnne van Milaan en met hoeveel welgevallen luisterde zij toe, als zij Sforza op 's konings bedenkingen hoorde zeggen:
- Sire, laat allen kommer varen over uw togt; uwe onderneming moet gelukken! In Italië zijn slechts drie staten die magtig zouden zijn u te weêrstaan. Vooreerst Milaan dat door zijne ligging bij uw intogt het gevaarlijkst zou zijn geweest - en gij ziet hoe het u welkom heet en aan uwe belangen verkleefd is. - De tweede is Venetië, en deze republiek zal vreedzaam en rustig de vernedering van Arragon toezien. Zoo blijft dan alleen Napels over. Velen uwer va-
{==137==} {>>pagina-aanduiding<<}
deren hebben tegen deze drie magten gelijktijdig te strijden gehad en ze nogtans geslagen. Zoo gij u op mij verlaten wilt, zal ik u tot hooger trap van roem en heerschappij doen stijgen, dan Charlemagne immer heeft bereikt. Want hebt gij Napels bemagtigd, hoe weinig zal het ons dan kosten den Turk uit Constantinopel te drijven en eindelijk onze banieren op de bergen van het heilige land te planten! Verlaat u op mij. Laten de zorgen u het genoegen niet vergallen dat gij op uwe reize smaken kunt. Gij zult hier overvloedig gelegenheid vinden om u door verpoozing te sterken voor de inspanning van den verderen togt...
Na deze geruststelling klaarde Karels gelaat merkbaar op, en met meer welgevallen liet hij thans het oog gaan over den stoet van bevallige vrouwen, die in zijne nabijheid verzameld waren.
- Wie is nu de schoone donna Isabella, over wier bekoorlijkheden ik reeds voor lang gehoord heb? - vroeg hij met steeds rondzoekend oog, terwijl geene der donna's aan zijne voorstelling van Isabella scheen te beantwoorden.
- Donna Isabella is hier niet, hernam Sforza onverschillig.
- Mijne schoone nicht hier niet! - riep Karel - wat weêrhield haar mij te verwelkomen?
- De krankheid haars gemaals - hernam Sforza pijnlijk aangedaan door het roeren van deze snaar.
- Don Galeazzo krank? - en gij hebt het mij niet gezegd! - Is het zorgwekkend? - Ik wil tot hem gaan - sprak de koning goedhartig.
- Zelfs zoo ernstig - viel nu donna Beatrice onrustig in - dat niemand bij hem toegelaten mag worden; wij hadden u echter liever deze treurige tijding verzwegen om de vreugde van dezen dag niet te storen.
- Maar zoo de ziekte ernstig is moet ik mij te meer spoeden om tot hem te gaan - hernam Karel met zigtbare bekommering.

{==138==} {>>pagina-aanduiding<<}

- Zijn toestand doet vreezen, sire, dat iedere nieuwe aandoening zijn lijden zal verhoogen - verzekerde Beatrice.
- Dit zou mij leed doen! - hernam de koning - Ik wil dan vooraf zijn geneesheer raadplegen.
- Maar hij wil volstrekt niemand zien! - hervatte Beatrice nu met klimmende verlegenheid.
- Ik mag als volle neef wel op eenige onderscheiding hopen ging Karel echter voort, en zoo niet, dan wil ik toch donna Isabella zien en haar mijne deelneming betuigen...
Van nu af aan was al de vreugde van Beatrice bedorven en pijnlijke onrust greep haar aan. Naauwelijks was zij met Sforza alleen of zij barstte los:
- Zal zij dan nooit vergeten worden, mijne vijandin! Reeds zoo lang afgesloten van de wereld en nog in de herinnering der vorsten! - nog gedacht als daar eene rij van schoone vrouwen de oogen boeit!...
- Het is een zonderling iets met deze beiden - antwoordde Sforza verdrietelijk - zoo moeijelijk het is Isabella in vergetelheid te dompelen, zoo moeijelijk is het ook Galeazzo's droomerig leven uit te blusschen. Hij heeft meer gift in dan noodig was om den sterksten man te dooden, en toch sleept hij zoo oneindig lang zijne dagen voort! - maar, ontkomen kan hij het toch niet meer....
- Zijt gij daar wel volkomen zeker van? - vroeg Beatrice - Sforza's deelgenoote in al zijne misdaden.
- Ongetwijfeld! het kan zelfs niet lang meer duren. Vrees nu toch niets meer van dien kant! en blaast hij den adem uit dan is het tijd om mijne magtiging van Maximiliaan te doen gelden in het openbaar.
- Maar ik vrees alles van de zamenkomst van den koningmet Isabella! riep Beatrice met bevende lippen, hare list gaat iedere voorzorg te boven!...
- Ha! zij zal geen oogenblik met hem alleen zijn, verklaarde Sforza nadrukkelijk - en dan, Karel is immers zoo-
{==139==} {>>pagina-aanduiding<<}
wel in mijne magt als Isabella! Ontdek ik iets, dan kan ik hem hier houden en geheel zijn togt vernietigen. Hij kan geen stap alleen doen!
- Maar zouden wij hem niet zoolang hier op kunnen houden, dat er geen tijd overblijft om naar Pavia te gaan? - Ligt is dan Galeazzo overleden voor hij komen kan...
- Ik wil het beproeven. Wij zullen de vermakelijkheden vermenigvuldigen. De jonge koning is een slaaf der zinnelijkheid, en zulke lieden vangt men gemakkelijk.

Asti zag dan ook eene reeks van feesten zonder voorbeeld, en de koning stortte zich zorgeloos en teugelloos in de bedwelming van allerlei zingenot. Zijne zwakke gezondheid was er niet tegen bestand, en eene ernstige ziekte dwong hem tot een oponthoud van eenige weken.
- Hij heeft dan Pavia en Isabella vergeten! - juichte Beatrice, toen Sforza haar zeide, dat de koning zich tot den aftogt gereed maakte.
- O neen! - hernam deze - morgen wil hij naar het kasteel...
- Gij zult hem toch vergezellen! - riep Beatrice angstig.
- Als zijne schaduw! - antwoordde Sforza - maar weêrhouden kan ik hem niet.
Beatrice mogt zich de lippen verbijten van spijt en hare woede in hevige woorden lucht geven; des anderen daags zou koning Karel het somber kasteel van Pavia betreden.
Een snelle straal van hoop vloog door de droeve duisternis van Isabella's lijdend harte toen de tijding tot haar kwam van 's konings komst.
Daar is niets wat de verbeelding meer prikkelt en hare spanning meer verhoogt dan de aanhoudende afzondering. De menschelijke geest kan niet rusten; vindt hij rondom zich geen wisseling van tooneelen, komen hem niet telkens nieuwe indrukken van buiten aan, dan schept hij zich inwendig tafereelen die hem boeijen, herhaalt de aandoeningen die hij vreest of hoopt

{==140==} {>>pagina-aanduiding<<}

duizend malen, wentelt de beelden zijns hoofds rusteloos om en om, tot dat in de kaleidoskoop zijner hersenen dezelfde groepen wederkeeren. Maar valt na zulk eene eentoonige herhaling ook plotseling eene nieuwe gedachte tusschen de oude van alle zijden doordachte denkbeelden, dan wordt daarover ook al de gloed der opwinding, al het vuur der overspanning uitgegoten, en in de sterkste verwen gedoopt, vervult zij den geheelen mensch, zet al zijne krachten in beweging en wijkt niet weder uit zijn oog tot dat een magtiger indruk dezen verdringt.
Zoo werkte de tijding: de koning komt! op donna Isabella. - De koning komt! herhaalde heel haar harte en aan die komst knoopte zij eensklaps al hare wenschen vast, daarop bouwde zij al hare verwachting: want immers het bleek dat hij haar niet had vergeten, en dat hij al de pogingen, die men ongetwijfeld had aangewend om hem te weêrhouden heeft weêrstaan. - Hij komt! en met hem de verlossing, de vrijheid, de herstelling! - Welk een denkbeeld na zoo diepe moedeloosheid, na zoo lang getergde hoop! - De schok was hevig. Isabella voelde hare aderen gloeijen, hare polsen jagen; haar hart bonst met hoorbare slagen, zoo vaak zij het indenkt: de koning komt! - een edelmoedig, een ridderlijk vorst! - Hij zal deernis hebben met eene ongelukkige vrouw, met een onschuldig slagtoffer van dwingelandij en onregt! - Hij zal - hij zal!...



{==141==} {>>pagina-aanduiding<<}

XI. De koning komt.

De koning komt! - hij betreedt het armelijke dompige vertrek des hertogs, die daar ligt uitgestrekt magteloos en uitgeteerd van folterend wee, gekromd als een afgeleefde grijsaard, verbleekt als een doode, schoon in den bloei der jaren geknakt...
Maar de koning kwam niet onverzeld. Aan zijne zijde staat Sforza; met helsche voldoening aanschouwt hij het krachtelooze slagtoffer zijner wreedheid, terwijl hij bij zich zelven spreekt:
- Van hem is niets meer te duchten!
Zijn vreeselijke blik toefde dan ook niet lang op dat blaauwend gelaat met weggeslonken wangen en ingezonken oogen; maar aan Isabella bleef hij gekluisterd en zekere angst greep hem aan, als hij zag hoe schoon zij nog was en indrukwekkend. Hoe gevaarlijk kon zij worden voor de zwakheid des konings?.... en zou zij niet het wanhopigste wagen!...
Maar de koning was zoo diep getroffen over het lijden van Galeazzo, dat hij niets anders zag dan hem, bij den angst en de onrust, die hem plotseling overvielen; hij voelde den ernst, die ieder sterfbed omlegert, en hij sprak zacht en vriendelijk tot den kranke, maar over onverschillige onderwerpen. - Sforza is gerustgesteld; het bezoek mogt niet te

{==142==} {>>pagina-aanduiding<<}

lang zijn; het gevaarvol oogenblik is voorbij; zij verlaten het krankbed.
De hertog stelt den koning voor nu ook het kasteel te verlaten en in de stad te gaan overnachten; maar de onrustige aandrang waarmede hij dit schijnt te drijven, verontrust den vreesachtigen Karel zoozeer, dat hij er op staat om hier te blijven - bouwende op zijne sterke wacht, die hij nog kan laten verdubbelen.
Intusschen heeft Isabella's cameriera, eene sluwe, oude vrouw, die haar tot hulp bij de verpleging des hertogs is gezonden, Sforza heimelijk een billet in de hand laten glijden. Hij brandt van nieuwsgierigheid, maar het schrift is zoo moeijelijk te ontcijferen! - Karel is tot zijn gevolg, dat hem in de groote zaal wacht, wedergekeerd; Sforza meent nu gerust een oogenblik van zijne zijde te kunnen wijken. Ongemerkt verwijdert hij zich, maar geeft den hoofdman van het kasteel bevel aan Isabella's vertrekken post te vatten. Zij was daar echter niet meer.
Op hetzelfde oogenblik treedt donna Isabella de zaal binnen met hare kinderen. - Weenend werpt zij zich aan 's konings voeten. In de hartstogtelijkste ontroering barst zij los:
- O koning! ik heb u bewogen gezien bij het leger van mijn ongelukkigen gemaal - hebt gij geen deernis met mij, met deze onnoozele kinderkens? - Zijt gij het gebergte overgetrokken om verwoesting te brengen, of zult gij ook den onschuldig verdrukten regt doen en hun verlossing schenken? Wat hebben wij gedaan om aldus uw toorn op te wekken? Waarom zijt gij uitgegaan om mijns vaders huis ten onder te brengen?... Ik weet het, en ik zal het u openbaren, en uw edelmoedige riddergeest zal te groot zijn om langer de lage bedoelingen der wraakzucht te dienen. Niet gij, sire! haat het huis van Arragon, maar die andere, die door u werken wil, wat hij zelf niet vermag door eigen middelen, wiens verachtelijke naam mij zwaar valt uit te spreken. - En zoo hij helpt om Napels te veroveren, het zal maar zijn

{==143==} {>>pagina-aanduiding<<}

om er dan zelf bezit van te nemen en de vruchten van uwen arbeid te verslinden! - Helaas, sire! den trouwelooste aller menschen hebt gij u ten bondgenoot gekozen! - Verraad, wraak, bloeddorst, venijn woont in zijne zwarte ziel! - Wacht u, wacht u! - want of gij overwint en of gij overwonnen wordt, met hem zult gij altijd verliezen, want de hel is zijn bondgenoot. Het verderf gaat voor hem heen! De dood volgt hem achterna! - Hebt gij don Galeazzo niet gezien verteerd door het gift, dat in zijn ingewand brandt en zijne jeugdige krachten ondermijnt door martelende kwalen? - Zie dit vijfjarig kind... een uitgetogen zwaard hangt boven zijn onschuldig hoofdje... hij heeft geen beschermer... En schoon ik wake dag en nacht, wat vermag ik arme!... Ach, gun mij dezen troost in de bitterheid van mijn nameloos lijden, o koning! beloof mij op uw ridderwoord, dat gij barmhartigheid zult bewijzen aan mijn vader, aan mijn broeder!.. dat gij de wreede ontwerpen van Sforza niet zult volvoeren!... Kan de klagt eener radelooze vrouw, eener wanhopige moeder u niet bewegen haar en hare weerlooze kinderen in uwe ridderlijke bescherming te nemen? Kan de aanblik van deze teedere wichtjes, die reeds de verdrukking en armoede van ons kwijnend leven moesten deelen, u niet treffen?...
- Houd op, madonna! - riep Karel, zijner aandoeningen schier niet meester. - Bij al de deernis, die mijn hart voor u gevoelt, valt het mij zwaar dat ik zoo weinig voor u doen kan. De belangstelling voor bijzondere personen en onze deelneming voor persoonlijke omstandigheden mogen geen vorst verlokken van groote ontwerpen en staatsaangelegenheden af te zien, die wereldgebeurtenissen betreffen. Maar wees verzekerd dat ik zal sparen waar ik kan, en behouden waar ik vermag...
- Wat is hier gebeurd? - viel Sforza in, met hevigen toorn de zaal binnenstormend en vlammende blikken op Isabella slaande. - Wat wilt gij, madonna? Ik versta uwe be-
{==144==} {>>pagina-aanduiding<<}
doelingen! maar de koning zal weten te vergeven aan de zenuwachtige overspanning eener zwakke vrouw, die door nachtwaken en droefheid wat overdreven is in hare ontboezeming...
- Zoo heb ik het beschouwd - hernam de koning gevat, en verlegen met zijne houding tegenover deze beiden. - Ik kan mij den kommer der donna voorstellen bij den zorgelijken toestand des hertogs. Zij kan van mijne warme deelneming verzekerd zijn.
De verschijning van Sforza had donna Isabella eensklaps in een ander wezen herschapen. Van de weenende diep ter neêr gebogen lijderes was zij opgestaan als eene fiere maar getergde leeuwin - en had haar aanblik eerst den koning innerlijk bewogen en ontroerd, thans ontzette en verschrikte hem dat gelaat. De bron der tranen scheen plotseling op te droogen; dat eerst zoo drijvend, smeekend oog stond thans strak en vurig, die fijne lippen waren tot een daemonischen lach van haat krampachtig opgetrokken; het doorschijnend wit van hare verbleekte wangen was door een vlammend rood vervangen en de gestalte, zoo aanminnig toen zij zich daar in ootmoedige houding biddend nederwierp als eene weerlooze die tot bescherming lokte, was nu zoo afstootend trotsch, zoo laatdunkend vermetel, dat zij meer weêrzin dan deernis wekken moest. En alle vrouwelijke schroomvalligheid vergetende bij de tegenwoordigheid van vele hovelingen, riep zij in woede op Sforza wijzend:
- Gij, gij alleen zijt de ziel en de kracht van deze onderneming! maar magteloos als ge zijt op uw onregtmatigen zetel, waart ge niet in staat om zelf de wapenen tegen Napels te voeren! Gij wilt u wreeken door het Fransche zwaard! maar zoo waarachtig als daar een God leeft, die de onschuldigen regt doet, zoo zeker zal ook zijn strafgerigt u eenmaal verpletteren!...
- Ontbiedt oogenblikkelijk den geneesheer voor madonna! geleidt de kranke naar hare vertrekken! roept hare vrouwen om haar te ondersteunen! - waren de op een gestapelde be-
{==145==} {>>pagina-aanduiding<<}
velen van Sforza, terwijl hij den koning en de edelen van zijn gevolg verzocht hem in eene andere zaal te volgen om een einde aan dit tooneel te maken.

Nooit had koning Karel onrustiger nacht doorgebragt dan dien op het kasteel te Pavia. Het geheimzinnig drijven van Sforza om den koning van dit bezoek te weêrhouden, het bekorten van de ontmoeting en zijne zucht om zoo spoedig mogelijk weêr het kasteel te verlaten, de opgewonden taal van Isabella, het uitgeteerd gelaat des jongen hertogs - dit alles weerde den slaap van zijne o ogen, en ieder geritsel deed hem opspringen van schrik. Hij hield zijne wapenen bij de hand en wierp zich gekleed op zijn leger. Etienne de Vers en zijn jonge neef en gunsteling de Ligny waakten met hem en deelden zijn argwaan.
- Hoe berouwt het mij - sprak de koning zacht - dat ik Sforza's wensch niet toegaf om dit kasteel voor den nacht te verlaten!...
- Ik zag nooit akeliger spelonk! - hernam de anders zoo luchthartige de Ligny met huivering.
- Wees verzekerd dat het eene woonstede van heksen en spoken is! - betuigde de Vers fluisterend. - Er is hier geen rust; gedurig hoor ik loopen, stommelen, deuren openen; ja ik meen zelfs stemmen te vernemen...
- Maar 't allermeest zou ik de gevleeschde duivelen hier duchten - hernam de Ligny - hunne holen zijn in dit kasteel afgrijselijk als de hel.
- Hoe weet gij dat? - vroeg de Vers nieuwsgierig.
- Wel omdat ik altijd zooveel mogelijk het terrein verken, waar ik mij bevind. - Ik mengde mij onopgemerkt onder de menigte van af- en aankomenden en doorliep zoo een groot deel van dit gebouw, dat voor twee derde onbewoond is. In donkere gangen eindelijk het spoor bijster, begon mijne ontdekkingsreis mij te berouwen, toen ik eensklaps zware voetstappen vernam. Ik verbergde mij in eene nis en zag nu eenige krijgslieden met een fakkel naderen, en als

{==146==} {>>pagina-aanduiding<<}

mijn oog mij niet al te zeer bedroog, voerden zij den hoofdman van het kasteel met zich, wiens edel voorkomen dezen morgen zoo bijzonder onze aandacht trok.
- Inderdaad, in dat gelaat was geen zweem van den verraderlijken trek der Italianen! - zuchtte de koning.
- Wat werd er van hem? - drong de Vers aan, die verbleekt was van schrik. Wat zaagt gij al meer?...
- Zoover ik bespeuren kon was hij ontwapend en gebonden. Er werd eene ijzeren deur in den gang geopend, de cipier daalde met het licht een steenen trap af - wederom hoorde ik grendels verschuiven en sloten openspringen.... - Volg mij - riep de cipier - en somber, maar luide antwoordde hem de hoofdman, zinspelend op de woorden van Dante: - Achter uwe grendels zal ook zelfs de hoop mij niet volgen! - en zij daalden af, naar het geluid te oordeelen, eene menigte steenen trappen. Toen het licht des fakkels verdwenen was, waagde ik het in die diepte neder te zien, totdat de cipier daar beneden weêr grendels begon te schuiven en ik vermoedde dat hij terugkeeren zou. Ik maakte mij dan tijdig uit de voeten, onderzocht naar den hoofdman - hij was verdwenen, en ik ben zeker, dat hij in den onderaardschen kerker vernacht.
Met angstige spanning had de koning zich in zijn bed opgerigt om dit verhaal met een bevend hart aan te hooren; de onrust deed hem haastig opstaan. Hij zette zich aan een venster en op de diepe, breede grachten die het slot omringden met niet te verbergen kommer nederziende, sprak hij angstig:
- Hoe dwaas! dat ik mij in deze ijzeren kooi vrijwillig heb laten opsluiten!...
- Ik zal op mijne kniën de heilige maagd loven en danken als wij er behouden weêr uit zijn! sprak de Vers, want de haren stonden hem te berge en het angstzweet parelde hem op het breede voorhoofd - zie toch eens welke diepe grachten! en de beide mannen zagen met ontzetting over de leuning van het kleine balkon neder.

{==147==} {>>pagina-aanduiding<<}

- Wat is dat, de Ligny? - roept de koning, ontroerd zijn jongen vriend tot zich trekkende.
- Ik weet het niet - fluisterde deze, zijn zwaard onwillekeurig omklemmend.
- Moeder van alle barmhartigheid! - zuchtte de Vers uit enge borst - welk een kreet ging daar op uit de diepte!... Luister! daar wordt een moord gepleegd!.. Laat ons vlugten...
- Dwaas! wij zijn gevangen! - hernam de Ligny.
- Genadige hemel! zou Sforza... de schoone donna!... Hij was dol van woede!... sprak de koning bevend.
- Neen, 't was geen kreet eener vrouw!... en nu is alles weer stil... maar zou hij dan Galeazzo... hervatte de Vers.
- Helaas! deze uitgeputte lijder is niet meer in staat zulk een geluid voort te brengen - antwoordde de Ligny - Ik heb zijn arts gesproken....
- En wat denkt hij van zijn toestand? - vroeg de Vers.
- Geen zweem van hoop! Het vergift heeft zich door alle vochten verspreid en verteert reddeloos zijn jeugdig leven.
- Dan zou donna Isabella regt hebben! - antwoordde Karel bedenkelijk het voorhoofd fronsende.
- Ongetwijfeld! en ik zou het ergste vreezen voor deze arme vrouw en hare kinderen - hervatte de Ligny.
- Heilige maagd! in wat moordhol zijn wij vervallen! - sprak de Vers. - Wat zou ik niet geven, de Ligny, zoo wij nooit deze spelonk betreden hadden!...
- Maar zie, de dag breekt reeds aan - merkte de koning op - en Sforza zal mij ditmaal niet behoeven te dringen om zijn kasteel te verlaten....
- Ik ben bekommerd over het lot van den hoofdman! hernam de Ligny, nog altijd het oor wendend naar den kant vanwaar de kreet was opgegaan, maar alles bleef stil, althans de verdere toonen drongen niet meer door buiten den kerker, waar inderdaad de hoofdman op de pijnbank lag uitgestrekt om op de vragen van Sforza te antwoorden...
- Wie waren de mannen, die gij tot Isabella hebt laten

{==148==} {>>pagina-aanduiding<<}

gaan tegen mijne uitdrukkelijke bevelen? - bleef de reeds menigmaal herhaalde vraag. De schroeven werden steeds vaster gedraaid, de klemklossen steeds vermeerderd, de hoofdman antwoordde niet. Zijn uitroep bij het afdalen in het onderaardsche verblijf, waarvan hij het gebruik maar al te wel kende, drukte geheel zijne stemming uit.
De cameriera had hem verraden. Hij wist dat zijne onvoorzigtigheid hem den dood zou brengen, en hij had vast besloten zijne laatste levensuren niet met verraad te bevlekken.
Donna Isabella had zijne bewondering gewekt in hare verdrukking, bij haar rusteloos zorgen voor haar gemaal, hare naauwlettende waakzaamheid voor hare kinderen. Hij wist dat het haar eene heerlijke verkwikking en troost zou zijn fra Prospero te zien. Hij wist ook dat deze door hem zoo hoog vereerde vader geen kwaad zou smeden, en hij had zijn gevoel van deernis gevolgd meer dan het bevel des hertogs. Zoo had hij besloten te zwijgen, en na den eersten hem door felle smart ontweldigden noodkreet, had hij zich hervat om zoo stil mogelijk te lijden.
Sforza had te weinig geduld en te veel spoed om zijn slagtoffer eerst door de aanhoudende foltering uit te putten, en diens groote ligchaamskracht deed hem wanhopen of de pijnigingen wel tot zijn doel zouden leiden; hij beval den beulen dus op te houden.
- Uwe overtreding is des doods waardig - sprak hij - maar ik wil u genadig het leven laten, zoo gij mij zegt, wie gij tot donna Isabella hebt toegelaten; en zoo gij weet te bewerken dat zij hun bezoek herhalen, bevorder ik u onverwijld bij het leger of gij kunt duizend dukaten erlangen...
Maar de hoofdman zweeg.
- Leg de ijzers weer aan! draai de schroeven hoog op! - riep Sforza verwoed - deze ellendeling denkt mij nog te honen in het aangezigt. Wie heeft u aldus omgekocht?
- Gij ziet dat ik niet ligt ben om te koopen - sprak de edele hoofdman.

{==149==} {>>pagina-aanduiding<<}

- Welaan, ik verdubbel mijne som!
- Ik moet toch sterven - hernam de hoofdman.
- Gij zult leven! en oogenblikkelijk op vrije voeten zijn, bevorderd en beloond, zeg mij slechts wie deze beide Dominikanen waren, vanwaar zij kwamen, wat zij bedoelden?
Maar het weigerend hoofdschudden des hoofdmans ziende, gaf Sforza bevel hem tot het uiterste te brengen en verliet hem met vreeselijke bedreiging, om van de cameriera nog eenige persoonsbeschrijving te erlangen, waaruit hij besloot dat althans de één fra Prospero moest geweest zijn. - Maar die tweede?... bleef Sforza vragen - wie kan dat zijn? De Dominikanen worden gevaarlijk!... Zij moeten beteugeld worden....

De dag was intusschen aangebroken. Alles raakte op het kasteel in beweging - de koning brak op, maar moedeloos en vol vreeze.
Zoodra zij echter de valbruggen van het slot achter zich hadden, schepte niemand ruimer adem dan de Vers - en zijne oude blijgeestigheid scheen altijd met dubbele levendigheid op te wakkeren, als hij op zijne wijze droefgeestig of bekommerd was geweest. Evenwel de eens tegen Sforza opgevatte argwaan bleef hem bij, en hij hield hem van nu aan meer dan ooit in het oog - te meer daar de Italiaansche heeren zijn vriend de Brissonet reeds den titel van generaal met dien van bisschop van San Malo hadden doen verwisselen, terwijl zij de Vers, die beweerde veel meer voor hen gedaan te hebben, nog altijd met beloften paaiden.
Naauwelijks heeft het leger, dat nu met de Italiaansche huurbenden onder de San Severino en de troepen van den hertog van Orleans versterkt was, Piacenza bereikt of een renbode komt tot Sforza om hem het overlijden van den ongelukkigen Galeazzo te berigten.
Deze tijding stelt den koning weder eensklaps de akelige tooneelen van het kasteel te Pavia voor den geest. Met af-
{==150==} {>>pagina-aanduiding<<}
schuw merkt hij de helsche vreugde op Sforza's gelaat, en hij beeft terug voor den man des bloeds, dien hij maar al te zeer zijn heer en meester voelt.
In allerijl snelt Sforza naar Pavia om donna Isabella iedere gelegenheid af te snijden nog iets voor haren zoon te wagen. Van daar wil hij naar Milaan om zijne bevestiging in het hertogdom te doen gelden...
De verontwaardiging is algemeen tegen den moor; maar naauwelijks is hij heen of de koning staat verlegen en weet niet wat verder aan te vangen.
- De Vers - zegt hij - die vreeselijke Sforza is ons onmisbaar, hoezeer ik mij ook verligt voel door zijne afwezigheid.
- Onmisbaar! sire? - roept de Vers verbitterd. - Dit verachtelijk mensch uwer allerchristelijkste majesteit onmisbaar! omringd van de keur der edellieden en de bloem van Frankrijk! Gij miskent uwe vrienden, Sire! - Maar hij poogt zich onmisbaar te maken, uwe gunstelingen te verdringen...
- Juist zoo, die toeleg straalt in alles door en baart mij bovenal veel verdriet - sprak de nieuwe bisschop van San Malo. - Ik weet te goed, hoe Sforza aandringt op mijne verwijdering; en niet alleen de mijne, maar van ieder, dien hij als een verkleefd dienaar aan den koning zal verbonden zien, die een oog heeft op zijne listen.
De hertog van Orleans werd aangemeld. Hij was vergezeld van de Ligny.
- Tijding uit Genua! - sprak hij, den koning een brief overhandigend.
- Dat is het schrift van den opperstalmeester! - zegt de koning blijde; maar naauwelijks leest hij eenige regels, of zijn gelaat betrekt.
- Onze getrouwe d'Urfé ligt krank! - roept hij uit, - en waarschuwt zoo dringend tegen verraad!.... Ach, 't is hier een onveilig land!
- Zeker, zeker onveilig! - antwoordde de hertog van

{==151==} {>>pagina-aanduiding<<}

Orleans - zoolang wij een vijand in den rug laten, die ons hier kan insluiten. Maar laat ons de wapenen wenden en nu op het onverhoedsch Milaan gaan overrompelen, waarop Frankrijk niet minder aanspraak heeft dan op Napels....
- Een heerlijk plan, sire! - juichte de Ligny, - dan bevrijden en redden wij eerst de schoone donna met hare lieve kinderen op het kasteel te Pavia.
- Gij belast u dus met de bescherming der onschuld? - schertste Orleans; maar de koning zag somber voor zich en vond geen behagen in een ontwerp hem zoo geheel vreemd; en hij achtte zich gelukkig in de rouwplegtigheden over den dood zijns neefs Galeazzo een voorwendsel te vinden voor zijne werkeloosheid, gedurende het afzijn van den man dien hij vreesde en verachtte, maar niet meer missen kon bij de volvoering van een ontwerp dat het zijne niet was.
Deze dagen van rust zouden echter voor den ijver der morrende hovelingen en legerhoofden hoogst verderfelijk zijn geworden, zoo niet eene verrassende tijding nieuwe opgewektheid had geschonken. Lorenzo en Giovanni de Medicis, de neven en wederpartijders van Pietro, verschenen in het leger - met hen kwam de blijde mare, dat Lucca zich had overgegeven. Zij deden den koning de schoonste beloften, gaven hem de toezegging van het beste onthaal te Florence, en Karels veroveringsdroomen keerden weder; de begoocheling werd vernieuwd, en de zwakke vorst hield zich overtuigd dat hij op weg was om zich eene onvergankelijke eerzuil te stichten!



{==152==} {>>pagina-aanduiding<<}

XII. Twee gezantschappen.

Midden in het rumoer der volken, bij de geruchten van oorlogen en krijgstoerustingen, terwijl de vorsten sidderen op hunne waggelende troonen, als ieder jaagt en woelt in de spanning der tijden om het eigene te winnen, om zich staande te houden of te verheffen bij de algemeene beroering, terwijl anderen zich bedwelmen in den stroom van zinnelijk genot en heidensche vermakelijkheden - uit het midden dier ziedende driften en den maalstroom der verwarring klimt de lofzang in stilheid op uit de geheiligde muren van San Marco als uit een Sion Gods! Als alles peinst en zint op aardsch belang en wereldsche beslommering, bedenkt de prior de dingen die boven zijn, en de beelden zijner gedachten zijn vervuld van een groot en goddelijk ideaal, dat steeds schooner hem toeblinkt, en dat hij steeds nader ziet komen. De paus slooft en zwoegt om vorstendommen voor zijne onwettige zonen. Sforza vindt geen middel te schandelijk om zich in het hertogelijk hermelijn zijns neefs te hullen. Medicis voelt zijn zetel beven in den schok, die den troon van Napels doet wankelen; de kleine vorsten verschuilen zich achter de grooten; koning Karel droomt van overwonnen koningrijken... één geest slechts, grooter en vorstelijker dan al die

{==153==} {>>pagina-aanduiding<<}

gekroonde hoofden, zoekt naar een hooger vorstendom, naar een eeuwig koningrijk - in San Marco ruischt de zucht van reine lippen: - ‘Uw koningrijk kome! Heer des hemels en der aarde!’... en al de harten der broeders zeggen daar op Amen. Want allen die zich aan het herstellen der oorspronkelijke regels niet hadden willen onderwerpen, hebben het klooster verlaten, daarentegen zijn vele gelijkgestemde broeders uit andere kloosters tot San Marco gekomen. De prior is tot generaal-vicaris der Toskaansche congregatie benoemd en verwezenlijkt in de hem toevertrouwde kloosters te Fiesola en Pisa zooveel mogelijk het verheven en eenvoudig plan, dat aan het denkbeeld eener heilige broederschap beantwoordt. De kunsten en wetenschappen reiken er elkander de hand in geheiligde beoefening, tot één doel, dat God verheerlijken en de menschheid sieren kan.
Een jongeling van zacht en aandoenlijk voorkomen treedt de kruisgangen des kloosters door naar de cel van fra Benedetto, waar zich met Silvestro en den schilder Braccio ook de prior bevindt om met de kunstenaars te spreken over nieuwe ontwerpen.
- Welkom Cardièro! - is de gulhartige groet des priors, maar zijn belangstellende blik ontdekt welhaast een trek van weemoed op het altijd wel ernstig, maar toch niet zoo zwaarmoedig gelaat des jongelings.
- Gij zijt bezwaard en neêrgebogen, jonge vriend? wat is u overkomen? - vraagt Savonarola.
- Mij is iets wedervaren, eerwaarde vader! wat den stoutmoedigste ontzet en den dapperste doet sidderen...
Ieder staart hem verbaasd aan. Hij gaat voort:
- Een geest is mij verschenen...
- Een geest!... herhalen de broeders geheimzinnig met gedempte stem, en Cardièro vervolgt:
- Het is reeds eenigen tijd geleden dat ik des nachts nog laat aan mijne letteroefeningen bezig zijnde, een ligt

{==154==} {>>pagina-aanduiding<<}

geruisch om mij heen vernam; ik zag op naar den kant vanwaar het scheen te komen en ontwaarde eene nevelachtige gestalte, die mij naderde en steeds duidelijker werd. Als eensklaps verlamd bleef ik roerloos zitten, mijn oog werd met onoverwinnelijk geweld aan die wolkvormige gedaante gekluisterd en ik herkende in houding en gelaat Lorenzo de Medicis! Zijne trekken waren somber en droevig, en hij was gehuld in een zwarten, verscheurden mantel, als iemand die rouw draagt. - ‘Cardièro, sprak hij duidelijk! zeg aan mijn zoon van mijnentwege, dat zoo hij niet aanstonds zijn gedrag verandert, hij welhaast uit Florence zal verdreven worden.’ - De gestalte verdween en ik zat daar als versteend. Soms zeide ik mij dat het een droom was geweest; dan weder dacht ik aan de zekerheid van dit gezigt; ik had rust nog duur, kon het niet weêr vergeten en durfde er met niemand over spreken. Ofschoon de zaak mij dermate had aangegrepen, dat ik zigtbaar verviel, was ik reeds op het punt om de geheele verschijning voor eene zinsbegoocheling te verklaren, toen ik het voorval aan mijn vriend Michel Angelo mededeelde. Hij drong zeer bij mij aan, dat ik het bevel van onzen ontslapen beschermer zou volvoeren, maar Pietro's heftigheid en opvliegendheid kennende, aarzelde ik nog.
In den volgenden nacht echter staat de hertog op nieuw voor mij. In hevigen toorn bestraft hij mijne ongehoorzaamheid en geeft mij om mijne ongeloovigheid een slag, die mij als een vreeselijke schok door de leden voer. Des anderen daags wandelde ik naar Careggi om den hertog te spreken en hem alles te verhalen, maar hij heeft mij met hooge misnoegdheid beloond en mij aan den spot zijner vrienden en hovelingen prijs gegeven...
- Aan Medicis wordt dus des Heeren woord vervuld - antwoordde de prior - dat zij die zich niet bekeeren op het woord der profeten, zich ook niet bekeeren zullen, al ware het dat iemand opstond van den doode... Wat denkt gij nu echter te doen, mijn zoon?

{==155==} {>>pagina-aanduiding<<}

- Michel Angelo oordeelde het nu beter, dat wij ons van het hof verwijderden, en ik kom om u allen nog eenmaal te zien voor dat wij naar Bologna afreizen.
- Het is een tijd van merkwaardige geruchten - sprak fra Silvestro - ook ik heb zonderlinge teekens gezien aan den hemel. - Daar is een strijd in alle elementen, in alle sferen, in alle krachten, die ons een beeld is en aanwijzing van de worstelingen in het innerlijke leven der menschen, het lot der volken en het gebied der gedachten. In het midden van den nacht heb ik met eenige broeders een wonderbaar teeken aan den hemel gezien - drie zonnen stonden daar, maar droevig en omringd van donkere wolken, waaruit vreeselijke bliksemstralen en zware donderslagen voortkwamen, en waarin zij na eene poos ondergingen. Zouden dit de drie groote staten van Italië niet zijn, die rondom ons zwichten zullen voor de wapenen der Franschen?
- Gewis! - hervatte Cardièro - want ook verscheiden nachten achtereen heb ik weder die reusachtige schimmen in het luchtruim zien worstelen, ja het geschal der trompetten over de bergen gehoord.
- Ja! - voegde fra Jacomo er bij met geheimzinnig gebaar - en van alle zijden verneemt men de akeligste geruchten van de wanstaltige gedrochten, die zoowel mensch als dier geboren worden! - 't Is een tijd van vreemde mirakelen en de ontzetting is algemeen!
- Maar de Heer weet de zijnen te verlossen uit de verdrukking - sprak de prior met zijne verheven kalmte - hebt goeden moed broeders, onze tent zal veilig wezen! - Echter is daar wel reden tot ontzetting, want de bezoekende hand Gods komt zwaar over Italië.
- Indien de berigten waar zijn, dan moeten de Franschen zeer wreedelijk handelen - sprak Braccio - men zegt dat zij te Rapallo zelfs de zieken in het hospitaal hebben omgebragt!...
- Het is maar al te waar! - hernam de prior - ook

{==156==} {>>pagina-aanduiding<<}

worden de tijdingen uit Tivizano meer bevestigd, waar groote gruwelen zijn gepleegd. Men heeft niet alleen de gansche Bezetting over den kling gejaagd, maar ook eene menigte van weerlooze ingezetenen gedood - de doortogt des legers is een bloedig pad, ofschoon zij de Alpen zijn overgegaan zonder dat er een zwaard behoefde getrokken te worden.
- Men verzekert dat het leger bij Sarzano stand houdt - vervolgde Braccio - en dat deze kleine stad, geschut door hare onwinbare vestingwerken op de rotsen, een hardnekkigen tegenstand zal bieden, te meer daar het leger zich niet lang in hare onvruchtbare omstreken zal kunnen ophouden.
- 't Zal vergeefsch zijn, mijn vriend! - hernam de prior - de Heer heeft aan koning Karel de overwinning gegeven - zijn schrik is gelegd in het hart dezer volken, en niemand zal voor zijn aangezigt bestaan. Maar vergeten wij thans het gewoel daar buiten bij de heilige verrigting die ons wenkt, en bereiden wij ons voor op de plegtigheid van morgen.

De prior scheidde van de kunstenaars om zich tot de nieuwelingen te begeven, die des anderen daags het witte kleed der orde aannemen zouden. Het waren de beide zonen van den kunstenaar Andrea della Robbia en - de vorst van Mirandola.
Groot was Savonarola's vreugde vooral over het toetreden van Pico, die op zijn laatste zwerverstogt voor altijd vaarwel had leeren zeggen aan eene wereld, waaraan hij reeds meer vreemdeling geworden was dan hij vermoedde, toen hij nog eenmaal zijn scheepje aan hare golven prijs gaf. Maria's woorden werden aan hem vervuld - hij ontving het witte kleed uit 's priors handen, toen de tijd der leliën voor Italië was gekomen en de standaard der Franschen alom werd gezien met dit teeken.
Het was eene stille en plegtige dag vol heilige indrukken en zalige aandoeningen der ziele. Maar ook in San Marco

{==157==} {>>pagina-aanduiding<<}

mogt de vrede niet ongestoord zijn. De avonddienst was naauwelijks ten einde of de onrust der wereld zou ook 's priors stille cel hebben bereikt. Toen hij uit de kapel terugkeerde wachtten hem vijf mannen van aanzien: Salviati, Valori, Capponi, Soderini en Nerli; hun aangezigt gloeide van verontwaardiging, hunne stemmen trilden van spanning, iedere beweging getuigde van den hevigen schok, dien hun gemoed moest hebben ondergaan.
- Eerwaarde vader! - spreekt Capponi - ons hart heeft behoefte u al zijn kommer uit te storten, wij weten hoe gij het volk van Florence bemint en op het hart draagt, verneem toch het ongehoorde gedrag van Medicis...
- Zet u, mijne vrienden, en deelt mij alles mede, spreekt de prior minzaam.
- Daar verschijnt dezen morgen maestro da Bibbiena voor de signorie - vangt Valori aan - en legt den Gonfaloniero een brief van Pietro de Medicis voor, geschreven uit Empoli, waarin hij ons meldt dat hij op reis is naar het leger der Franschen om met koning Karel te onderhandelen!... Hij schrijft dat hij gegaan is om het misnoegen dat de allerchristelijke majesteit tegen dezen staat heeft opgevat te verzoenen, en om dus, daar men hem toch als oorzaak beschouwde, liever zijn persoon dan den staat aan 's konings wraak bloot te stellen! - Hij wijst op de groote voorbeelden van zelfopoffering zijner voorvaderen, die hem wenken en moed geven, ja hij bezweert bij de liefde en trouw die de republiek aan de asch van zijn vader, den grooten Lorenzo, schuldig is, dat wij zijner in onze gebeden gedenken en zijne broeders en kinderen beschermen zullen.
- Dat zijn zeer groote woorden - antwoordde de prior - en het riekt zelfs naar den grooten man om zich in het leger der vijanden te wagen; maar wat wil hij er gaan uitrigten, die toch slechts een klein hart heeft, en die door zijne dwaze halstarrigheid eerst den koning tegen ons verbitterd heeft?
- 't Zal voorzeker niet uitwerken wat Lorenzo door zijn

{==158==} {>>pagina-aanduiding<<}

togt naar Napels in 1479 bij Ferdinando vermogt - verzekerde Nerli.
- En de bevolking heeft thans geleerd wat Medicis bedoelt, hoe baatzuchtig dit huis 's lands belangen aan eigen glorie opoffert, zoodat geen schijn van edelmoedigheid meer verblinden kan - hernam Salviati. - In alle standen is de ontevredenheid ontwaakt. Het valt den eenvoudigsten burger in het oog hoe hij onverantwoordelijk den staat gewaagd heeft door het afwijzen van 's konings billijke voorwaarden; algemeene verslagenheid is door het verjagen der kooplieden uit Frankrijk verwekt en dit alles om zijn volhouden van de zijde van Napels. Wat hij in het leger doen wil is duister, want hij heeft aan den Napolitaanschen gezant geschreven dat hij ongeschokt bleef in zijne verkleefdheid aan Napels...
- Wij zullen het spoedig weten - sprak Nerli - de hertog wordt digt achtervolgd door den renbode, dien ik hem haastig naar Pisa heb nagezonden en die ons de eerste berigten uit het leger geven moet.
Wij noodigen thans den lezer om zich heimelijk met Pietro in het leger der Franschen te wagen, terwijl Savonarola nog lang met zijne vrienden blijft overleggen over den toestand en de aangelegenheden van den staat.
Pietro's radeloosheid was ten top gestegen door al de klagten en verwijten, die van alle zijden tot hem opstegen; de kooplieden, gebelgd over het verdrijven hunner handelsagenten uit Frankrijk, waren ten uiterste verbitterd; de werklieden, die hierdoor in hunne handtering aanmerkelijke schade lijden zouden, niet minder; de staatslieden zagen de republiek bedreigd door het verwoestende leger, dat van geen verschoonen wist - en dat alles door eene heillooze verbindtenis tusschen Medicis en Arragon, waarin de republiek geen heil kon vinden en waarbij alleen op persoonlijk belang van een heerschzuchtig geslacht was gezien. Zelfs Pietro's vrienden en verwanten begonnen hem lastig te vallen - hij wist niet meer waar zich te keeren of te wenden. - Welaan! hij

{==159==} {>>pagina-aanduiding<<}

wil zijn vader navolgen, zich naar den vijand heen begeven en mondeling onderhandelen, vergezeld van Paolo Orsini en eenige vrienden van zijn huis.
Dit heroïsme onderging eene eerste bekoeling toen hij op weg vernam, hoe eenige Italiaansche troepen van florence naar Sarzano gezonden, zoo juist geslagen waren. Hij liet Karel dus een vrijgeleide vragen, dat hem gezonden werd met den bisschop de Brissonet en 's konings kamerheer de la Pienne. Daar de hertog incognito kwam, betitelden de Franschen hem met den naam van: Monsignor le grand Lombard, en zagen nieuwsgierig naar den Florentijnschen koopmanszoon uit. Zijn bevallig ridderlijk voorkomen overtrof echter hunne verwachting, maar bleek weldra een glanzig vernis en eene niets beduidende vertooning te zijn bij zijn flaauwhartig gedrag.
De koning ontving hem met hoffelijkheid en met meer welwillendheid dan Pietro had durven hopen. Geen wonder, Karel zag zich door zijne aankomst de hoop bereid om uit eene onoverkomelijke zwarigheid gered te worden.
Toen Pietro aankwam was de koning op het punt zijne troepen tot het bestormen van Sarzano aan te voeren, de eerste plaats, die hem krachtdadig weêrstand bood. Eene zoo sterke vesting achter zich te laten was den vijand in den rug te hebben, en de ligging der sterkte in de rotsen was zoo gunstig voor hare verdediging, als zij den aanval bezwaarlijk maakte. Haar door eene langdurige belegering tot de overgave te nopen was in zijn togt eene belemmering, die hoogst nadeelig aan zijn hoofddoel zijn kon, en ook gedoogden de onvruchtbaarheid en ongezondheid der landstreek geen lang verwijl voor een leger, te meer daar de sneeuw reeds hoog in het gebergte lag. Karels geestdrift was dan weder zeer diep gedaald, en radeloos ontzonk hem bij oogenblikken de moed, als de nadering van Pietro de Medicis hem wordt aangemeld. De ootmoedige en beangste stemming, waarin hij zijn halstarrigsten wederpartijder zoo onverwacht voor zich

{==160==} {>>pagina-aanduiding<<}

ziet, bezielt hem met ongewone stoutmoedigheid; hij gevoelt het belang van dit oogenblik en gebruikt het om hooge eischen te doen.
- Ik ben gekomen - sprak de hertog - om uwe allerchristelijkste majesteit te betuigen dat ik, even als mijn huis in vroegere dagen, mij nog altijd zeer naauw aan Frankrijk verbonden gevoel, en om opheldering te geven over den tegenstand, welken ik te lang mijns ondanks aan uwe bedoelingen heb moeten bieden door eene verbindtenis met Napels, die ik niet eer heb durven verbreken dan toen uwe allerchristelijkste majesteit nabij is gekomen, om mij te kunnen vrijwaren voor de wraak, die het huis van Arragon ongetwijfeld op ons zou genomen hebben. Thans echter kom ik u de gehechtheid en bereidwilligheid der republiek aan uwe zaak verzekeren en hoop alle misverstand te kunnen opheffen door die hulp aan te bieden, waarover het uwe allerchristelijkste majesteit zal goeddunken te beschikken.
De koning hoort dit alles welgevallig aan en begint zijne eischen hem voor te leggen. - Allereerst verlangt hij de overgave van de sterkte die hem zoo verbazend in den weg is. - Pietro geeft haar eigenmagtig over zonder zelfs te raadplegen met de weinige Florentijnen, die hem vergezellen. De koning, verbaasd over zoo gemakkelijke overwinning, zet voort en bedingt ook Pietra Santa en Librafacta, ook Pisa en de havens van Livorno.... Pietro stemt alles toe en staat zonder bedenken alle sleutels van Toskane af. Deze plaatsen zouden in het bezit der Franschen blijven tot het einde van den oorlog. De koning begeert nog 200,000 dukaten van de Florentijnen - ook deze belooft Pietro, en dat alles om de gunst te koopen; die hem om niet was aangeboden, maar die hij ligtzinnig afgewezen had! - om de vriendschap te winnen van een' vorst die de zijne zoo ernstig had gezocht!... Karel gevoelde echter dat voor zulke overeenkomsten billijk borgtogt mogt verlangd worden, maar Pietro was zoo door het edelmoedige heen, dat hij het woord des konings, de

{==161==} {>>pagina-aanduiding<<}

belofte hem gegeven van gunst en bescherming voor voldoend onderpand verklaarde.
Het gerucht van deze ongehoorde toegevendheid verspreidde zich als een loopend vuur door het leger en bereikte al ras de ooren van een minder toegevend man, die van eene andere zijde het leger was genaderd en onverwijld zich tot den koning spoedde, toen hij juist het verdrag met Pietro geteekend had. De nieuw aangekomene was Sforza. Medicis was wel ontdaan op het zien van het duister gelaat des forschen mans, maar haastte zich hem eenige vriendelijkheden te zeggen om zijne figuur te redden.
- Wij hadden elkander, dunkt mij, moeten ontmoeten, eccellenza - sprak Pietro - en ik zou eerder het genoegen gehad hebben u mijne hulde te brengen, zoo gij niet langs vreemde wegen hierheen waart gedwaald.
- Zeker is het - antwoordde Sforza scherp - dat er gedwaald is, maar zoo een van ons beiden een verkeerden weg heeft ingeslagen, dat gij het zijt.
Pietro had weinig lust zulk een onderhoud voort te zetten. Hij was de spot van allen, die zijne dwaasheid vernamen. De Fransche veldheeren mogten dan het zwaard weder in de schede steken en konden met moeite hun lachlust over ‘le grand Lombard’ bedwingen, die hen zoo gemakkelijk van de moeite eener hagchelijke bestorming verlost en uit lafhartigheid hun de grootste voordeelen geschonken had.
- Hoe ver Medicis ook in balwerpen en worstelen zijn moge, zijne krijgsmansgaven zijn zoo onontwikkeld als zijn koopmansgeest - sprak de prins van Oranje. - Hij is ten eenenmale vreemd geworden aan het handelsgenie zijner vaderen, want daar is nooit roemruchter koopmanshuis geweest.
- Hunne kantoren - hernam de Ligny - in Engeland en Vlaanderen deden ongehoorde dingen. Ja ik durf verzekeren dat een hunner agenten, Gerard Quanvese, de behoudenis van koning Eduard IV is geweest door hem voor de oorlogen dikwijls meer dan 120,000 kroonen te schieten;

{==162==} {>>pagina-aanduiding<<}

ook was zeer beroemd de agent Thomas Portunati, die nu eens voor 50,000 dan weder voor 80,000 kroonen borg kon blijven voor Karel van Bourgondië. Zoo laat het zich verklaren, hoe de kooplieden in paleizen wonen, die onze vorsten hun benijden zouden.
Sommige lezers zullen deze sommen niet aanzienlijk achten, maar zij zullen zich wel willen herinneren dat men in de vijftiende eeuw met duizendtallen cijferde, zooals de staten dit thans met millioenen doen en dat het voor die dagen ontzettende sommen waren. Men gewent aan alles; welhaast zal het nakroost op den weg der vooruitgang met billioenen en trillioenen berekenen als er van staatsinkomsten of staatsschulden sprake is.

Doch keeren wij naar Florence weder, waar het gerucht van Pietro's opofferingen lang voor hem aankomt. De verontwaardiging des volks kent geene palen, de opwinding wordt spanning, die maar één stoot behoeft om in oproer los te barsten.
- Pietro heeft ons aan de Franschen verkocht! - roepen de burgers.
Valori treedt op en houdt als vurig republikein eene aanspraak voor het zamenscholende volk.
Medicis heeft vrijmagtig gehandeld als een despoot! roept hij uit; - wij moeten dus zijne handelingen onwettig verklaren; zij zijn even weinig het werk der republiek als zijn vasthouden aan Napels en langdurige wederstand aan Frankrijk.
De magistraatspersonen, de burgers, de geheele stad is in beweging. De signorie komt te zamen en zonder Pietro's terugkomst af te wachten, benoemt men een gezantschap om tot den koning te gaan, de handelingen van Medicis als eigenmagtig en niet door de republiek erkend te verklaren, en een nieuw verbond daar te stellen. De mannen die daartoe worden verkozen zijn Pietro Capponi als hoofd, vervolgens Tana di Nerli, Pandolfo Ruccellaï, Giovanni Cavalcanti.

{==163==} {>>pagina-aanduiding<<}

- Signori! - roept echter Capponi - ik bid u, doet waardiger keuze! Hoe ook uwe aanstelling mij vereert, daar is een man in ons midden wien het beter voegt ons gezantschap te leiden, een man vol des heiligen geestes, dien God tot alle goed werk heeft toegerust, hij die het volk van Florence op het harte draagt, en die dag en nacht onze voorbidder is...
- De prior van San Marco! - hoorde men aan alle zijden - Florence's profeet!... en met groote meerderheid werd vastgesteld den prior te noodigen voor deze zaak.
Valori en Capponi snellen dan naar San Marco. De prior ziet verlangend uit naar eenige nadere tijding, hij die zoo belangstellend den gang der zaken volgt.
- Gij hebt teregt geprofeteerd, dat koning Karel geen tegenstand zou vinden, vrome vader! - spreekt Capponi - want op verwonderlijke wijze heeft Pietro's lafhartigheid uwe profetie reeds vervuld - en nu volgde de mededeeling van 's hertogs dwaasheid en het besluit der signorie.
- En nu, vrome vader - besloot Capponi - komen wij tot u, om u namens de republiek te smeeken, met ons te gaan en onze woordvoerder bij den koning te zijn...
Ontroering doorhuiverde de tengere gestalte des priors, en zijn beweeglijk gelaat wisselde snel van kleur - daar was strijd in zijne ziel - lang duurde het eer zijn antwoord van de lippen kon komen.
- Vriend! - sprak hij eensklaps tot Capponi - ik wil voor het gezantschap bidden, maar ga gij aan het hoofd; waarom zou een arme monnik tot den koning gaan en zich mengen in de beraadslagingen der regenten?
- Gij gaat in uw ambt - hernam Valori - gij blijft heraut des levenden Gods, om ook voor den koning te getuigen van waarheid en regt der volken. Als profeet moet gij hem te gemoet treden op zijne hagchelijke baan en hem vermanen geregtigheid lief te hebben en met edelmoedigheid en erbarmen te handelen...

{==164==} {>>pagina-aanduiding<<}

Helderder straalde 's priors oog bij deze woorden; hij bezag de zaak van eene andere zijde; hij voelde wel dat hij voor een kruisweg werd gesteld - de keus was niet moeijelijk geweest als hij tusschen kerk en staat had moeten kiezen, maar hij meende dat hij de dienst van beiden hier vereenigen kon en vereenigen moest, ja hij droomde er van de kerk te kunnen dienen door den staat - en hij begon tot het voorstel te neigen.
- Is het de uitdrukkelijke begeerte der signorie? - vroeg hij dan.
- Der signorie en van het gansche volk! - betuigde Valori vol vuur. - De republiek legt u hare belangen op het hart.
De prior zag ernstig voor zich neêr en sprak eindelijk besloten:
- Dan zal ik volgen waar God mij roept, en ook voor den koning getuigen wiens ik ben en wien ik dien.
- De zaak vereischt intusschen spoed, vrome vader! Morgen moeten wij vertrekken.
- Ik ben te ieder uur gereed.
- Wanneer zullen wij u dan de muilezels zenden, die de signorie ter uwer beschikking stelt?
- Gij weet, ik ga altijd te voet, mijne vrienden - antwoordde de prior met de hem eigene eenvoudigheid - en 't mogt ook opzien baren.
- Wij zullen het niet gedoogen! de signorie heeft het aldus verordend - viel Valori in.
- Schik het dan zoo als 't u goeddunkt; alleen ik verlang eenige broeders met mij te nemen.
- Gij zijt meester, eerwaarde vader - antwoordde Capponi - wij gaan uw besluit bekend maken - de geest Gods zij op u!
Savonarola riep aanstonds fra Jacomo om de broeders bijeen te laten komen. Hij deelde hun het verlangen der signorie mede en noodigde hen om hem te ondersteunen met

{==165==} {>>pagina-aanduiding<<}

hunne gebeden. Op veler gelaat blonk een glans van vreugde bij het vernemen dezer opdragt, en men fluisterde elkander toe, hoe verheerlijkt men zich achtte in den prior - 't ontging Savonarola's wakend oog niet, en eer zij scheidden, sprak hij minzaam:
- Kinderen! verheft u niet - en spreekt niet in uwe harten: welk eene eer voor ons en het klooster dat onze prior tot den koning gaat! maar volhardt gedurende mijne afwezigheid in den gebede, opdat de satan onze harten niet aftrekke van de armoede des geestes. - Wat zegt het tot een menschelijk koning te gaan, daar wij gewoon zijn ons dagelijks voor het aangezigt van dien Vorst en Heer te stellen, die een Koning der koningen is?...

Geen slaap kwam dien nacht in de oogen des priors. 't Was of hij voorgevoelde dat van nu aan zijn leven veranderen ging, en een nieuwe werkkring zich voor hem opende, een nieuw worstelperk hem als kampvechter ontvangen zou. Geen zucht naar ijdele glorie wenkte hem tot die baan, geen vermetele heerschzucht riep hem uit zijne kerkelijke bemoeijingen tot de wereldlijke, geen lust naar de grootschheid des levens, geen dorst naar goud of roem bewoog zijne ziel. Maar het beeld eener zegevierende kerk - eener gemeente, die als eene reine bruid versierd is voor haren hemelbruidegom, een Godsrijk op aarde, ziedaar zijn schoonen droom, zijn heerlijk ideaal.
De Heer gaat zijne kerk vernieuwen, getuigde de geest Gods aanhoudend in zijne ziele; maar het was zijne verbeelding die er aan toevoegde het hoe en het wanneer. Thans! - riep zijn onrustig verlangen - de tuchtroede der Franschen! - denkt zijn vorschend verstand, en alzoo onbewust de goddelijke getuigenis met het menschelijke zijner wenschen en voorstellingen vermengende, zette hij de eerste schrede op een weg, waarboven met vuurschrift had moeten blinken dat kenschetsend merkteeken van het rijk van

{==166==} {>>pagina-aanduiding<<}

God: ‘Mijn koningrijk is niet van deze wereld; indien mijn rijk van deze wereld ware mijne dienaren zouden gestreden hebben.’
Des anderen daags besteeg de prior met drie broeders de muilezels, die hen op het voorplein wachtten - ook hun gerucht ging voor hen uit en vervulde in het leger een hart met onzetting en schrik.
Naauwelijks verneemt Pietro de Medicis in het kamp der Franschen dat de republiek zonder zijne komst af te wachten een gezantschap tot den koning afvaardigt, of hij gevoelt dat men met hem gebroken heeft of breken wil. Hij denkt aan eene omwenteling, maar hoopt haar nog tijdig door zijne terugkomst te bedwingen. In allerijl neemt hij afscheid, belooft in zijn paleis alles voor de komst des konings in gereedheid te zullen laten brengen en reist haastig af, gevolgd door eenige dienaren des konings om ter regeling zijner zaken vooraf te gaan.
De koning breekt intusschen op naar Pisa, om onverwijld van deze hem door Pietro geschonken vesting bezit te nemen, terwijl Sforza hem zoekt te betoogen dat Pisa eertijds onder Milaan gerekend werd en dat ook hij regten meende te hebben op Pietra Santa en Sarzano als behoorende onder Genua. - Karel sprak hem integendeel over eene nieuwe leening van 30,000 dukaten, maar ditmaal verstonden zij elkander zoo weinig dat Sforza misnoegd naar Milaan afreisde. Don Carlo en Galeazzo de San Severino, die door zijn huwelijk met eene natuurlijke dochter van Sforza aan hem was verbonden en heimelijk in last had Pisa voor zijn schoonvader te winnen, bleven echter als zijne zaakgelastigden achter, om in alles wat Karel deed, Sforza het bewegend rad en de leidende hand te doen blijven, ofschoon de koning zeer bekommerd werd over de afreis des hertogs, die hem zoo onmisbaar was.
Te Pisa aangekomen vindt Karel de afgevaardigden, maar is natuurlijk weinig ingenomen met een gezantschap, dat hem komt zeggen dat de republiek niet kan instemmen met

{==167==} {>>pagina-aanduiding<<}

al hetgeen Pietro op eigen gezag gezegd en bepaald heeft, en hij heeft weinig lust naar de beraden mannen te hooren, die hem de voordeelen komen betwisten, welke Medicis in zijne ligtzinnigheid hem zoo roekeloos toestond.
Nadat echter de koning verstaan had, hoe weinig de republiek met Pietro instemde, en hoezeer zij zijne laatste handelingen gelijk zijne vroegere houding afkeurden, veranderde Savonarola van onderwerp en vervolgde op indrukwekkenden toon:
- Allerchristelijkste koning en groote dienaar des goddelijken raads! De almagtige God, in wiens hand alle magt en heerschappij rust, bewijst zijne oneindige goedheid jegens zijne schepselen op tweeërlei wijzen: door barmhartigheid en regtvaardigheid. - Hij lokt het schepsel aan in zijne liefde, maar Hij straft ook den ongeregtige naar verdienste. - Lankmoedig verdraagt Hij de fouten en misslagen, geduldig schenkt Hij den zondaren tijd ter bekeering, vermaant hen vriendelijk en zoekt hen met liefelijke stem tot zijne dienst te noodigen - doch ook van eene andere zijde laat Hij den zondaar, die alle middelen der barmhartigheid veracht, van alle licht en genade beroofd in den afgrond van zonde en verderf storten. Daar echter de oneindige, alle menschen omvattende liefde Gods de zware zonden van Italië lankmoedig gedragen en reeds zoovele jaren lang herhaaldelijk en zacht door vele dienaren tot boete opgeroepen heeft, zonder dat Italië de ooren openen en de stem des goeden Herders herkennen wilde om zich van de zonde te bekeeren, en veelmeer de goddelijke lankmoedigheid in overmoed misbruikte om dagelijks de schuld der zonde te vermeerderen en met onbeschaamd voorhoofd zijne genademiddelen te verachten - zoo heeft de hooge almagtige God besloten, thans de geregtigheid haren loop te laten en zijne oordeelen over deze landen uit te gieten. Daar echter Gods geregtigheid niet van zijne barmhartigheid is te scheiden, maar zij in Hem één zijn, bewees God zijn volk de genade hun door

{==168==} {>>pagina-aanduiding<<}

zijn onnnutten dienstknecht reeds voor vier jaren zijne oordeelen te laten aankondigen, dat God door zware plagen de zonde van Italië bezoeken en zijne verbasterde kerk vernieuwen zal, sedert wanneer hij niet afgelaten heeft het volk van Florence te vermanen tot boete en bekeering. Getuige de gansche stad, de hoogen en geringen, ouden en jongen van beiderlei geslacht. Wel zijn velen ongeloovig en spottend gebleven, maar God heeft alles wat op zijn woord verkondigd werd tot op dit uur naauwkeurig vervuld, waaruit te besluiten is, dat hetgeen nog niet vervuld werd niet minder zal bevestigd worden.
Nooit heb ik uwen naam genoemd, de Heer heeft het mij niet toegelaten, maar gewis het was uwe magt die ik aanwees, uwe komst die verwacht werd. Zoo zijt gij eindelijk gekomen, o koning, gekomen als een werktuig Gods en zijner geregtigheid - uwe komst zij dan gezegend! Met vrolijke harten en blijde aangezigten ontvangen wij u; uwe nadering verheugt alle dienstknechten van Christus, allen die geregtigheid en reinen wandel liefhebben, want zij hopen dat God door uwe hand de overmoedigen buigen, de verdrukten oprigten, de zonde bedwingen, de deugd bevorderen, het onregt oordeelen en het oude en misvormde vernieuwen zal. Zoo kom dan blijmoedig vertrouwend als overwinnaar, omdat Hij u zendt, die aan de stamme des kruises over alle magten heeft gezegevierd.
Doch hoor nog verder mijne woorden, christelijkste koning! en neem ze ter harte. De dienaar Gods vermaant u, zijn gezondene, in naam van het koningrijk der hemelen, dat gij naar het voorbeeld des Hemelkonings barmhartig zijt, inzonderheid over Florence, dat schoon ook nog vele zondaren toch ook zeer vele dienstknechten Gods telt in alle standen en geslachten, om wier wille gij de stad moet sparen, opdat zij God voor het welgelukken van uw togt bidden mogen. Ook doet God u heden vermanen dat gij zorgvuldig de onschuldige weduwen en weezen, de grijsheid en de jonkvrouwen in uwe bescherming nemen zult, opdat niet door uw

{==169==} {>>pagina-aanduiding<<}

toedoen de zonde vermeerdere, want dit zou de u van boven verleende krachten gewis verbreken. Zoo vergeef dan ook gaarne de beleedigingen u aangedaan, zoowel die der Florentijnen als van anderen, daar zij er onschuldig aan zijn in hunne onwetendheid, niet bedenkende dat God u herwaarts zond om zijn raad te dienen. Gedenk aan uw Heiland, o koning, die aan het kruis zoo vergevend voor zijne pijnigers gebeden heeft! Zoo gij Hem poogt na te wandelen zal de Heer uw aardsch koningrijk doen toenemen, u overal de overwinning geven en u eindelijk in zijn hemelsch rijk opnemen. Hem, die alleen heerlijk en magtig is, de Koning der koningen, de Heer der heeren, die alleen onsterfelijkheid bezit en een ontoegankelijk licht bewoont, zij de eer en de lof tot in alle eeuwigheid. Amen.
Nog nooit had zoo diepe toon van ernst voor den koning geklonken, nog nooit had hij zooveel waardigheid en edelen moed in eenig geestelijke gezien, en hoe weinig zijn ligtvaardig gemoed voor blijvende indrukken vatbaar was, Savonarola's beeld zou niet meer worden uitgewischt, zijne stem zou lang nog klinken in zijn hart; al had die statelijke verschijning hem ook ontzet en verontrust, hij eerbiedigde en bewonderde toch den hoogen geest, de verheven fierheid, en onthutst en ontdaan als over eene groote nederlaag, beloofde hij volmondig, dat hij alle zaken zooveel mogelijk tot genoegen der republiek zou trachten te schikken, als hij te Florence zou zijn aangekomen.



{==170==} {>>pagina-aanduiding<<}

XIII. Uitbarsting.

Begunstigd door de avondschemering naderen eenige ruiters Florence langs de eenzaamste paden. Zij vermijden alles wat opzien kan baren en verdeelen zich om ongemerkt binnen de poort te geraken. Of men hen op de straten herkent is niet volkomen uit de onverschillige houding der voorbijgangers op te maken. Zij spoeden naar het palazza Pitti - en Pietro de Medicis zegent zich, dat hij weêr behouden 't huis is, ofschoon hij met nog grooter kommer en vreeze wederkeert dan hij de stad verliet.
- Er is gedurende uwe afwezigheid veel veranderd! - voert Bibbiena hem met ernstig gelaat te gemoet - onze partij heeft veel verloren! zij heeft zich verspreid; uwe vrienden zijn werkeloos gebleven; de wederpartij heeft zich versterkt en verzameld en treedt stout en zich meer bewust te voorschijn.
- En hoe heeft men mijn togt naar het leger opgevat! - herneemt Pietro met angstige gejaagdheid.
- Geheel tegen uwe bedoeling, eccellenza. Francesco Valori is opgetreden, heeft het volk in vurigen republikeinschen geest toegesproken, en men heeft gejuicht over zijne taal als over het hoogste heil!...

{==171==} {>>pagina-aanduiding<<}

- De ellendeling! - riep Pietro woedend - maar wat staat mij te doen? - en zich de hand voor het hoofd slaande herhaalde hij stampvoetend: - ja wat te doen? wat raadt Bibbiena...?
- Moed gehouden! - viel Orsini in - ik ga mijne troepen in gereedheid brengen! Zij zullen welligt te stade komen, overleg gij dan intusschen zooveel ge wilt...
- Waar is Cibo, waar is Manetti en Cei, die altijd iets wisten uit te vinden! Waar zijn al mijne vrienden en gezellen! Het paleis schijnt verlaten en uitgestorven! - Waar is nu de oude del Nero, dien ik als mijn vader vereer in de ure des gevaars?...
- Ik wil al het mogelijke doen om nog heden uwe beste vrienden bijeen te roepen - hernam Bibbiena - maar ik smeek u verlies geen o ogenblik! Laat den Gonfaloniero onverwijld van uwe terugkomst onderrigten en verantwoord u voor de signorie.
- Maar het is nacht, Bibbiena! en morgen zondag! hernam de ontroerde hertog.
- Vraag daar niet naar, eccellenza! maar maak u toch de afwezigheid van Capponi en vooral van den prior van San Marco ten nutte!
- Gij hebt gelijk! - maar ik ben buiten staat iets te verzinnen! - het hoofd duizelt mij, mijn verstand staat stil! - Die ellendige monnik zal mij ten val brengen! - Waarom heb ik hem ook gespaard! Maar laat hem weder binnen deze muren zijn! Bij den roem mijner onsterfelijke vaderen en de glorie van mijn huis, als ik hem niet laat ombrengen eer vier en twintig uren verloopen zijn!...
De komst zijner broeders brak zijne woede - Giuliano en de kardinaal werden gevolgd door hunne schoonbroeders Ridolfini en Salviati, met Cambi, del Nero en Tornabuoni, die allen aandrongen om zich op de heftigste tooneelen te wapenen. Paolo Orsini keerde spoedig weder en verzekerde dat zijne troepen gereed zouden zijn.

{==172==} {>>pagina-aanduiding<<}

- Het zal ons dan niet moeijelijk vallen het palazzo di podesta te bemagtigen - zeide Pietro stout, wat opgewekt door het wederzien van zijne vrienden; - doch welke ontwerpen men ook smeden mogt, ieder bleef neêrgebogen als door zware bergen van kommer, en men gevoelde zich bedrukt als voor de uitbarsting van een hevig onweder. Dit gevoel woonde echter niet enkel in de zalen van het palazzo Pitti; droevige spanning heerschte in de geheele stad - zelfs in de vreedzame muren van San Marco is het niet zoo rustig als gewoonlijk; al de broeders gevoelen het: de prior, hun hoofd en leidsman is afwezig - en eene beslissende ure genaakt.
Op het door Pietro aangewezen uur begeeft hij zich des anderen daags naar het palazzo di podesta, waar de signorie vergaderde en de Gonfalonieri gedurende hunne tweemaandelijksche dienst gehuisvest waren.
Pietro heeft zich wèl gewapend en bestijgt met een bonzend hart zijn paard; zijne broeders gaan aan zijne zijde, zijne van rapieren voorziene lijfwacht sluit zich digt om hen heen, en een stoet van vrienden met verborgen wapenen vergezelt hem. Overal ziet hij strakke, norsche aangezigten, een dof gemompel gaat op waar hij verschijnt, alom veel beduidende smadelijke wenken en dreigende gebaren - evenwel hoeveel zaamgeschoolde volkshoopen hij ook voorbijtrekt alles is stil, ja doodsch, schoon de rustdag alle werkelooze burgers gelegenheid geeft om in de algemeene belangen te deelen. Men laat hem ongemoeid tot voor het volkspaleis zijn togt vervolgen, maar hoe beklemd was hem het angstig jagend hart, als hij het bereikt heeft! Het volk dringt van alle zijden het plein op en omringt hem. Hij stijgt af. Maar er komt ook hier geene beweging, de wacht komt niet uit, de beambten of bedienden schieten niet toe. Het paleis is gesloten, 't is alsof alles daar binnen nog slaapt. Pietro treedt op de groote deur toe, zij wordt niet geopend. Gebelgd ziet hij rond; men klopt aan en roept om de sleutels. Nu opent zich eene kleine zijdeur en een jeugdig edelman

{==173==} {>>pagina-aanduiding<<}

verschijnt om uit naam der signorie Pietro's verlangen te vernemen. Het is de Gonfaloniero Jacopo di Nerli, vergezeld van twee prioren, die niet verbergen dat zij gewapend zijn.
- Met welk regt - roept Pietro op hoogen toon, versluit men mij de deuren van het volkspaleis? Welke beraadslagingen houdt men dan daar binnen?...
- Men beraadslaagt over het behoud der republiek, signore! - antwoordt de kloeke Nerli onverschrokken.
- Dan diende bovenal haar eerste burger gehoord te worden - herneemt Pietro met klimmende ergernis - die zich met de signorie wenscht te verstaan en verlangt binnen gelaten te worden.
- Zoo gij als burger en niet als souverein komt, zult gij u met dezen toegang vergenoegen en onvergezeld en ongewapend binnen gaan.
Ongewoon aan eenigen wederstand van de zijde der republiek stond Pietro daar verpletterd door zoo stoute taal en wijkt onthutst terug.
De zoon van zijn ouden vriend del Nero wenkt hem ter zijde om hem een geheimen toegang tot het paleis te wijzen, maar deze is bezet door forsch gespierde werklieden, en bij Pietro's nadering worden hunne zware vuisten zoo dreigend opgeheven, schieten hunne zwarte oogen zoo verslindende vlammen, dat Medicis ontsteld terugdeinst. Zijne verlegenheid moedigt hen aan; men treedt op hem toe, ruwe kreten gaan op, het gedruisch wordt oorverdoovend. Pietro ziet angstig om naar zijne knechten, werpt zich op zijn paard, maar van zijne wacht gescheiden, kan hij niet zoo haast aan de straatjongens ontkomen, die hem met lage scheldwoorden en verwenschingen overladen. Men slingert steenen naar hem heen, van alle zijden werpt men met slijk. Het is een dag des oordeels voor Medicis; al zijne zonden worden ontdekt, men noemt zijne misdrijven luid, verwijt hem het schaken en verleiden van zoovele maagden en vrouwen, zijne verkwis-
{==174==} {>>pagina-aanduiding<<}
ting, tirannij en verraad - en niemand neemt zijne verdediging op zich! Pietro spoort vergeefs zijn ros om zich door het benaanwend gedrang een weg te banen, maar hij is als gekluisterd tusschen het hem uitjouwend graauw.
De jonge kardinaal, anders de lieveling des volks, waagt zich in het midden der menigte, spreekt haar toe, strooit geld uit onder het volk, heft met zijne knechten eensklaps den voormaals zoo opwekkenden kreet aan: ‘palle, palle’ *). Maar niemand beweegt zich om het geld op te rapen; zijne zwakke stem bezwijkt bij den ontzettenden kreet, dien Rinaldo de wever en Spica de steenhouwer hem gelijktijdig in de ooren bulderen.
- Weg met Medicis! dood aan alle tiranen! verlossing en vrijheid voor Florence! - en in duizend echo's weêrgalmen nu van alle zijden dezelfde toonen, alsof men niet eindigen kan.
De sjouwer Razza, die onder het volk tot digt bij Pietro was doorgedrongen, hoorde hem aan een zijner knechten belasten om Orsini met zijne bende te doen aanrukken. Op hetzelfde oogenblik roept hij dit heimelijk bevel luidkeels uit en voegt er met zijne ontzettende stem bij:
- Verraad, verraad! - te wapen! te wapen! - Mannen van Florence! deze onverlaat wil de boeven van Orsini op ons loslaten, als hij ons eerst aan de Franschen verkocht heeft!
- Te wapen! te wapen! - klinkt het nu van alle zijden! - Naar huis! ter verdediging van huis en kroost!
De zaamgedrongen menschenmassa geraakt in geweldige beweging; een onstuimig meer gelijk golft de woelende menigte voort. - Als door een tooverslag worden overal blinkende wapenen gezien in vaste vuisten. - De domklok galmt zijne diepe toonen akelig over de stad, weldra roepen alle

{==175==} {>>pagina-aanduiding<<}

andere klokken mede: te wapen! te wapen! Op dit gerucht snellen allen die nog in rust waren gebleven mede aan, het volk is niet langer te bedwingen - het oproer is losgebroken.
Het is Pietro gelukt zijne wacht te bereiken, zij omsingelen hem met uitgetogen zwaarden en rennen in vollen galop met hem heen.
De weinige krijgsknechten die Medicis te hulp zouden komen, waren verstrooid en ontwapend. - De bargello (boogschutterij) doet nog eene poging, maar wordt ontwapend, men opent de gevangenissen - de verwildering is algemeen, de verwarring ten top. Het opgewonden volk verzamelt zich nu eens nabij San Marco, om te vernemen of de profeet nog niet wederkeert, dan weder verdringt het zich bij het palazzo di podesta, en eischt met onstuimig getier dat de signorie nu handele en hare magt als volksvertegenwoordigend ligchaam bewijze.
Eensklaps schijnt aller aandacht geboeid - daar treedt de jeugdige en fiere gestalte van den edelen Jacopo di Nerli op het balcon van het paleis; hij wenkt met de hand - men gehoorzaamt den lieveling des volks - het woest getier vermindert allengs, het wordt een dof gonzen - alles zwijgt, en de wilde hoop staat als versteend om te luisteren. Nu treden de thans leidende hoofden der signorie te voorschijn, de wakkere Salviati, Soderini, Arigucci en Vespucci worden niet gemist. Het volk is geheel aandacht: daar klinkt het woord der bevrijding over de Florentijnen...
- De signorie herneemt hare regten, het huis van Medicis wordt voor rebellen verklaard en vervallen van alle aangematigde regten.
Het volk juicht en is niet langer te weêrhouden, men rukt het wapen der Medicis van den wand van het volkspaleis waar het sedert 1434 gepraald had en vertrapt het met de diepste verachting. Plunderzieke geweldenaars hitsen het volk aan tot koeling van hunne wraak over de te lang gedulde tirannij en weldra klinkt het:

{==176==} {>>pagina-aanduiding<<}

- Naar het palazzo Pitti! - naar de rijke galerij!
- Buit! buit - roepen eenige met vuile lompen bedekte bedelaars.
- Naar het palazzo Pitti! Naar de groote galerij! om onze schatten terug te nemen! roept een ontsnapte boef, en een graauwe drom stroomt door de hoofdstraat Galzajoli naar het paleis. Men houwt de sierlijke deuren uit om het plunderen gemakkelijker te maken. De wilde hoop tiert en raast in de marmeren corridors, in de met zijde en goudlaken bekleede zalen - men vergruist de edelste kunstgewrochten - men vertrapt de uitgezochtste zeldzaamheden en belaadt zich met al wat in het oog dier onaesthetische bende waarde heeft. De Franschen, die tot regeling van de zaken des konings reeds waren aangekomen en zich in het paleis bevonden, waar alles op het prachtigst voor Karel zou worden ingerigt, mengden zich tusschen de plunderaars, om voor eigen rekening te rooven uit hetgeen toch een prijs der vernieling dreigde te worden; bovenal zekere Balassart of Balzac, die beweerde dat het huis Medicis te Lyon hem een schat was schuldig gebleven, en zich nu ruimschoots schadeloosstelling zocht. Onder anderen maakte hij zich van een gouden eenhoorn meester, die op 6 à 7 duizend dukaten geschat werd en nog twee dergelijke stukken. Maar eensklaps breken drie reusachtige mannen door den onbewegelijken drom en bezweren met donderende stemmen de plunderaars in hunne woede.
- Laat af! Laat af! - om den wille Gods en het woord zijns profeets! - klinkt Rinaldo's stem door de zalen. - Wat verwoest gij het huis van den koning onzen redder en bevrijder! Hoe zult gij het verantwoorden voor den allerchristelijksten koning, dat gij aldus te werk gaat!
- Wat weten wij van profeet en koning! - riepen eenige geweldenaars, die nog bezig waren met het verpletteren van kostbare vazen en onschatbare antieken!
- Hij komt! hij komt! - riep Spica - en de plunderaars stonden en zagen om alsof hij reeds daar moest zijn.

{==177==} {>>pagina-aanduiding<<}

- Hoor! hoor! die stemme des gejuichs, die ginds opgaat... Mannen voort! naar het palazzo di podesta! En de drie vrienden, versterkt door eenige rappe makkers, dreven met onweêrstaanbaar geweld de ingedrongenen terug en ter deure uit. De hoofdman Vitelli kwam aan met zijne manschappen om op bevel der signorie het paleis te bezetten.
De onbevredigde roovers wierpen zich nu met verdubbelde woede onder afgrijselijk getier in de heerlijke lusthoven nabij San Marco, om de keur van beeldhouwkunst, zoo duur door Medicis verzameld, te vermorselen, en zelfs het paleis van den kardinaal in de voorstad San Antoni werd niet gespaard. De uitmuntende galerij, die Cosimo in de via larga had laten aanleggen, werd aanstonds in een verkoophuis herschapen. Alle deuren werden versperd, slechts ééne geopend voor den deurwaarder, die de kostbaarheden voor luttele prijzen te koop veilde. Men bepaalde zich niet bij het afscheuren der goudlakensche tapijten, der zijden gordijnen en fluweelen bekleedselen, men sloeg de handen aan de verzamelingen van kostbare camées, keurig in steen gegraveerde zegelringen van onyx en agaat en drie duizend gouden en zilveren merkwaardige medailles, ja de vreemdsoortigste en edelste kostbaarheden, en men spaarde ook zelfs de voortreffelijke boekerij niet, die van Cosimo's dagen af de roem en lust der Medicis was geweest. Zoo Politiano niet weinige dagen voor den gruwel dezer verwoesting gestorven ware geweest, deze vernietiging van zijn' arbeid zou hem den doodsteek toegebragt hebben.
Men rustte niet vóór alle wapenschilden der Medicis waren vernield, vóór iedere herinnering aan hunne smaakvolle werken was vernietigd. Zoo ooit een hoog verheven geslacht plotseling in de diepte werd geslingerd het was het huis van Medicis.

Op den 9den November 1494 in het graauwe wambuis van een gering bediende vlugtte Pietro heen naar Bologna, een eindwegs vergezeld van eenige krijgslieden zijns schoonbroe-
{==178==} {>>pagina-aanduiding<<}
ders Orsini, die hem echter allengs begaven, zoodat hij onverzeld en berooid in het paleis van Giovanni Bentivogli aankwam. De kleeding die hem niet paste en geheel zijn verwilderd voorkomen wekten het wantrouwen der bedienden. Men betwistte hem den toegang, men wilde Bentivogli niet van zijn verzoek om tot hem toegelaten te worden verwittigen. Pietro wordt driftig en begint dreigende woorden te spreken - men belacht hem. Daar treedt een jongeling hem ter zijde en beziet hem opmerkzaam.
- Cardièro! - roept Pietro - zoo gij mij herkent, noem mij nog niet, maar verlos mij van deze beleedigende ellendelingen.
Eccellenza! - zucht Cardièro - moet ik mijne oogen gelooven?
- Houd op!... Alles is mogelijk! en breng mij tot den vorst die thans uw beschermer is.
Cardièro gedacht met ontroering aan de verschijning en bleef niet in gebreke om Pietro in alles te dienen, maar deze schuwde den geestenziener als ware hij zelf een spooksel geweest.
Het was de dag der vernedering voor den onwaardige, de dag der vergelding en der wrake - nergens heul, nergens troost! In plaats van woorden van deelneming en opwekking had zijn bondgenoot en vriend slechts spot en verwijt voor den verdoolde. Bentivogli wees hem op de kanonnen, waarmede hij zijn paleis versterkt had en zeide schamper:
- Beken, dat zoo gij zulke vuurmonden hadt gehad, gij niet hier zoudt zijn.
- Zoo gij het woedend graauw om u hadt gezien zoo als ik het zag aanrukken, gij zoudt gedaan hebben wat ik deed! - antwoordde Pietro ernstig.
- Indien men u ooit verhaalt: Bentivogli is uit Bologna gejaagd, zoo als gij het thans zijt uit Florence, geloof het niet, maar houd dan staande, dat hij zich liever in stukken heeft laten houwen dan te zwichten voor zijne onderdanen - hernam de overmoedige.

{==179==} {>>pagina-aanduiding<<}

- Maar schoon ik ditmaal heb gezwicht, is alles nog niet verloren, en wie weet hoe spoedig ik mij weder herstel.
- 't Zou voor u te wenschen zijn, mijn vriend! doch geloof mij, nu is het te laat; gij zoekt een muur te beklimmen, die onder uwe voeten instort!
Ook deze overweldiger heeft later in ballingschap geleerd wat minder stout te spreken, maar zijne trotsche houding boog Pietro thans nog dieper neêr in zijne verslagenheid. Hoe smachtend zag hij uit naar de eerste tijding uit Florence! Wat had hij te hopen, wat te vreezen van den koning? Reeds begon hij zich te streelen met de verwachting om door Karel in zijne regten over de oproerige stad hersteld te worden, als zijne beide broeders bij hem aankwamen.
- Wat is er, Giovanni? Hoe staan onze zaken? - riep hij ongeduldig, terwijl de kardinaal zich met tranen in de oogen aan zijn hals wierp.
- Laat ons God danken dat wij er het leven af bragten! - was al zijn antwoord.
- Hoe zijt gij ontkomen?
- Zoo Bibbiena mij niet uit het gedrang gered had, ware ik vertreden geworden. Hij verschafte ons de kap van Franciskaners, en onder deze vermomming ontkwamen wij aan de woede des volks. Al onze bezittingen zijn verbeurd verklaard, onze paleizen verwoest... ons wapen is alom in het slijk gesleurd... onze naam gevloekt... uw hoofd op prijs gesteld...
- Wat zegt gij? - barst Pietro los - mijn hoofd op prijs gesteld!...
- De signorie heeft 2000 dukaten gezet op uw hoofd, 5000 uitgeloofd aan wien u levend brengen zal!...
- Barmhartigste Maagd! - zoo ben ik nergens veilig! - Ondankbaar volk!... Trouwelooze vrienden! - Gelooft gij niet, Giovanni, dat wij dit alleen den vromen prior van San Marco te wijten hebben! - Daar is nu die prediker der

{==180==} {>>pagina-aanduiding<<}

geregtigheid, die het volk opruit om moord te plegen aan zijne overheid...
- Hij was afwezig - was het ontwijkend antwoord des kardinaals, die Savonarola achtte.
- Afwezig! ja - maar zijne omgekochte trawanten werkten meer dan ooit - afwezig, maar om mij te verderven en mij welligt ook nog alles te doen verliezen wat ik op Karel gewonnen had...
- Onze neven Lorenzo en Giovanni zijn in de stad wedergekeerd en hebben het wapen van Medicis uit hunne wanden laten wegnemen - ja, broeder, zoo diep is onze val, dat zij den verafschuwden naam van Medicis met dien van Popolani hebben verwisseld!...
Het schoone Florence was intusschen in een tooneel van gewelddadige omwenteling veranderd. Geen wijk, geen straat was vrijgebleven van de verwoesting. De zon was op- en ondergegaan over de vernielende menigte, de teugellooze wraaklust en de onverzadelijke plunderzucht der roofzieke straatboeven. De signorie had wel gepoogd in de dringendste aangelegenheden te voorzien, maar de uitwendige rust te herstellen en de innerlijke kracht door orde te bevestigen, daaraan was men nog niet toe, en niemand wist er het middel op. De verwarring kende geen perken, alle nering en hantering stond stil, de werkplaatsen bleven ledig, de winkels waren gesloten, woeste benden doorkruisten de stad en verontrustten de vreedzaamste burgers. - Daar klinkt op eens de blijde mare door de straten:
- De prior is daar! Leve de profeet!...
Wederom galmen van de torentinnen de metalen monden der klokken hunne luide roepstem uit om het volk van Florence te verzamelen, maar het is thans geen roep des strijds, maar een teeken des vredes, een klank der verzoening.

De prior heeft een ernstig woord aan allen; de signorie vermaant hij alle wraakzuchtige uitspraken op te heffen en

{==181==} {>>pagina-aanduiding<<}

in stede van verbanning en bedreiging des levens eene algemeene amnestie uit te schrijven. Het volk bestraft hij om hunne barbaarsche woestheid en vermaant het tot boete en bekeering - en het is alsof heel Florence bloost van schaamte over de tooneelen die het aanschouwde; heel Florence weent met den prior, heel Florence verootmoedigt zich, smeekt om genadige vergeving! - en de woestelingen, die gisteren als brieschende leeuwen rond gierden, gaan als lammeren ten tempel uit, keeren rustig naar hunne woningen, en orde en tucht zijn hersteld.
Maar niet enkel Florence zou op 9 November van Medicis' val weêrgalmen. Gedurende zestig jaren was dit huis hard en wreed geweest over het eens zoo bloeijende Pisa, dat sedert 1407 aan Florence onderworpen was geworden, na driehonderdjarige worsteling. De eerste jaren van hunne onderwerping waren dragelijk, maar na 1434 stonden zij aan de onbarmhartigste willekeur bloot. Om alle kracht van tegenweer aan de nijvere mededingster te ontnemen, wier rijk geladen schepen eens de Middellandsche zee overdekten en het eerst de schatten uit Constantinopel, Syrië en Afrika gehaald hadden, putte men hare geldmiddelen uit, onderdrukte men handel en landbouw, sloot hare burgers uit van alle ambten en verwaarloosde zoozeer de waterwerken, dat de vruchtbare omstreken in een akelig moeras werden herschapen, welks schadelijke uitdamping de inwoners met hevige koortsen teisterde.
Met grammen wrevel bleef men uitzien naar het oogenblik, om dit vernederend juk af te werpen. Men hoopte alles van de Franschen. Galeazzo de San Severino wakkerde die verwachting aan, maar in het belang van Sforza, die beweerde alle regt op Pisa te hebben, omdat Visconti, de eerste hertog van Milaan, het had bezeten. Hij bragt een waardig edelman, Simoni Orlandi, tot den koning, en met gloeijende welsprekendheid schetste hij het lot van zijne ongelukkige vaderstad. De koning en heel het hof waren bewogen. Maar

{==182==} {>>pagina-aanduiding<<}

Pisa scheen bestemd om een twistappel in Italië te blijven; want de overijlde belofte, die de koning nu uitsprak, zonder den aard des staats en den wensch der burgers regt te kennen, of ook het regt te hebben, hier eene beslissende uitspraak te doen, opende eene bron van bittere oneenigheden voor het vervolg; doch voor het heden jubelde de verrukte schare: - Vrijheid! Vrijheid! Leve Frankrijk! Weg met Medicis! - Men dreef alle Florentijnen ter stad uit en wierp den marmeren leeuw, die het Florentijnsch gezag aanwees, van de brug in de Arno. Weldra werd hij door een beeld van koning Karel vervangen, dat echter later hetzelfde lot heeft ondergaan, toen Pisa Maximiliaan begroette.



{==183==} {>>pagina-aanduiding<<}

XIV. De dag der leliën.

Acht dagen zijn na de uitdrijving der Medicis verloopen, en Florence is feestelijk getooid; de versierde straten en rijk gedoste burgers getuigen, dat er een hooge gast binnen bare muren wordt verwacht. De signorie heeft zich in statigen optogt naar de San Friano-poort begeven, waar de Gonfalonieri met de keur der Florentijnsche edelen den koning der Franschen verbeiden, om hem onder een prachtig verguld en smaakvol met goudlaken bekleed verhemelte de stad binnen te leiden. Daar nadert de schitterende stoet. De jonge koning, in zware wapenrusting op een wonderschoon paard, Savoye genaamd, gezeten, draagt een gouden kroon, waaraan de zeldzaamste edelsteenen fonkelen; zijn blinkend harnas is overdekt met gouden versierselen en kostbare paarlen; voor hem uit rijdt de opperstalmeester met het groote zwaard des koninklijken gerigts, terwijl de opperhofmeester met zijne vlugge boogschutters ruimte maakt door de zich verdringende schare. De koning is omgeven van een luisterrijk gevolg van prinsen, edelen en pages, die eene verwonderlijke praalvertooning opleverden, met hunne fijne goudstoffen, glansende en rijkversierde harnassen, veelkleurige zijden mantels en wuivende vederbossen. De Florentijnen deden echter in de weelde des

{==184==} {>>pagina-aanduiding<<}

bevalligen opschiks niet onder, heden opzettelijk getooid à la française. De Gonfalonieri vatten de teugels van 's konings ros en geleiden hem naar de kathedrale, waar hij door alle hooge geestelijken ontvangen wordt. Terwijl de koning nederknielt op het hoog altaar, vermaakt het luidruchtig graauw zich naar de gewoonte dier dagen om het vergulden verhemelte, dat de Florentijnsche edellieden boven den koning hadden gedragen, te vernielen. Aan Ficino was het opgedragen tot den koning te spreken.
- Dit is de groote dag, dien God gegeven heeft - was zijne taal. - Laat ons te zamen verheugd zijn! Gij hebt een grooten en voortreffelijken togt te ondernemen, o allerchristelijkste koning, en wij achten ons gelukkig, u op uwe reize naar uwe groote bestemming binnen onze muren te mogen ontvangen. Gij gaat om voor den Verlosser der wereld zijne heilige stad, zijn gezegend Jeruzalem aan de barbaren te ontweldigen, die het zoo lange reeds vertreden hebben. De Heer zal u de overwinning geven, onze gebeden zullen u nazweven, want uw verheven ontwerp wekt ons op voor het heilige en goddelijke. Zoo heeten wij u dan welkom in Florence, de stad der bloemen, die gij thans met leliën vervult, en zag zij juist heden eene harer schoonste bloemen verwelken, ging eene schitterende star voor ons onder tusschen de lichten der wijsgeeren, de bloemen van blijde hoop en schoone verwachting, die gij ons brengt, o koning! het licht van 's konings aangezigt vervrolijkt en verheerlijkt onze stad en stelt dezen dag tot een roem der dagen in onze gedenkboeken.
Hoe hoog het hart des konings ook sloeg bij de blijde ontdekking van de onderdanigheid en welwillendheid der Florentijnen, die nog zoo kortlings zich in hunne volle krachten hadden betoond bij het verdrijven van den onderdrukker hunner vrijheid, het gedurig aanblazen der hem omgevende hovelingen en de wrok dien Karel altijd nog bleef voeden tegen een staat die hem openlijk had durven weêrstaan, deden hem al deze eerbewijzen met koele strakheid als hem schuldige

{==185==} {>>pagina-aanduiding<<}

schatting aannemen; en toen hij in het paleis van Medicis was aangekomen begonnen al aanstonds de onderhandelingen met eene commissie uit de signorie, waarbij 's konings misnoegdheid en overdreven eischen kenbaar werden.
Het volk echter, verblind door al het schitterende der vertooning van den dag en opgewonden tot dwaze luidruchtigheid, liep juichend door de straten, roepende: - Leve Frankrijk! leve de koning! - alsof van nu aan Florence's heil gegrondvest ware.
Intusschen kwam er geen einde aan het heir dat den koning volgde, en het scheen niet mogelijk dat Florence allen zou kunnen bergen. De voornaamste edelen, die niet in het paleis van Medicis konden worden opgenomen, werden bij de aanzienlijkste Morentijnen ingelegerd en geheel 's konings stoet in de huizen der burgers verdeeld. Reeds bij deze eerste aanraking der onderscheidene natiën kwam het op verscheiden plaatsen tot hevige botsingen.
Daar de koning op het vernemen van de uitdrijving der Medicis in de onzekerheid was geraakt over de houding der Florentijnen ten zijnen opzigte, had hij al zijne krachten naar Florence zaamgetrokken en zijne troepen aanzienlijk vermeerderd. Het was aan niemand ontgaan dat de Franschen met gevelde lansen en krijgshaftige houding waren binnengetrokken, zooals een overwinnaar eene overgegevene stad inrukt, en in dien geest zouden de Franschen dan nu ook handelen.
De stad mogt dien nacht feestelijk verlicht zijn, rustig was zij niet - op onderscheidene plaatsen waren burgers en soldaten reeds slaags geraakt. In het palazzo Pitti was een luisterrijk onthaal, rumoer in alle straten, woeling in alle huizen, spanning en vreeze in veler harten - en in San Marco klonk plegtstatig het weemoedig lied der broederen over de lijkbaar van een veel geliefd vriend - de prior hield dien nacht de lijkdienst voor den vorst van Mirandola!... Hij was den strijd des levens te boven - voor den prior zou die van nu aan eerst regt heet worden.

{==186==} {>>pagina-aanduiding<<}

Naauwelijks was de zon aan den hemel gerezen of de toeloop naar het klooster werd grooter dan ooit. De eerste die verscheen was Rinaldo; luid jammerend en weêklagend drong hij den portier voorbij en stortte in de cel des priors.
- Vader! vader! ik ben radeloos! - barstte hij los - twee Fransche officieren hebben mijne vrouw met geweld uit mijn huis ontvoerd!... Het is eene natie der duivelen! en wat goed christenmensch verstaat hunne barbaarsche taal? - Mijne geburen zijn toegeschoten en naar het huis gestormd, waar men meende dat men Rosa had heen geleid. Mijn vriend Razza heeft een officier, dien hij voor den schuldige aanzag, een doodelijken slag toegebragt en is door de soldaten gegrepen om in verzekerde bewaring gesteld te worden, doch Spica heeft hem met eene bende berglieden, die in zijn huis verborgen waren, ontzet. Razza schijnt wel ontkomen, maar er is een gevecht door ontstaan in de voorstad, dat zeer bloedig toegaat, want de onzen zijn reeds ten uiterste verbitterd tegen de barbaren, die hoewel hier als vrienden en gasten onthaald, ons als overwonnen slaven aanzien, in onze huizen alles 't onderste boven keeren, onze spijs en drank als wolven verslinden, onze vrouwen en dochters aangrijpen alsof zij hun ten beste gegeven waren, en op ons verzet tegen hunne schandelijke onbeschaamdheid bedreigen zij ons met vuur en zwaard en plundering! ja, zij zeggen dat de koning onze stad straffen zal voor den vroegeren wederstand!...
Terwijl Rinaldo nog sprak vernam men de stemmen van hartstogtelijk bewogen mannen. Razza, nog bloedend en schreeuwend van woede, bragt de doodsbleeke Rosa in het klooster, die onder een vloed van tranen haren Rinaldo in de armen zonk. - Het was echter geen dag om bij roerende tooneelen stil te staan.
Ook de schilders Braccio en Baldini waren tot den prior gekomen en verhaalden allerlei tooneelen van den nacht. Zij verzekerden dat de koning zulke dreigende woorden had

{==187==} {>>pagina-aanduiding<<}

gesproken, dat de signorie tot ernstige beraadslaging bijeengeroepen was, eer het tot vaste bepalingen tusschen den koning en de republiek zon komen; maar hoe steeg 's priors kommer ten top, toen Salviati, de opperhoofdman der Florentijnsche troepen, binnentrad, roepende:
- Vader! wat zal er van ons worden!.... Vrome vader! deze vorst gelijkt meer een Belials man dan een dienstknecht Gods! In stede van onze regten en vrijheden te bevestigen en te steunen, beraadslaagt hij met zijne roofzieke legerhoofden om onze stad te plunderen, en wat nog het ergste van alles is: Medicis terug te roepen!
- Vrees niet, Salviati, de Heer zal het hem niet toelaten! Medicis' val is ten volle besloten - verzekerde de prior rustig.
- Maar vader! Philippe de Bresse, een van 's konings eerste gunstelingen, bij de Tornabuoni in kwartier, trof daar de hoofden van al de aan Medicis verwante huizen aan en zijne schoonbroeders de Ridolfini en Salviati. Van dezen laatste als mijn naastbestaande, vernam ik door vertrouwelijke mededeeling, dat men de Bresse door groote beloften en geschenken heeft bewogen op heden den koning over te halen om Pietro te herstellen, al ware het dan ook onder den koning.
- Het zal niet zijn, Salviati! verzekerde de prior vertrouwend - de koning moet Gods raad over Florence volbrengen, wat de beraadslagingen der grooten ook zijn. Florence zal tot de vrijheid wederkeeren en geen vorst hebben dan den koning des hemels!...
- Zoo zij het, vader! - juichte Salviati - mijn hart brandt van verlangen om den uitslag van de onderhandeling met den koning te vernemen. Al de troepen die ons ten dienste stonden zijn in de nabijheid der stad, en eene menigte land- en bergbewoners gewapend in de huizen der burgers opgenomen. Mogten de Franschen geweld plegen dan zullen eenige weinige klokslagen van het palazzo di podesta

{==188==} {>>pagina-aanduiding<<}

een onzigtbaar leger te voorschijn roepen dat als leeuwen onze vrijheid bevechten zal...
- De Heer geeft Florence de vrijheid! mijn vriend, wacht het niet van het zwaard... Hij geeft zijne giften als in den slaap, opdat geen vleesch roeme.
Op ditzelfde oogenblik werd de opperhoofman geroepen, daar er wederom ongeregeldheden losgebroken waren, die door het misverstand, dat de niet begrepen talen telkens deden ontstaan, een ernstig aanzien kregen.

In het palazzo Pitti waren inmiddels de afgevaardigden van de signorie voor den koning verschenen om met hem te onderhandelen. De hooge toon en afgemeten koelheid waarmede zij werden ontvangen was onheilspellend genoeg om weinig aangenaams te verwachten. 's Konings secretaris las dan het ontwerp aangaande de verhouding tusschen Florence en Frankrijk.
Naauwelijks had de secretaris eenige zinsneden gelezen, of de heftigste gemoedsbewegingen teekenen zich op het gelaat der Italianen, en Pietro Capponi scheen zijne verontwaardiging niet langer te kunnen bedwingen. Zijn gelaat gloeide, zijne oogen schoten vlammen en zijne handen klemden zich krampachtig zamen. De secretaris las koelbloedig voort. Koning Karel had de vermetelheid, zijn feestelijken intogt de verovering der stad te noemen en legde nu den overwonnenen zijne eischen voor. Medicis zou hersteld worden als 's konings vasal, en de koning zou steeds zijne vertegenwoordigers te Florence hebben; de republiek zou terstond tot de betaling van de door Pietro beloofde som overgaan, enz.... en de secretaris besloot zijne voordragt met te verklaren, dat dit voorgelezene het laatste woord zijns konings was.
- Is dit uw laatste woord, o koning! - barstte nu de van verontwaardiging gloeijende Capponi los - dit, dit uw laatste woord? Meent gij aldus onze vrije republiek met een enkel woord als leenpligtig te beheerschen?

{==189==} {>>pagina-aanduiding<<}

De toorn werkte, als veeltijds, aanstekend. Heftig opvliegend antwoordde de koning:
- Dit is mijn laatste woord! En zoo men het niet heeft verstaan, zal ik de trompetten laten opsteken om het door de zwaarden te doen begrijpen!....
Dan zullen we zien of onze zwaarden even scherp snijden als de uwe! - hernam Capponi; en den secretaris de rol uit de hand grijpende, verscheurde hij die voor de oogen des konings, terwijl hij zeide:
- Steek dan vrij uwe trompetten op; wij gaan onze stormklok luiden!...
Daar Capponi met dit woord de zaal verliet, beving een hevige schrik den overmoedigen vorst. Hij begreep terstond dat Capponi wel zou weten wat hij zeide en niet zonder grond op zijne stormklok vertrouwen. Hij laat hem terugroepen en eensklaps van stem en houding veranderend, voert hij hem schertsend te gemoet:
- Capponi, Capponi! gij zijt een ondeugende capponi! - zinspelende op de beteekenis zijns naams: kapoen. En nu het onderhoud een min ernstigen toon gevende, begon de koning wat gematigder te eischen en verzachtende toelichting aan zijn voorstel te geven; maar wat hij ook glippen liet, zijn geldgebrek deed hem nog altijd begeerig naar de ijzeren kisten der kooplieden uitzien.
Zoodra Capponi zich over zijne zamenkomst met den koning heeft verantwoord, snelt hij naar San Marco heen. De prior hoort den ijveraar belangstellend aan, maar spreekt, na het vernemen van geheel den toedragt, met vriendelijk ernstig vermaan:
- Mijn vriend, de toren eens mans werkt Gods geregtigheid niet....
- Vader! wie zou niet gloeijen en branden, als hij de regten zijns vaderlands ziet aanranden! wie ze niet verdedigen tot den laatsten droppel bloeds!....
- 't Is wel, mijn vriend, maar de kracht van den geest

{==190==} {>>pagina-aanduiding<<}

bestaat meer in de kalmte van den moed, dan in de heftigheid des toorns....
- Eerwaarde vader! signore Valori verlangt u te spreken - kwam fra Jacomo met ontsteld gelaat melden.
- Wat is er mijn zoon? Hoe dus verbleekt...
- Ik weet niet, vader, maar een noodkreet galmt door de stad, en ik zie de burgers in wanhoop de handen wringen! Hoort gij het niet? - Vader! Luister!... Santa Maria!....
Inderdaad in de galmen die opgingen kon men duidelijk het:
- Misericordia! Santa Maria! misericordia Gïesu! - verstaan.
Eene huivering doorrilde den prior, maar de kalmte verliet hem niet. Hij liet Valori tot zich komen.
- Vader! de gansche stad is in rouw gedompeld! en eene stemme van vele klagten gaat van alle zijden op! De koning eischt dat de weêrspannige stad hem onmiddellijk een blijk van gehoorzaamheid en onderwerping geve, en binnen vier en twintig uren hem twee honderd duizend gouden dukaten uitbetale. Zoo niet, zal hij te vuur en zwaard zich van onze schatten meester maken! allen handel met Frankrijk vernietigen! de stad na de bepaalde uren der plundering prijs geven!... Naauwelijks hebben zijne herauten dit afgekondigd of de verschrikte burgers zijn te hoop geloopen voor de paleizen der rijke kooplieden, doch deze hebben hunne huizen zoodanig versterkt dat zij een eersten aanval weêrstaan kunnen, en blijven dus weigeren hunne ijzeren kisten te ontsluiten... Capponi, ga onverwijld met mij naar het volkspaleis, waar de Gonfaloniero u wacht.
- En wij, laat ons gaan tot den troon aller genade! - sprak de prior tot de broeders, als zij de vrienden uitgeleidden - laat ons nedervallen voor den Koning der koningen, die de harten der vorsten leidt als waterbeeken...
Zij volgden hem in de kapel, waar hij te zamen met hen nederknielende, hen voorging in vurige gebeden, die gedurig nieuwen aandrang ontvingen door de noodkreten der be-
{==191==} {>>pagina-aanduiding<<}
angstigde burgers, die akelig door de straten weêrgalmden.
Nog lagen de broeders om het hoogaltaar geknield, toen Valori vergezeld van Soderini en Arigucci wederkeerde.
- Eerwaarde vader! - roept hij - de nood is op het hoogst gerezen! - De ellende is ten top! - De gansche stad in beroering! de armen gillen hunnen jammer uit; men gedenkt al de gruwelen die de Franschen gepleegd hebben; vrienden en verwanten omarmen elkander tot een eeuwig vaarwel; moeders dragen als zinneloos hare kleine kinderen van het eene huis in het andere; jonkvrouwen klemmen zich angstig vast aan vader of broeder en smeeken haar niet prijs te laten aan den woesten vreemdeling; grijsaards rukken zich de graauwe haren uit - maar de kooplieden wel verschanst in hunne sterke kasteelen en omringd van al hunne gewapende knechten zijn doof voor dit gejammer!... De soldaten vlammen reeds op buit en winden zich op tot moedwil en wreedheid. De signorie heeft alles overwogen - het is onmogelijk de gewenschte som bijeen te brengen binnen de weinige bepaalde uren. Wij zijn dan gezonden om u te smeeken oogenblikkelijk tot den koning te gaan en genade voor deze ongelukkige stad te verwerven; het gansche volk voegt zijne bede bij de onze, want langs alle straten klinkt het: - Waar is nu onze profeet? - Waar is Florence's herder? - Naar San Marco om den prior te bidden onze voorspraak te zijn bij God en menschen! - want zijne woorden hebben zich heden over onze stad en ons volk vervuld! - Dit is de ure der bezoeking, waarin de Heer onze overtreding gedenkt!
- Ik zal tot den koning gaan, mannen broeders - antwoordde de prior, en twee broeders gewenkt hebbende, hulde hij zich in kap en mantel en spoedde naar de deur waar het weeklagende volk zich verdrong.
- Vrome vader! - riepen zij - red ons! red ons! morgen te vijf ure wordt het teeken gegeven om ons allen over den kling te jagen!...

{==192==} {>>pagina-aanduiding<<}

- Kinderen, bidt! - sprak de prior - bidt zonder ophouden, en belijdt uwe zonden voor den Heer, opdat Hij u genadig zij!
Oogenblikkelijk had de digte volkshoop zich voor den prior ontsloten en onder de zegeningen der burgers stapte hij met de broeders naar het paleis. Overal waar hij verscheen werd het volk rustiger en de ontboezeming der vreeze kalmer - men oogde hem biddend na.
De wachters aan het paleis gevoelden echter weinig eerbied voor de verschijning des priors en wezen hem met ruwheid af. - Savonarola keert zwijgend en in gedachten verloren naar San Marco weder. Hij beveelt de beide broeders in hunne cellen terug te keeren; onverzeld gaat hij nu in de kapel des kloosters en werpt zich op het aangezigt ter aarde, onder vele tranen tot God roepende en zich verootmoedigende of het hem mogt gegund worden een voorspraak voor het volk te zijn, en eerst na bange worsteling en vervuld met dieper ootmoed en meer afhankelijkheid van den Heer, neemt de prior het crucifix van het altaar, verbergt het onder zijn kleed en gaat nu op nieuw naar het paleis.
Eenige Florentijnen, den prior herkennende, beletten den soldaten thans hem af te wijzen, en weldra stond de achtbare vader in het midden der vrolijke en weelderige hovelingen voor den koning. Zijne verschijning spande ieders aandacht en aller oog was op hem gevestigd. Diepe stilte heerschte onder al de nieuwsgierige edellieden. Zonder schroom was de prior tot digt voor den koning getreden en zwijgend beproefde hem zijn doorborende blik.
- Kent gij, o koning, dit beeld? - ving hij aan, plotseling de beeldtenis des Heeren van onder zijn kleed den koning voor oogen houdende.
De vorst, onthutst over deze toespraak op zoo hoogst indrukwekkenden toon, beeft terug voor het heilig beeld, alsof het een gloeijende kool geweest ware.
- Kent gij dit beeld? - herhaalt de prior, terwijl de

{==193==} {>>pagina-aanduiding<<}

koning vol onrust zich in zijn rijken zetel omwendt, maar de prior laat niet af, hij zoekt zijn oog, de koning moet het hem steeds digter voorgehouden beeld aanzien.
- Kent gij deze beeldtenis niet? - vraagt de prior met meerder klem, en de koning staart hem aan en kan nu den blik niet meer afwenden - dit beeld van den Albarmhartige, die zich liet kruisigen ter verlossing der wereld, die is gestorven als een lam ter verzoening - gestorven voor de zonde - gestorven, o koning! ook voor u - gestorven voor mij, voor allen die mij hoort - voor allen die deze stad bewonen! en stervende heeft Hij vergeven! - O! koning - vergeven aan beleedigers, aan pijnigers, aan moordenaars!... Herken Hem in dit beeld zijns lijdens - en wilt gij mij, zijn onnutten dienstknecht niet hooren - hoor dan Hem, die thans alle magt heeft in hemel en op aarde - hoor de stemme des Wereldverzoeners, als Hij tot u spreekt door het heilig teeken des kruises. Hij is Koning der koningen en geeft den vorsten der aarde de overwinning - maar ook vernedert Hij de hoovaardigen en onbarmhartigen, die Hem vergeten in zijn gadeloos erbarmen. In het laagste stof zal Hij ook u, o koning! met uw magtig heir vernederen, zoo gij niet aflaat van uw menschenmoordend plan om deze stad in de asch te leggen - deze stad die de Heer genadig is geweest op het gebed zijner dienstknechten, welke hier vele zijn, en waarin zoovele armen en onnoozelen dag en nacht tot God roepen en hunne zielen onder vele tranen voor Hem uitstorten. Deze tranen der kleinen en armen zijn geteld door de heilige engelen en vergaderd voor des Heeren aangezigt. - Deze tranen zullen overwinnen, o koning! Deze tranen zullen magtiger zijn dan uw krijgsheir en uwe kanonnen! - Want de Almagtige is een God der legerscharen, en wat vermag een groot heir tegen zijn wenk? Kent gij de geschiedenis van Sanherib, als hij krijgde tegen het volk Gods? - Weet gij niet dat Mozes en Jozua door verzuchtingen en gebeden het heilige land

{==194==} {>>pagina-aanduiding<<}

hebben veroverd? - De kleinen en verachten naar de wereld, maar de gekenden en welbeminden des Vaders zullen uwe voorbidders worden, o koning! zoo gij barmhartigheid doet en van uw wreed opzet aflaat over deze stad. De God van alle barmhartigheid, van wien gij ook genade moet ontvangen, vraagt u dan in dit teeken der verzoening: wilt gij vergeven? - wilt gij genadig en barmhartig zijn als Hij?
De ontroerde vorst wenkt den prior zijne toestemming toe, en zoodra de koning de belofte van vergiffenis en opheffing van zijne verklaring heeft uitgesproken, haast Savonarola zich naar buiten, waar de schare hem wacht.
- De Heer is u genadig, kinderen! - roept hij van de trappen van het paleis - keert in vrede naar uwe huizen om God in het midden van uw gezin te danken! Morgen wacht ik u in de kathedrale om gezamenlijk met u te aanbidden!...
- Verlossing! - bevrijding! - jubelt het volk - lof zij God! - leve onze profeet! leve de herder van Florence!
Maar de prior was reeds verdwenen. Aan alle rijken liet hij aanzeggen, dat zij voor de barmhartigheid aan de stad geschied, door barmhartigheid hunnen dank aan God zouden toonen en hunne aalmoezen vermenigvuldigen voor de armen, die zooveel geleden hadden.
Des anderen daags waren de offers der liefde dan ook aanzienlijk, die op het hoogaltaar van Santa Maria del fiore nedergelegd werden, en die onmiddellijk aan de armen werden uitgereikt.
Ook werd een billijker verdrag met den koning gesloten en plegtig in de kathedrale met de hand op het Evangelie bezworen. De Florentijnen zouden 120,000 dukaten in drie termijnen betalen en daartegen de vestingen terug ontvangen na den volbragten veldtogt. Aan Pisa zou amnestie verleend en de aanspraken van Sforza op Sarzano als heer van Genua

{==195==} {>>pagina-aanduiding<<}

zouden nader onderzocht worden, en tusschen Frankrijk en Florence zou de vrede zijn hersteld.
Karels pogingen om Pietro te herstellen hadden niet mogen gelukken. Zijne brieven hadden den vlugteling niet meer te Bologna gevonden, en te Venetië hem bereikt hebbende, voltooide de onhandige zijne ballingschap door de Venetianen te raadplegen, die hem om eigene belangen ontrieden eene zoo stoute onderneming te wagen, en intusschen een verbond met Sforza gesloten hadden, die nu zelf bevreesd werd voor de magt, die hij naar Italië had gelokt.
Zijne allerchristelijkste majesteit scheen echter bij het goed onthaal der Florentijnen het vervorderen van zijn veroveringstogt te vergeten; onder anderen boeide hem de vermakelijke vertooning van Maria boodschap met beweegbare beelden uitgeoefend zoozeer, dat hij ze meermalen liet herhalen. Florence, evenwel aldus met een ontzettend heirleger overladen, slaakte bange zuchten bij den drukkenden last en de namelooze verwarring: van alle kanten vermenigvuldigden zich de klagten der teleurgestelde burgers; ook den legerhoofden van het Fransche heir verdroot dit oponthoud zoodanig, dat de veldoverste d'Aubigny zich verstoutte den koning al het nadeelige van dit tijdverlies te betoogen. Maar de koning achtte zich zoo zeker van zijne overwinning, dat zijne vroegere moedeloosheid soms tot vermetelheid oversloeg. Zoo waagde hij het 's pausen legaat, den kardinaal Piccolomini, ter onderhandeling tot hem gezonden, af te wijzen zonder hem gehoor toe te staan; en wie weet hoe lang hij in zijn weelderigen overmoed nog zou getoefd hebben, hadde de statelijke verschijning van den prior hem niet uit zijn zorgeloos beuzelen opgeroepen.
De signorie had nog eenmaal Savonarola's tusschenkomst afgesmeekt. De prior stond voor den koning en Karel was geboeid aan zijne lippen.
- Sire! - sprak hij - de God des hemels verwaardigt u zijn werk op aarde te drijven, en Hij riep u van over de

{==196==} {>>pagina-aanduiding<<}

bergen tot ons om zijn raad over Italië te volbrengen; maar indien gij verflaauwt in uw ijver en nalatig wordt in uw voortgang, zal Hij zich van een ander werktuig voorzien en u verwerpen. Veronachtzaam dan het voorregt niet, o koning! om een dienstknecht des Allerhoogsten te mogen zijn, bij het heilig werk dat God voor zijne kerk wil ten uitvoer brengen. De Heer wil zijne kerk vernieuwen; deze uw veroveringstogt stelt u welhaast aan het hoofd der volken. Gij kunt dan een verbond van vorsten daarstellen, met hen een concilie beleggen en de schuldige prelaten ter verantwoording dagen. Dit groot en heerlijk werk is het niet in uwe hand gegeven? - Trek dan henen, o koning, ter overwinning en ter tuchtiging der volken, tot straf der tirannen, tot zuivering van Gods heiligdom, en gij zult niet alleen groot zijn op aarde, maar ook groot worden in het koningrijk der hemelen!
Des anderen daags vaardigde de koning een besluit uit, waarbij hij Napels opeischte en vrij uit van een vorstenverbond tot het beleggen van een algemeen concilie sprak. Daarna brak hij op met heel zijn heir om zich naar Viterbo te begeven, waar de Napolitaansche troepen onder Virginio Orsini in eene zeer gunstige stelling gelegerd waren, om hem den weg af te snijden.



{==197==} {>>pagina-aanduiding<<}

XV. Het nieuwe Florence.

Het is stil en rustig in de straten van Florence als op een hoogen heiligen dag, en toch is daar geen leger meer dat de burgers bedwingt - de Franschen zijn heen - toch is daar geen dwingeland meer, die uit zijn weelderig hof zijne eischen afkondigt. Wat houdt dit onstuimige volk in rust? Wat bezweert de woedende driften der partijen? Wie handhaaft orde en tucht over zoo velen, en door welke middelen?...
Wij treden bij den wever Rinaldo binnen. Hij is bezig een eerwaardig grijsaard het beste pak aan te trekken, dat sedert lang was weggeborgen.
- Mijn zoon! - spreekt de oude ongeduldig - wij hadden vroeger gereed moeten zijn! Ik vrees dat het klokgelui ons zal overvallen!...
- Wees gerust, vader! - ik ben gereed. Hier is uw stok; leun u op mijn arm; wij zullen op het plein zijn eer de klok geluid heeft.
Maar Rosa sloeg haar arm met teederheid om den hals des ouden en zeide zorgelijk:
- Lieve vader, gij zijt nu zoolang niet uit geweest, ik vrees dat het u weêr achteruit zal zetten! Rinaldo zal ons immers alles verhalen, blijf gij bij mij...

{==198==} {>>pagina-aanduiding<<}

- Neen, kind! - riep de oude met vuur - neen, weêrhoud mij niet! Ik zal gaan, al moest ik het besterven! De dood zal mij zacht zijn te midden mijner verloste medeburgers. Mijne bevende stem wil ik mengen onder die mijner broeders! Ik zou 't huis blijven als de signorie al de burgers te zamen roept! Kind, waar denkt gij aan! Het oogenblik zou ik niet genieten, waarnaar ik nu zestig jaar gesmacht heb!...
- Laat Spica dan met u gaan, Rinaldo, om vader ter andere zijde te steunen - hernam de bezorgde dochter, en Rinaldo ging om zijn gebuur daartoe te noodigen.
De grijze republikein kuste nu zijne Rosa en zijne kleinkinderen met aandoening.
- Kinderen! kinderen! - riep hij - dat mijne graauwe haren dezen schoonen dag nog mogen zien! dezen blijden dag, die ons volk weêr tot burgers maakt na zestigjarige slavernij. Mij heugt nog dat mijn vader mij met zich nam ter volksvergadering. Helaas, het was zoo spoedig uit! Medicis vertrapte onze regten; niemand werd meer geraadpleegd dan zijne gunstelingen; alle overleg was begraven in zijn kabinet!... maar kom, daar zijn zij, ik ga!... God lof!...
Rinaldo en Spica voerden den grijsaard nu langzaam naar het palazzo di podesta. De straten, die tot het plein leidden, waren echter afgezet door gewapende burgers, opdat het nieuwsgierig en leêggaand graauw niet de ruimte vervullen zou. Daar galmen de klokketoonen over de stad, de grijsaard beeft van zoete ontroering.
- Staat even stil, kinderen! - sprak hij - dit is muziek voor mij, dit is een psalm der bevrijding. Ziet, hoe geregeld trekken de burgers daar op volgens hunne wijken, geleid door de Gonfalonieri met hunnen standaard. Is het niet alsof de stammen Israëls opgaan, zooals de prior ons leerde!
- Ja, den prior danken wij dit alles! - riep Rinaldo - hadde hij zondag niet zoo wondertreffend gepredikt, het ware nooit geregeld afgeloopen. Hij heeft ons geleerd waarin het

{==199==} {>>pagina-aanduiding<<}

geluk van een huis, van een hart bestaat - hij is ook de man, die ons leeren zal waarin het heil van een staat is gelegen!...
- Zoo onze profeet ons niet verlost hadde, zoo hij niet tot den koning gegaan ware, wij waren allen kinderen des doods geweest - sprak Spica.
- Ik geloof ook - hernam Rinaldo - dat de signorie nog niet zoo snel tot het oproepen des volks om het te raadplegen zou hebben besloten, als de prior zondag niet zoo onbetwistbaar bewezen had dat de volksregering voor Florence de eenige gepaste is.
- Vooral - vervolgde de oude - als zij, gelijk de vrome vader het zoekt, op godsvrucht en christelijke zeden gegrondvest wordt, en als de liefde voor het algemeene welzijn de lage eigenbaat van enkelen overwinnen kan, zoodat er vrede en orde heersche onder de burgers.
- Hoe hij treffelijk armen en rijken vermaand heeft! - riep de steenhouwer - dat moest alle regenten winnen.
- Evenwel dat gewapend afzetten van de toegangen tot het plein staat mij niet aan - hernam de oude republikein. - Wil men het volk raadplegen, dan moet men de armen niet voor 't hoofd stooten. Ik vrees dat men te lang reeds heeft vergeten wat de regten zijn eener vrije republiek.
Het klokgelui sterft weg, het plein is vervuld van burgers, aller oog is naar het palazzo geslagen, daar gaan de deuren open, en de signorie in schitterend rood fluweelen ambstdragt treedt op het balcon. - De met bont omzoomde mutsen der burgers worden afgenomen, onbewegelijk staat ieder burger op zijne plaats. De eerste Gonfaloniero treedt voor en namens de signorie vraagt hij:
- Zijt gij verzekerd, burgers van Florence, dat hier minstens tweederde der bevolking tegenwoordig is?
Van alle zijden klinkt het daverend: ja! - uit forsche mannenkelen.
Daarop wordt aan het volk een ontwerp ter benoeming

{==200==} {>>pagina-aanduiding<<}

eener balie of wetgevend ligchaam voorgedragen om de belangen der republiek te regelen. Dit voorstel werd met toejuiching ontvangen - en ten laatste werd de vraag gedaan of men goedkeurde dat de signorie en de door haar te vormen balie tijdelijk met al het gezag van de Florentijnsche republiek bekleed zou zijn - ook hierop volgde de algemeene toestemming - de signorie keerde in het paleis terug en het volk ging stil en geregeld uiteen.

Weinige dagen later zien wij aan den avond Valori en Capponi weder naar San Marco snellen.
- Vader, indien gij ons niet helpt - voert Valori den prior te gemoed - dan gaan wij van de eene tirannij tot de andere vervallen.... Want de partij van Medicis is nog zeer magtig in de signorie! - 't Zijn nog allen aristocraten van Pietro's keuze; en hoewel zij hem hielpen uitdrijven, zijn zij niet veranderd van geest. - Wij doorzien het reeds van verre; men legt het er op aan om den vroeger versmaden tak der Medicis met dezelfde magt van Pietro te bekleeden. De eigenlijke aanhangers van Pietro zijn hoegenaamd niet te vreezen: zij verschuilen zich gaarne in duistere schaduw en verdienen nu volkomen hun naam bigi (graauwe) - maar de nieuwe Medicis-partij is zeer hevig; zij heeft een magtig woordvoerder in den bekwamen regtsgeleerde Vespucci, die de strengste oligarchie verlangt en een steun in alle jonge loshoofden, dien het weelderig leven aan een lustig hof lief is, en die al onze reformatorische ontwerpen tegen zijn. - De eerste stappen onzer balie zijn zoo weifelend en onzeker; ons bestuur is zoo kleurloos, dat men niet kan zeggen of het aristocratisch of democratisch wil worden; alles gaat tragelijk voort, en men beseft niet dat men haastig dit oogenblik heeft aan te grijpen. Er heerscht een wederzijdsch wantrouwen, en bespiedend geeft men acht op elkander. Om klem en vastheid aan het bestuur te geven zijn er twintig kiezers benoemd voor een jaar om de keuze voor de leden

{==201==} {>>pagina-aanduiding<<}

der signorie te hebben, of zooals men het noemt: de beurs te houden.
- Dit is ter gunste van Lorenzo de Popolani, anders gezegd Medicis - viel Capponi in - die anders niet tot de kiezers had kunnen behooren. - Ook is de dienst van de tien mannen voor den oorlog hersteld, met vreedzamer titel, zij zullen de tien van vrijheid en vrede heeten.
- Is het niet hoogst onvoorzigtig geweest, vader - vroeg Valori - alzoo de eigenlijke magt des volks in handen te geven van deze twintig kiezers, die onderling zoozeer verdeeld zijn, dat er niets wordt uitgerigt dan beraadslagen, twisten, opwerpen en verwerpen van allerlei meening; wij hebben reeds duidelijk opgemerkt hoe dit de achting des volks voor zijne nieuwe bestuurders benadeelt.
- Maar uw eerste gezegde is mij nog niet duidelijk - hernam Savonarola, zich tot Valori wendende - waarin zou ik u helpen kunnen?...
- Helpen! ja helpen moet gij ons! Gij moet een staatsplan voor ons ontwerpen! Gij zijt van de sympathie des volks zeker; onze partij is magtig genoeg het in te voeren, en het wankelend vaderland, de kwijnende vrijheid zullen gered zijn.
- Maar, lieve vrienden! aanmerkt dit kleed - sprak de prior ernstig - ik dien het koningrijk der hemelen, wat heb ik anders met den staat te doen dan burgers en bestuurders tot de vreeze Gods te vermanen, tot liefde en vergevens-gezindheid op te wekken? maar mij voegt de tabbaard des wetgevers niet.
- Het vaderland eischt u op! - riep Capponi.
- Zoudt gij het kunnen aanzien dat het arme volk van de eene tirannij tot de andere overging? - vroeg Valori - dat men het bedriegt met een schijn van volksregering?
- Mijne vrienden, wat nu geschiedt heb ik het u niet van te voren aangezegd? - Welken zegen wilt gij verwachten

{==202==} {>>pagina-aanduiding<<}

op eene staatsregeling, die begint met wraakoefening tegen de magteloos gemaakte vijanden? - Waarom een prijs gezet op Pietro's hoofd, waarom zoovelen verbannen en hunne gezinnen verwoest door de verbeurdverklaring der goederen?... Ik blijf er bij, men behoort aan te vangen met eene algemeene amnestie.
- Men wil er niet van hooren, vader! - antwoordde Capponi - maar help gij ons daardoor dat gij de vergevende liefde den burgeren inprent, en de publieke opinie zal de overheid matigen in hare harde besluiten.
- Vervolgens had men uit het volk een souvereinen raad moeten vormen - ging de prior voort - waarvan lid kan zijn een iegelijk wiens vader of grootvader het burgerregt bezit, en deze raad moet gehoord worden over alle wetten, lasten en verordeningen. - Tusschen dezen zeer grooten volksraad en de signorie moest echter nog een raad van tachtig uitgelezen burgers gesteld worden, omdat men niet gedurig al het volk oproepen kan - deze tachtig moeten als volksvertegenwoordigers de voorstellen der signorie toetsen, eer zij tot het volk gebragt worden ter aanneming of verwerping.
- Wij hebben dergelijke voorstellen reeds menigmaal gedaan, vader, doch zonder gevolg. Daarom smeeken wij u bij de liefde des vaderlands, bij het geluk der burgers, verkondig gij dit voor de ooren des volks, en gij wendt een dreigend gevaar af; gij maakt een einde aan de noodlottige verwarring, die ons dreigt te verslinden.
- Maar zal men mij hooren, zoo ik als eersten grondslag van den staat aanneme dat Christus onze koning wil zijn - dat Hij wil heerschen in Florence? - God is een God van orde en niet van verwarring, een God van regt en van liefde. Zal men mij hooren als ik aanwijs dat de hechtste steunsels van den staat geen dwingelandij, geene legermagten, geene verbonden, geene schatten zijn - maar de deugd, de reinheid der zeden? - De zedelijke kracht van waarheid, trouw, regtschapenheid zijn de beste grondslagen van ieder bestuur. Het

{==203==} {>>pagina-aanduiding<<}

vorige is gevallen door de zonde - door de heerschzucht - door de baatzucht - door het ongeloof. Zal men mij hooren als ik voor alle dingen den burgeren en regenten de godsvrucht bevele, als ik hen vermaan als regel der liefde aan te nemen om kleingeestige eigenbaat te laten vallen waar het de algemeene belangen geldt? - als ik aandring op vergevensgezindheid, uitgedrukt in eene amnestie? - God wil ons tot een christenstaat maken, terwijl wij een heidensche geworden waren. Hij wil ons vrijheid schenken, maar geene vrijheid om te zondigen. In den aanvang is alle menschenwerk gebrekkig maar het streeft der volmaking tegen, als het een Gode geheiligd doel heeft en met God ondernomen wordt. De staat zal steeds beter worden, hoe algemeener men erkennen zal dat geheel deze inrigting niet enkel het belang van dit aardsche leven mag bedoelen, maar dienstbaar moet zijn om de burgers ook tot het hemelrijk op te leiden. Hoe meer het geloof zal winnen in de harten, zooveel te meer zal de staat in zedelijke, kracht toenemen en dan alleen zullen de burgers in staat zijn om eigenbatige bedoelingen aan de liefde des vaderlands, aan het algemeene welzijn ten offer te brengen.
- Regt zoo, vrome vader! - riep Valori - en dit zult gij den volke verkondigen, niet waar? Wij smeeken het u.

Savonarola zette zich gedurende eenige dagen aan het werk en ontwikkelde zijne denkbeelden over een christenstaat, een Godsrijk op aarde! Voorwaar, een heerlijk ideaal!
Maar toch een ideaal, zoolang de wereld in het booze ligt, zoolang de geest dezer eeuw in strijd is met den geest Gods. Dan eerst zal een waarachtig christelijke staat hier bloeijen, als de groote Koning wederkomt op de vernieuwde aarde waar geregtigheid wonen zal, dan zal het ideaal van alle vrome harten verwezenlijkt worden.
Daar is hier nooit een christelijke staat geweest en hij zal er nimmer zijn dan in naam - omdat het geloof niet

{==204==} {>>pagina-aanduiding<<}

aller is, want ofschoon de zaligmakende genade Gods aan alle menschen is verschenen, velen zijn de wandelaars op de breede baan, en maar weinigen gaan in door de enge poort der zelfverloochening tot het smalle pad der heiligmaking. Wel wordt het Evangelie aan alle creaturen verkondigd, maar de kinderen der duisternis haten te aller tijde het licht! Was het mogelijk door de prediking des Woords een geheel volk te brengen tot de gehoorzaamheid des geloofs, dan zou er een christelijke staat geboren worden; maar men bekeert een volk niet door het tot christelijke vormen te dwingen, het in christelijke wetten te binden; de oude natuur zal zich weldra krachtiger betoonen dan de leer, en het christelijk rijk ligt weêr in duigen.
‘In de wereld zult gij verdrukking hebben,’ sprak de Heer tot zijne jongeren - ‘uw burgerregt is in de hemelen,’ zegt de apostel Paulus. Als starren gezaaid in den nacht staan de kinderen des lichts in den strijd der wereld. - De Heer kent ze allen bij name en omdat Hij sterk van vermogen is worden zij nimmer gemist. Wie zal ze zamenvatten of op een punt bijeendringen? - De Heer leidt ze in hare wondervolle banen, vereenigt ze met onzigtbare snoeren om eene eeuwige centraalzon. De sterrekijker schikt de starren aan groepen op zijne kaarten, verbindt ze met denkbeeldige banden... evenwel is hare natuur niet veranderd, hare betrekking tot elkander, hare beweging om het vereenigend middelpunt zijn dezelfde gebleven. Zoo is al het ordenen en regelen der menschen in het Godsrijk.
De kerk is eene bruid, die geen aardsche vorstendommen ten bruidschat behoeft; en zij werd krank tot stervens toe, als men haar wilde huwen aan de koningen der wereld, haar die de verloofde van den Hemelkoning is. Daar zijn vorsten geweest die in waarheid christenen waren, maar christen-vorstendommen zijn nog niet gezien op de aarde en zullen niet gezien worden zoolang het woord onwankelbaar

{==205==} {>>pagina-aanduiding<<}

blijft: ‘Mijn koningrijk is niet van deze wereld’ want ‘de wereld ligt in het booze.’
Savonarola's warm harte had echter vurig gebeden: Uw koningrijk kome! - hij geloofde dat het komen zou onder de uiterlijke gedaante van een wereldstaat in zijne dagen. Hij zag dat de Heer opstond ten strijde, en hij geloofde dat de overwinning nu weldra daar zou zijn; zijne grondstellingen waren wel waarheid, maar zijne gevolgtrekkingen onjuist, omdat zij geleid werden door zijne vrome wenschen alleen.
Hij voelde den dageraad der hervorming in zijne borst. Hij bedroog zich niet dat de maat der ongeregtigheden vol was, dat de stikdonkere nacht welhaast voorbij zou gaan - hij zelf was een vriendelijke morgenster der belofte en der hope voor de kerk des Heeren - maar hij dwaalde als hij het hemelsche Jerusalem binnen de muren van Florence verwezenlijken wilde. - Doch ook waar hij dwaalt, blijft hij groot en verre verheven boven de lage drijfveren der kleine zielen, die hem omringen; ja als hij zinkt en zwicht, blijft hij nog eene star in den nacht - want zijn ontwerp kon alleen daarom niet bestaan, omdat het niet was voor deze wereld - omdat het te hemelsch was op aarde!.... Hij streefde naar een staat van zaken zooals die moest zijn, maar die slechts door algemeene eenparige medewerking van in één geest verbonden zielen, die hier beneden niet bestaat, zou kunnen geboren worden.
Hij besefte hoe het Evangelie den mensch omvat in alle krachten, in al zijne behoeften en toestanden, hoe het als een aldoordringende zuurdeesem werkt, waar het valt in getrouwe harten. Hij zag in den geest het Godsrijk van oud-Israël voor zich, en noch schooner lachte het denkbeeld hem aan eener theocratie onder het Nieuwe Verbond. Hij vergat hoe de gemeente 't heerlijkst bloeide, toen ze niets gemeen had met de koningrijken der wereld; hoe zij op 't diepst verviel sedert aardsche vorsten hare bescherming

{==206==} {>>pagina-aanduiding<<}

op zich namen en haar tot den troon verhieven, sedert een geheele staat haar omhelzen ging! - een staat nog heidensch in beginsel als de natuurlijke mensch - hoe kon die meer dan de uiterlijke vormen aannemen? En de ziel en kracht, die het wezen des Christendoms uitmaken, werden miskend en veronachtzaamd, schoon men de schijngestalte en het uitwendig hulsel van het Christendom alom verbreid zag.
Het is zoo, ook die schijngestalte, ook dat hulsel der vormen geeft reeds eene gunstige wijziging aan het heidensch grondbeginsel der staten, maar het zal nimmer te rekenen zijn als de kracht der godzaligheid die den mensch herschept in Christus tot goede werken.
Eene hervorming van de kerk was bij Girolamo onafscheidelijk van eene hervorming van den staat: de een moest de ander ondersteunen. Van dit denkbeeld was zijn geheele staatsplan doordrongen en het vond de grootste toejuiching bij het volk, omdat zijn ontwerp het grootst mogelijke getal van burgers deel in de regering toestond. Want Savonarola wilde noch alleenheersching, noch de regering van enkele edelen, hij verlangde eene democratie in oud-historischen zin; niet de onkundige menigte en het laagste graauw wenschte hij door eene toevallige meerderheid te laten beslissen; en zoo de grieksche wetgevers geheel den mensch dienstbaar maakten aan den staat, wenschte hij den staat dienstbaar te maken aan de edelste vorming en de hoogste bestemming van den mensch. Hij dacht aan Venetië, maar meer nog aan Israël. Het was er echter verre van af dat alle Florentijnen zijn gevoelen deelden, vooral de jonge nobili vonden er hunne rekening niet bij. Hunne tegenkanting was woest en onstuimig als hunne zeden en karakter. Wij volgen Manetti en eenigen zijner gezellen uit de huizen Cambi, Pucci, Tornabuoni, Alberti, Mazzinghi en Giugnio, op een avondbezoek bij ser Cei.
- Che Diavolo, compagno! wat zit ge hier in duister!

{==207==} {>>pagina-aanduiding<<}

Is dat vrienden opwachten! Uw vuur is uitgedoofd, uwe kaarsen zijn in de pijp gebrand!...
- Amico mio! gij zijt niet meer in het pallazzo Pitti - zuchtte Cei. - Pietro's wijnkelder is voor ons verzegeld... zijne feestlichten zijn uitgedoofd!...
- Per Bacco! gierigaard! denkt gij er zoo af te komen? Weet gij dan niet wat naam de huilbroeders ons geven? hernam Manetti.
- 't Zal fraai zijn! Piagnoni! Pestilenza!...
- Zij noemen ons: arrabbiati! dollen! woedenden!...
- Leve de arrabbiati! juichte Alberti in koor met zijne makkers - dat staat ons beter aan dan die ellendige naam van laauwen. Neen niet laauw, dol, woedend, razend willen wij zijn om de piagnoni uit te roeijen, te bestrijden, te vernielen! Woedend willen wij zijn tegen den monnik die den staat wil regeren! leve de arrabbiati!
- Op dezen nieuwen titel moet gedronken worden, Cei! per corpo di Bacco! onze kelen zijn verdroogd!
- Weldra gingen de bruisende bekers lustig in het rond, en de nobili begonnen steeds meer hunnen nieuwen naam eer aan te doen.
- Maar vrienden, wat raad geeft messer Ceccone nu? - vroeg Cei.
- Goede dingen! - riep Mazzinghi. - Hij geeft ons twee heerlijke middelen aan de hand: een op tijd, een voor heden...
- Heden! heden! - riepen de arrabbiati onstuimig - en dat is?...
- Hij heeft fra da Ponzo, een kloek prediker op het oog, die den profeet te regt zal zetten...
- Diavolo e inferno! Wij willen geen prediker! - riep Cei - geen monnikengespuis langer!...
- Che bestia! - brulde Manetti - geef den profeet een paar duim staal in de maag! Dien hem eene pil toe, waarop hij geen geluid meer geeft!... maar preken! preken?...

{==208==} {>>pagina-aanduiding<<}

- Zitto! Zitto! - bedaar signore! - hernam Mazzinghi, wat onthutst over den aanval - zoo gij tegelijk met onzen profeet ten hemel of ter helle wilt varen, is uw middel niet ongepast; maar weet gij niet dat het volk u aan stukken zou scheuren om den profeet te wreken?... Ceccone's middelen zijn niet altijd snel, maar zij zijn zeker. Terwijl hij door zijn zeer behendigen prediker op het volk werkt, wil hij onder...
- Maladetto, Mazzinghi! - riep Manetti, van ongeduld stampvoetend - daar is geen prediken tegen Savonarola! - Prediken tegen hem - per vita mia! hij heeft het van Satan geleerd! - 't is hekserij!...
- Laat mij toch uitspreken! - hernam Mazzinghi gekrenkt - te gelijker tijd dan, raadt hij ons, Sforza tegen hem op te zetten. De moor vreest niets zoozeer als de herstelling eener volksregering bij zijne naburen; ook moet hij persoonlijk tegen Savonarola zijn ingenomen door zijn verschijnen voor den Franschen koning, en bovenal omdat hij hem in het bemagtigen van Pisa krachtig moet weêrstaan hebben.
- Zoo iets lijkt ons beter! - hernam Manetti bedaarder.
- Wij moeten den prediker daarom niet versmaden, merkte Cei aan.
- Vooral wijst Ceccone op fra Mariano, een doodvijand van den profeet, die te Rome in groot aanzien is, alsmede op een Dominikaner uit San Marco, Pietro Clerechino, die groote vorderingen maakt aan het hof...
- Diavolo e inferno, die monniken! Als slangen kruipen zij overal in! - morde Cei - Welnu, wij zullen ze gebruiken.
- Wij moeten alles gebruiken! - riep Manetti - alles! alles! - Hij moet er onder! - Het is meer dan tijd!
- Het is nog geen tijd! - hervatte Mazzinghi - of wij zouden met hem ondergaan. - Laat de amnestie gerust doorgaan! - Keeren er enkele van onze persoonlijke vijanden terug, toch ook de mannen van onze partij. Laat de

{==209==} {>>pagina-aanduiding<<}

groote raad de balie vervangen en duizenden omvatten, zoo komen wij er in en krijgen van de onzen in den raad der tachtig en weldra in de signorie!...
- Gij spreekt als een wijsgeer! - sprak Cei - maar ik vrees toch dat het met ons gedaan zal zijn, als de profeet zegepraalt!...
- Gedaan? - Diavolo! toch maar voor een poos! wij geven het zoo spoedig niet op - riep Manetti.
- Messer Ceccone verzoekt te mogen worden toegelaten - sprak een bediende, en Cei haastte zich verheugd hem te gemoet.
- Wat nieuw, messere? riepen de nobili.
- Een gevonden schat! antwoordde Ceccone, met veelbeteekenend gebaar - een kostelijk kleinood!
- Laat zien! Laat zien! - klonk het van alle zijden - wat hebt gij?
- Een brief van den profeet! - antwoordde Ceccone met nadruk.
- Een handschrift? - vroeg Cei.
- Een getrouw afschrift althans van zijn schrijven aan den koning.
- Oh me felice! - juichten de arrabbiati en Ceccone las hun het stuk voor.
- Ik vraag u signori, of het geen kleinood is - sprak nu Ceccone - alleen deze zinsnede was ons genoeg; hij herleest met welgevallen: ‘het zal mij niet moeijelijk vallen te bewijzen dat de kerk reeds lang zonder herder en hoofd is geweest, want deze zesde Alexander, die door eene heiligschendende omkooping tot de verkiezing kwam, kan als zoodanig niet beschouwd worden, noch om zijne schanddaden, die niet verborgen zijn en waarvan de slechtste mensch een afgrijzen heeft, noch omdat hij geen gestalte van geloof heeft, en dus geen christen is. Weshalve ik uwe allerchristelijkste majesteit van wege den Almagtigen God vermaan en betuig, dat gij zorgen moet, dat er een heilig concilie op eene vrije

{==210==} {>>pagina-aanduiding<<}

en veilige plaats vergaderd worde, en ik beloof en verpligt mij alsdan ten aanhoore van het gansche concilie het gezegde te zullen bevestigen.’
- Een kostelijke schat, een scherp wapen! - hernam Cei. - Wij hebben het slechts aan den heiligen vader op te zenden, en hij zal zijn trouweloozen zoon wel weten te tuchtigen.
- Ik wilde u eerst nog het genoegen van de lezing verschaffen - hervatte Ceccone, anders hadde ik den brief reeds door den vicaris van onzen aartsbisschop opgezonden - maar morgen wordt alles verzonden.
- Het is onverdragelijk hoe lijdelijk de aartsbisschop Orsini onder alles blijft - sprak Manetti - wij moeten meer op zijn vicaris Leonardo de Medicis werken - van dien is meer te hopen door onze vrienden, die zeer vrome kanunniken der kathedrale.
- Het wegnemen van de bevalligste beelden en bekoorlijkste schilderijen uit de kerken heeft deze zeer tegen den prior verbitterd - hernam Ceccone - maar zij zitten niet ledig, signori; zij hebben den Gonfafoniero di Giustizia overgehaald om een raad te beleggen van de waardigste maestri di teologia, voor welke Savonarola eerlang zal gedaagd worden om zich te verantwoorden over zijne vermetele staatkundige bemoeijingen.
- Zoo van alle zijden te gelijk aanvallende, zullen wij hem toch wel in het naauw brengen - sprak Cei, zich vrolijk de handen wrijvende. - Laat dan uw prediker maar zoo spoedig mogelijk optreden.

Weinige dagen later verscheen de prior inderdaad voor de vergadering, die hem ter verantwoording daagde. Met edelen moed en waardigheid legde hij de grondbeginselen bloot, die hem bewogen hadden zich het staatsbelang aan te trekken, verhaalde hoe hij aan de aanhoudende smeeking zijner stadgenooten had moeten gehoor geven, en ging allengs in

{==211==} {>>pagina-aanduiding<<}

zoo ernstig vermanenden toon over, alsof hij niet de gedaagde, maar de regter ware geweest, en hij sleepte vriend en vijand zoo onweêrstaanbaar mede, dat de vergadering geene kleine verlegenheid en schaamte gevoelde tegenover dezen grooten man, tegen wien zij geenerlei beschuldiging staande kon houden.
Ficino, die de vergadering had moeten leiden, was bovenal diep getroffen; zijne laatste twijfelingen over Savonarola's standpunt vervielen - maar toch, hij deed er het zwijgen toe. De vurige Benivieni echter vroeg nu het woord en trad minder als verdediger dan wel als lofredenaar zijns vriends op.
- Waar was ooit invloedrijker man, die zijn invloed minder zelfzuchtig gebruikte? - barstte hij los - waar was ooit rijker geest, eenvoudiger en ootmoediger dan fra Girolamo? - Wat was er van het arme volk van Florence geworden, ware hij niet onze voorspraak bij God en menschen geweest? - Wie heeft de orde hersteld? - Wie het woeden der plunderaars bezworen? - Wie het vernielende Fransche leger weêr doen aftrekken? - En nu het uiterlijk gevaar geweken is - wie handhaaft de orde zonder wapenen? - Wie herstelt de deugd en het geloof zonder dwang? - Ziet gij het dan niet in de zedige kleederdragt der vrouwen, in het ernstig gelaat en de waardige houding der mannen, in het stil en eerbaar gedrag der jeugd - dat Florence nieuw is geworden? - Hoort gij het dan niet in de vrome geestelijke gezangen, die den zedeloozen onzin der volksliederen hebben vervangen? - Gaat dan uit in de straten, op de pleinen, op de markten - toeft op alle plaatsen waar het volk te zamen komt, en getuigt het, of Florence niet nieuw is geworden? - Dat is de vrucht van die maatregelen, waarvoor men zooveel lachs en spots heeft gehad! Dat heeft de prior van San Marco gewerkt! Zooals voorheen de huisvaders op het luiden van de avondklok hun huisgezin verlieten om zich in drank en speelhuizen te verzamelen, zoo heffen zij thans op dat geluid eenparig de han-
{==212==} {>>pagina-aanduiding<<}
den op tot God om met hunne huisgenooten te bidden. Wie stemt het volk tot liefde en milddadigheid, wie heeft hun de gastvrijheid dus diep ingeprent als zij thans zoo voorbeeldig te Florence wordt beoefend - wie deed dit alles? - Savonarola - een zeer gewenschte man! - de uitverkorene des Heeren!
Was deze poging om den prior te benadeelen tot zijn voordeel uitgeloopen, fra da Ponzo trad niet ontmoedigd tegen zijn vijand op, en meende veel gedaan te hebben als hij zonneklaar betoogd had, dat er na de dagen der heilige apostelen geen profeten meer waren opgestaan of opstaan zouden. Hij had den kansel echter nog niet verlaten toen hij den invloed zijner woorden zelf wegen mogt; want de met verontwaardiging uit de kerk spoedende menigte was niet zoodra in de vrije lucht gekomen, of van alle kanten steeg de luide kreet op:
- Leve de profeet van Florence! leve de profeet!
Overal zag men zamenscholing van de verontwaardigde kerkgangers, en men riep elkander luide de weerlegging van 's predikers stellingen toe.
- Wij hebben het anders ondervonden! - sprak Spica tot zijn vriend Rinaldo.
- Zijne woorden zijn tot de laatste letter aan Florence vervuld! - antwoordde Razza.
- Leve dan de profeet van Florence! - stemde Rinaldo weder aan, en uit verschillende straten werd dat woord beantwoord.
- 't Zal ze wel vergaan! - mompelde de kanunnik Simon Petri, die dit alles met grammen wrevel aanhoorde, toen hij de trappen van het aartsbisschoppelijk paleis afging, en met welbehagen drukte hij een paket nog vaster tusschen zijn kleed half luid herhalende - ja waarlijk, 't zal ze vergaan!...
Hij spoedde naar San Marco.
Den volgenden zondag keerden de burgers met diepe verslagenheid uit de kathedrale, ja vele vrouwen weenden in

{==213==} {>>pagina-aanduiding<<}

stilte, en menigeen snikte luid; de mannen balden de vuisten en zwoeren dat zij den prior zouden volgen, waar kij ook heen trok, en het scheen dat eene algemeene ramp de stad dreigde.
Zoo was het ook.
Savonarola had eene pauselijke breve voorgelezen, waarbij de heilige vader hem oplegde de stad te verlaten en gedurende de aanstaande vasten niet te Florence maar te Lucca te gaan prediken.
Alle leden der signorie en alle prioren die Savonarola aanhingen snelden naar San Marco - en de algemeene vraag was:
- Zult gij u onderwerpen?...
- Zonder twijfel, mijne vrienden! was Savonarola's antwoord.
- Maar, vader! wij kunnen u niet missen! - riep Valori.
- Wat vermag ik tegen den wil van God? Zoo Hij mij naar Lucca wil afzenden, zal ik aldaar het Evangelie verkondigen - en dan - het is goed dat Hij mij van hier wegroept - ik wil mijn hart van deze republiek aftrekken, die toch heidensch blijven wil, en mijne ziel blijft kwellen met hare ongeregtigheden.... Ik volg dan deze roepstem en begeef mij naar Lucca; ligt roept God mij nog verder van hier - 'tis mij overal goed, waar ik het woord des levens mag prediken. Ons scheepje bevelen wij Gode! Hij zal het sturen waar het op klippen stooten zou.
- Maar vader, wij zijn er nog verre van af hier Gods hand te zien, die u van hier wil leiden!... Veelmeer bespeuren wij er een strik van onze vijanden in, om de republiek in deze hagchelijke dagen van haren besten raadsman te berooven.
- Zoo gij gaat zinkt de pas ontwaakte vrijheid weer terug tot de tirannij en de naauw gevestigde republiek gaat verloren! - verzekerde Soderini. - Onrust en verdeeldheid zullen dan de stem des vredes vervangen.
- Maar ik smacht zelf naar rust, lieve vrienden - eene

{==214==} {>>pagina-aanduiding<<}

rust die ik mij hier ter liefde des volks ontzeggen moet, maar elders smaken kan. Mijne moeite verdriet mij, omdat zij vruchteloos is - laat mij gaan en doet dan uw raad wat gij goed zult vinden; mijne vermaningen zullen niemand meer lastig vallen. Dan zal men zien dat de bedelmonnik niet staat naar gezag of invloed, maar dat hij alleen rein heeft willen zijn van uw bloed. Ik ga dan van u! - roept niet meer om den man, wiens oordeel gij toch niet aanneemt, waar hij de onchristelijke driften weêrstaat - roept niet meer, al kwamen ook weêr koningen en legers voor uwe poorten. - God neemt mij van u weg.
- Maar wij zullen niet ophouden tot u te roepen, waar gij gaat of staat! - riep Capponi - wij laten u niet los - wij gaan aan den heiligen vader schrijven, dat hij de republiek niet ten onder brenge door u weg te rukken, juist op het oogenblik als de grootste wederpartij der s zwichten, en wij het heil der republiek grondvesten zullen.
- Als gij ons verlaat - hervatte Soderini - kunnen wij het volk niet weêrhouden - het oproer barst weêr los...
- Ik zal geen enkelen stap doen, geen vinger verroeren tegen de pauselijke breve - hernam Savonarola vast besloten.
- 't Zal ook niet noodig zijn, vrome vader, wacht slechts tot wij antwoord hebben uit Rome - sprak Capponi - wij zullen alles doen, gij zult intusschen rusten. Wij willen uw verblijf in ons midden als het behoud des vaderlands en den grootsten zegen des volks afsmeeken.
- Kinderen! ziet wel toe - vermaande de prior - en bleef wachten, zijne zaak Gode bevelende.



{==215==} {>>pagina-aanduiding<<}

XVI. De goddeloozen hebben geen vrede.

Nog nimmer had maestro Ludovico zooveel te slooven en te zorgen gehad! Uitgeput van de rustelooze bemoeijingen dacht hij rust te nemen aan den avond en had zich juist zoetelijk neergevlijd op eene zachte sofa, als maestro Gratiano, 's pausen biechtvader, hem storen komt.
- Vriend! - smeekt hij - ga toch met mij tot den heiligen vader! betuig gij zelf dat alles gereed, alles op het kasteel San Angelo in de beste orde is! Ons geduld bezwijkt bij die onrust, bij dat jagen en eindeloos vragen en zorgen van zijne heiligheid. De schrik schijnt zijne geestvermogens eensklaps gekrenkt te hebben, de man is een kind geworden, en het hoofd dat altijd duizend uitwegen vond, is nu stomp en weet niets uit te denken, althans niets dan onuitvoerbare dwaasheden!
Het is om die reden dat ik mij schuilhoud, Gratiano, want ik weet op alles niet te antwoorden. Als de keuze is gedaan en het besluit genomen, zal ik weten wat mij te doen staat. Wij hebben dag en nacht gearbeid om alles op het kasteel te bergen, maar men weet nog niet of zijne heiligheid derwaarts vlugten of in de stad toeven wil - wat berigt brengt gij uit het leger? - heeft uwe wederkomst beslist?

{==216==} {>>pagina-aanduiding<<}

- De koning wil in geene onderhandeling treden, omdat daarin Napels mede begrepen is, en onverrigter zake ben ik met de bisschoppen van Concordia en Terni wedergekeerd, terwijl wij de verontrustendste ontdekkingen gedaan hebben: de kardinaal Sforza was bij den koning in groote gunst; Virginio Orsini, die bij Viterbo stand hield om het leger daar te weêrhouden, heeft niet alleen om de oneenigheden met de Colonna's, die de Franschen in de hand werkten, deze voordeelige stelling moeten verlaten, maar ook gedoogd dat zijn zoon zich bij de Franschen aansluit en hen van alle levensbehoeften voorziet. Maar wat bovenal zijne heiligheid ontzet, is dat de kardinaal della Rovero al zijne krachten blijft aanwenden om den koning tot het bijeenroepen van een algemeen concilie te bewegen, waarop ook de vermaarde profeet van Florence bij den koning moet hebben aangedrongen. Naauwelijks had ik echter het woord ‘concilie’ geuit of het berouwde mij ten hoogste door de hevige ontroering, die het op den heiligen vader te weeg bragt.
- Laat dan terstond don Ferdinando, den hertog van Calabrië, ontbieden en met zijne troepen binnen Rome rukken! - riep hij beangstigd, alsof de Fransche zwaarden reeds boven zijn hoofd gezwaaid werden - ik wil mij verdedigen! - En op dit oogenblik is reeds het heir van don Ferdinando in aantogt en zal dezen nacht nog de stad bezetten, terwijl de kardinaal de San Serverino naar het leger is afgegezonden, beladen met de rijkste geschenken voor Karels invloedrijkste gunstelingen, opdat zij den koning van het concilie afbrengen.
- Weet gij dat de heilige vader den nieuwen bisschop van San Malo de Brissonet den kardinaalshoed heeft laten bieden, als hij den koning tot andere gezindheden zou weten te brengen?
- Ja, ik weet het al te wel! en voor zulke vreemde handlangers mogen wij, getrouwe dienaren des heiligen stoels, achterstaan. De heilige vader stond er op dat hij dien dan

{==217==} {>>pagina-aanduiding<<}

ook onmiddellijk als uit zijne hand zou aannemen; de Brissonet had eerst veel beloofd op het zien van het purper, maar verklaarde alras dat het onmogelijk was den koning van zijn ontwerp terug te brengen, en de roode hoed werd weêr ingepakt... Inderdaad Ludovico, ik had wel lust er nu ook eens een greep naar te doen, toen ik mij in het Fransche leger bevond, maar het geluk was mij niet gunstig.
- Ik zou veel verwacht hebben van het denkbeeld dat de heilige vader dezen morgen opperde, om in de volle statie van zijn heilig ambt den koning te gemoet te trekken. Hoe menig opperpriester heeft aldus een leger staande gehouden!
- Wat zal ik u zeggen, Ludovico, het denkbeeld is schoon en grootsch, maar er is iets toe noodig dat niet alle kerkvoogden bezitten, namelijk een krachtig bewustzijn van innerlijke waardigheid, eene ware geestelijke meerderheid, die niet steekt in de driedubbele kroon, maar in een deugdzaam hart - zoo iets moet met de onverschrokkenheid; van een gerust geweten geschieden... Het was eene vlugtige gedachte - de heilige vader vreesde een oogenblik later dat Karel te veel op zijn magtige bombarden zou vertrouwen om voor de banbliksems van het vatikaan terug te treden. Heeft hij de bedreiging met interdict niet gevreesd, toen hij uittoog, hoeveel minder thans, nu hij veroverend nadert en reeds zoo digt tot de half vernielde muren der pauselijke stad is doorgedrongen!
- Ja, Gratiano - men mag er van zeggen wat men wil - maar ik vind het een vreeselijk voorteeken dat instorten van den muur bij het kasteel San Angelo; het is een eind van meer dan 20 vademen, en dat juist naar de zijde der Franschen! Ik dacht zoodra ik het vernam aan hetgeen fra Pietro mij wel eens schertsend van de voorspellingen van dien profeet van Florence medegedeeld heeft.
- Ehi, wat profeet! Die moet een rol spelen te Florence! - Fra Mariano ontvangt van tijd tot tijd afschrift van zijne predikaties! - maar die man delft bij al zijn ga-
{==218==} {>>pagina-aanduiding<<}
ven zich zelven een ontijdig graf - doch om op den muur terug te komen, men herstelt dien zoo goed mogelijk en versterkt zooveel aan de stad als doenlijk is - wij kunnen echter geen storm doorstaan, wij hebben ook geen levensmiddelen.
- Wilt gij mij gelooven dat ik het lot benijdenswaardig vind van die prelaten, die zich bij den veroveraar hebben geborgen, zooals zijne eminenza Sforza en anderen? en ik wenschte zoo gelukkig te zijn als gij, van eene kans te hebben om ter stad uit te geraken - want ik vrees hevige en bloedige tooneelen.
Terwijl de heilige vader eenige verademing voelt bij het zien der binnentrekkende krijgslieden en zich uitput om don Ferdinando met beleefdheden te overladen, treedt Cesar Borgia binnen, 's pausen oudste zoon, de kardinaal van Valentia - een schoon man in de kracht des levens, maar de zonde sprak uit iederen trek van zijn gelaat en gaf het voor den zielkundigen beschouwer een daemonisch aanzien. Hij bragt het berigt der aankomst van een gezantschap uit het leger.
- Wie zijn de mannen die de koning afzendt! - vraagt de paus bekommerd.
Met daemonische vreugde antwoordt Cesar: - Ik zal u maar alleen zeggen, dat wij onzen vriend Prospero Colonna in onze magt hebben, benevens Ascania Sforza met nog eenige Fransche heeren!...
Dan op dit laatste geen acht gevende roept de paus met een van haat gloeijend gelaat:
- Laat hen vatten! Cesar, dat zij ons niet ontkomen - zij moeten mij Ostia wedergeven, waar della Rovero mij door kwelt.
- Ik heb uw wensch voorkomen, zeer heilige vader - herneemt Cesar - de burg van San Angelo heeft hen reeds ontvangen.
- Onvoorzigtig, eminenza! - merkte don Ferdinando

{==219==} {>>pagina-aanduiding<<}

aan - men had hen moeten hooren - en wie zijn de heeren die hen vergezellen?
- Welnu, dat zij eerst met hun nieuw verblijf kennis maken, morgen zal ik hen gaan bezoeken - hernam Cesar achteloos.
- Maar gij spreekt van Fransche heeren, Cesar - vroeg de paus nadenkende. - Wij moeten den koning niet verbitteren.
- Gij kunt zelf die heeren gaan zien. Gij blijft immers bij uw besluit nog heden het kasteel te betrekken? - hernam Cesar.
- Gewis, en te meer om deze redenen, maar ik kan nog niet gaan eer de kardinalen mij hunne schriftelijke verzekering onderteekend hebben dat zij mij volgen zullen.
Maestro Ludovico werd dan neg eens in verhoor genomen en na de verzekering ontvangen te hebben, dat niets ontbreken zou, betrok de paus het versterkte kasteel, waar hij al zijne schatten had laten bergen, vergezeld door Caraffa, Orsini en nog vier kardinalen.
Maar de slotvoogd treedt hem met zoo ontroerd gelaat te gemoet, dat Alexanders leden beginnen te beven.
- Heilige vader! ik heb op bevel van zijn eminenza di Valentia de aangekomen vreemdelingen in verzekerde bewaring genomen - maar een hunner heeft mij gelast uwe heiligheid te verzekeren, dat dit verraad aan 's konings gezanten gepleegd niet ongewroken zou blijven!
- O Cesar! onze overijling! - zuchtte de paus in hevige ontroering! - Wie was die heer? - vroeg hij beangst den slotvoogd.
- De hertog de la Tremouille, vergezeld van den eersten president van het parlement van Parijs, de groot zegelbewaarder des konings de Gannay en generaal Bidaut.
- Laat hen los! laat hen oogenblikkelijk los! breng de heeren tot mij, dat ik zelf mij verontschuldigd!... Cesar! Cesar! wat hebben wij gedaan!
De Fransche heeren, tot den paus geleid, namen genoe-
{==220==} {>>pagina-aanduiding<<}
gen in zijne verontschuldiging en verklaarden nu dat de koning niet ongenegen was in de voorslagen tot bemiddeling met den heiligen vader te treden, zoo maar Napels van dit verdrag bleef uitgesloten.
Alexander, dien het slechts om eigen behoud te doen was had daar niets tegen; slechts bleef hem het denkbeeld van een algemeen concilie als een akelig schrikbeeld vervolgen, en vol kommer zag hij den uitslag van zijne pogingen door San Severino te gemoet. Hij kende de heftigheid en de volharding van zijn doodvijand della Rovero, hij wist dat hij het uiterste zou wagen, dat niets hem zou weêrhouden of afschrikken.
San Severino liet zich niet lang wachten en bragt goede tijding. De Vers en de Brissonet hadden op zich genomen de hervormende ontwerpen van della Rovero tegen te werken, en zoo krachtig hadden 's pausen geschenken gewerkt, dat de kardinaal met de heugelijke boodschap eindigen kon:
- De koning bedoelt ook in de verte niet de hooge waardigheid des opperkerkvoogds dus aan te randen; hij zal zich buiten alle kerkelijke zaken houden, en hoopt alles vriendschappelijk met den heiligen vader te bemiddelen, als hij te Rome zal zijn aangekomen!...
Dat was verademing voor Alexander! want de oude zondaar had gesidderd van vrees en was krank van radeloosheid; maar ziet, nu was de vreeze des doods weêr geweken - evenwel alle gevaar was niet voorbij.
De koning deed in volle zegepraal zijn intogt te Rome en begeerde de overgave van het kasteel San Angelo als vriendschapsblijk. De paus weigerde echter wantrouwend zijne eenige veilige schuilplaats af te staan. Zijn vijand in het leger, della Rovero, bleef niet in gebreke uit al dergelijke overijlde en wantrouwende maatregelen aanleiding te nemen om den koning tegen hem op te zetten. Karel betrok het paleis der Colonna's en weldra wemelde het van edelen en prelaten, die met de Colonna's en della Rovero instemden om den

{==221==} {>>pagina-aanduiding<<}

koning tegen den paus te verbitteren. Rovero betuigde met al het vuur der hoogste opwinding dat het uur was gekomen om de menschheid van een monster, de christenheid van een schandvlek te ontslaan, om een schuldig kerkvoogd te straffen, die door geld een heilig ambt gekocht had: en dat het niet minder roemrijk zou zijn een goddeloos paus af te zetten, dan het Pepin en Charlemagne eene eer was geweest den paus te beschermen, ja het gelukte hem Karel dermate op te winden, dat hij tot tweemaal toe het geschut liet aanrukken om den burg San Angelo te bestormen. Maar de Vers en de Brissonet waren daar om telkens den storm te bezweren; zij hadden hun loon voor oogen, en er werd weldra eene vriendschappelijke zamenkomst tusschen den paus en den koning bepaald.
In den tuin van het kasteel wachtte de opperkerkvoogd den jongen vorst. De spanning der beide mannen was groot; zij vreesden en verachtten elkander, overtuigd dat de een den ander konde behouden of verderven. Reeds was Karel tot digt voor den paus genaderd, als deze zich nog hield alsof hij hem niet opmerkte, tot hij bij de derde kniebuiging des konings eensklaps zijne muts afnam en hem te gemoet kwam. De koning wilde nu knielen, maar de paus sloot hem in zijne armen en kuste hem. Na een hoffelijken wedstrijd wie zich het eerst dekken zou, werden voorloopig eenige hoofdpunten besproken en eene nadere zamenkomst bepaald, en zoo groot was 's pausen ingenomenheid met de gelukkige afwending des gevaars, dat hij den koning de beleening met het koningrijk Napels voorloopig toezeide.
Op hetzelfde oogenblik dat koning Karel de poort San Maria del popoio binnentrok, verliet don Ferdinando op den laatsten dag van het jaar 1494 de stad door de poort van San Sebastiano. Moedeloos trok de jonge krijgsman af, zijne bondgenooten hadden hem de een na den ander op het naderen der Franschen verlaten, en zijn leger versmolt nog dagelijks door de menigte vlugtelingen.

{==222==} {>>pagina-aanduiding<<}

Hoewel Karel zich omtrent eene maand te Rome onthield, liet hij zijn leger naar Napels voortrukken - den 23sten Januarij vertrok hij zelf, na een gezantschap uit Pisa te hebben ontvangen, waar hij de zaken in de grootste verwarring had achtergelaten zonder eenige beslissende uitspraak te willen doen. Hij zond de Brissonet dan derwaarts, die zoolang te Florence vertoefde tot hij de nog restende 70,000 dukaten voor den koning ontvangen had en de teleurgestelde inwoners verliet met de betuiging, dat hij niets verders doen kon, daar geen geestelijke zich in bloedige oorlogszaken mengen mogt!
Hoe meer Karet het doel van zijn togt naderde, hoe meer de volken beefden - steeds overwinnend voorttrekkende kenden de Fransche edelen geen vrees en diende het stout vertoog van den Spaanschen gezant om Karel nog staande te houden voor hij op Napels toeging, maar te meer om hem met vermetelen overmoed te bezielen. Op een kasteel stootende, dat door zijne sterkte vermaard en door een garnizoen van 300 man bezet was, ondersteund door 500 boeren, deden zij een aanval zoo geweldig, dat zij het in weinige uren bemagtigd hadden. De koning en zijne hovelingen streden gelijk de soldaten en hij beval dat niemand gespaard zou worden. Acht uren waren de woedende soldaten met de slachting bezig, en daarna werd het kasteel in de asch gelegd. Deze tijding deed den kloeksten Napolitaan den moed ontzinken; alle handen werden slap en alle armen verlamd. Maar in geheel Italië was geen enkel hart dat banger sloeg op dit gerucht dan het hart van Alphonso den koning van Napels - den man zonder erbarmen, zonder genade - den man wiens wreedheid die zijns vaders nog te boven ging en die dezen vooruit was in het uitvinden van nieuwe gruwelen.
Bij zijne komst tot den troon had hij de gevangen edellieden, die reeds omstreeks vierendertig jaren in akelige kerkerholen versmachtten, wreedelijk doen ombrengen door een

{==223==} {>>pagina-aanduiding<<}

moor, dien hij na het plegen van den gruwel onmiddellijk naar Afrika had laten afreizen. Hij had menigmaal door het opkoopen van het graan, den wijn en de olie kunstmatigen hongersnood verwekt om met grooten woeker het opgekochte weêr te kunnen verkoopen. Geen vrouw van wat rang of betrekking, die het ongeluk had hem te behagen, was tegen hem te beveiligen. Al wat zijne begeerlijkheden opwekte moest hij ten koste van het heiligste regt bezitten. Hij beschikte over de schatten van een ieder, wiens rijkdom hem in het oog viel, en ontnam de schoonste paarden aan hunnen eigenaar voor zijn gebruik, de verzorging hem echter opleggende. Ook de kerkelijke goederen waren tegen hem niet verzekerd, die nooit naar God of godsdienst gevraagd had; hij volgde in dit opzigt mede zijn vader, die het bisdom van Tarente aan een jood verkocht. Is het dan wonder dat wij Alphonso met ontsteld en vervallen gelaat het werk van zijn geheimschrijver zien volgen met verwilderde oogen, terwijl hij ongeduldig uitroept:
- Maestro Pontano, zijt gij dan nog niet gereed?
- Het is gereed, sire.
- Geef de perkamenten hier, vul de dagteekeningen in; ik wil teekenen zoodra mijn broeder hier zal zijn. Hat mijn zoon heersene in mijne plaats. Ik kan het niet langer dragen. He boomen roepen: Frankrijk! de wanden roepen: Frankrijk! - Ik hoor het overal! - Het volk haat en vervloekt mij! - De Franschen zullen mij welhaast bereiken! - Dreigende schimmen waren om mij rond, waar ik ga! - Helsche daemonen schateren om mij heen bij al wat ik doe en roepen: Frankrijk! - Mijn vader staat daar altijd in grimmigen toorn voor mij, de vreeselijke gestalte! - Pontano, ziet gij hem dan niet? - Hij staat nu naast u - hij leest de stukken! - Vader! wijk van mij! - Ik kom tot u, ik leg de kroon af die mij bloedrood in de oogen straalt - ik leg den scepter neêr die drupt van tranen!...Neen vader! dreig niet zoo vreeselijk! Neen, wijt mij de wreedste uwer wandaden

{==224==} {>>pagina-aanduiding<<}

niet! - Heb ik u verleid?... Neen! - gij zijt de schuldige, die mij uwe tijgernatuur hebt gegeven en ze in mij aangekweekt toen ik nog te beteren ware geweest! - Nu is het te laat! - Ik kom uw noodlot deel en bij de zwarte spoken die thans uwe lijfwacht schijnen te zijn. Onze stam wordt uitgeroeid en afgesneden! Pontano! - De geest mijns vaders getuigt: niemand zal Karel weêrstaan! - Pontano, voltooi toch de perkamenten! dat ik de abdikatie teekene! - Ik zeg u, spoed u! want 't is zoo vreeselijk die kroon te dragen, die om mijne slapen brandt...
- Sire! hernam Pontano schijnbaar bedaard - de koningin uwe moeder heeft een wensch - eene bede aan u...
- Ik begeer niets te weten, en van niemand ter wereld! - ik wensch alleen afstand te doen. Pontano! laat mij teekenen!...
Pontano opende het perkament, maar onder het ontvouwen sprak hij:
- Sire, de koningin wenschte zoo vurig dat de abdikatie nog slechts twee dagen werd uitgesteld, opdat gij ten minste één geheel jaar mogt geregeerd hebben...
- Twee dagen! nog twee dagen deze foltering! deze brandende hel! - Geen twee uren, Pontano, - ziet gij dan niet dat hij het mij gebiedt - hoort gij dien schaterlach niet der helsche schimmen die roepen: Frankrijk! Frankrijk! Geef hier! Daar komt mijn broeder don Federigo - ik teeken. Het verdere weet gij - 't is u aanbevolen. - Is alles voor mijn vertrek bereid?...
- Uwe vier galeijen zijn gereed - en wachten uwe komst in de haven.
- Al mijne kostbaarheden, mijne wijnen en tuinzaden?
- Alles zult gij vinden, sire.
- Ik ga - zij komen - spoed Pontano! ik wil vertrekken! - Hoort gij nu dat roepen niet? het galmt door het paleis - door de lucht: wee! wee! Frankrijk! Frankrijk!....

{==225==} {>>pagina-aanduiding<<}

En de man, die eens zoo fier het hoofd droeg bij den roem van onverschrokken moed en krijgsbeleid, vlood vol angst en schrik, schoon de vijand nog verre was, naar de met al zijne schatten beladen schepen om zich op het landgoed Mazara in Sicilië te gaan verbergen... Maar waar hij ging of stond, zag hij een dreigend, grimmend schimmenheir, waaronder hij nu deze dan gene van zijne slagtoffers meende te herkennen, die hij in de kerkers had doen versmachten, door woeker uitgeput of wreedelijk vermoord. Zijn vader hoorde hij zich steeds de schandelijkste zijner wanbedrijven verwijten als op zijn aanhitsen gepleegd - en hij had geen rust in de eenzaamheid noch in gezelschap.
De jeugdige don Ferdinando ontving dan den koningstitel toen de Franschen reeds zeer nabij waren om hem dien te betwisten. Hij toog hen te gemoet naar een oord dat met regt de sleutel des rijks mogt heeten, San Germano, dat ter eenerzijde een moeras, aan den anderen kant steile rotsen heeft. Hadde de wakkere Ferdinando ook een Leonidas willen zijn, zijn leger bestond niet uit Spartanen. Hoe moedig de jonge krijgsheld zijn mogt, het bloedig spoor dat de Franschen overal achter zich lieten, de stemme des geklags die alom opging waar zij vertoefden, hadden de Napolitanen met eene zoo groote verschrikking geslagen, dat alle orde uit het leger verdween, en zij reeds ongeregeld te Capua aankwamen. Daar in Karels lesrer mede de uiterste wanorde heerschte hadden zij het bij eenen geregelden aanval ligt de nederlaag kunnen geven, want de Franschen waren aan zoovele stroop- en rooverbenden gelijk geworden, die plunderziek op alles aanvielen wat hun lustte.
Hoe digt de vijand nu echter nabij was, eene tijding van oproerige bewegingen te Napels roept Ferdinando eensklaps naar de hoofdstad terug. Hij geeft het bevel van Capua vertrouwend in de handen van Triulzi. Naauwelijks is hij heen, of Triulzi gaat met eenige edellieden in het Fransche leger over om hunne wapenen aan te nemen. Ferdinando

{==226==} {>>pagina-aanduiding<<}

keert ijlings weder, maar zoekt vergeefs zich te Capua te herstellen, hij moet terug naar Napels. Doch ook hier heeft intusschen het verraad zijn pad ondergraven. Pontano, de beschermeling van zijns vaders huis, is reeds met de sleutels der stad den Franschen koning te gemoet, afgevaardigd om met hem te onderhandelen.
Don Ferdinando wil echter niet heengaan zonder den burgeren zijne gevoelens te hebben blootgelegd. Hij verzamelt dan zooveel volks mogelijk voor het Castel Nuovo. Zijne edele ridderlijke houding, zijn innemend jeugdig voorkomen boeit de menigte; men staat stil en wil vernemen wat hij te zeggen heeft. Met de ongekunsteldste hartelijkheid spreekt hij met welluidende en wijdklinkende stem:
- Edelen en bugers van Napels! Nog een woord van afscheid, eer ik van u henen ga. Ik betuig het u allen plegtig, dat ik de kroon van dit rijk had aanvaard met het eenig doel, om de smartelijke wonden zooveel mogelijk te heelen, die de wreedheid van vroeger bestuur u had toegebragt. Zoo wederstand aan onze vijanden nog mogelijk ware, ik heb u reeds bewezen, dat ik mijn bloed veil heb voor de zaak des vaderlands. De nooddwang doet mij echter zwichten. Zoo ontsla ik u van elken eed, mij zoo kortelings nog gezworen. Mij aangaande, ik blijf voor altijd dezelfde, te ieder uur bereid mijn jeugdig leven voor het heil van Napels te wagen, zoo gij onder deze nieuwe regering niet gelukkig wordt; en waar ik ga zal ik blijven betreuren, dat het mij niet wordt gegund met lijf en goed mij uwe belangen te wijden, om u eenige vergoeding te schenken voor de misslagen mijner vaderen.
De hevigste aandoeningen bemagtigden de hartstogtelijke Napolitanen, maar de afkeer tegen het huis van Arragon had te diepen wortel geschoten, om door eene vlugtige opwelling te worden verslonden. Wel verhinderde men terstond de plunderaars, die zich reeds op de koninklijke goederen geworpen hadden, maar men liet den jongen vorst toch gaan,

{==227==} {>>pagina-aanduiding<<}

op wien mede reeds een vermoeden van wreedheid was gevallen, en de Franschen stonden dan ook voor de deur.
Ferdinando vertrok nu, om zich in te schepen naar het eiland Ischia, vergezeld van zijn oom don Federigo, en zijne stemming, onder het gaan van het paleis naar de galei, drukte zich treffend uit in de toen telkens luide door hem herhaalde merkwaardige woorden:
Zoo de Heer het huis niet bouwt, vergeefs arbeiden de bouwlieden! - Zoo de Heer de stad niet bewaart, vergeefs waken de wachters!



{==228==} {>>pagina-aanduiding<<}

XVII. Een wrange beker.

Omzigtig en onhoorbaar sluipt in het holste van den nacht door de doodsche gangen van het kasteel te Pavia eene kleine in een langen mantel gehulde vrouwengestalte, tot aan eene zwaar met ijzer beslagen deur, die met opzet, half geopend is gelaten.
- Ik wacht u! - zegt zij zacht, het hoofd binnen stekend - ik ben gereed - fluistert zij vergeefs, want de nieuwe hoofdman is al wachtende in diepen slaap gezonken, en ronkt harder dan de camerièra durft te spreken. Zij sluipt dan binnen, stoot hem aan. Verward en verwilderd stuift hij op en slaat verbaasde blikken om zich heen.
- O gij oude tooverkol! - roept hij grimmig - wat komt gij als een nachtspook mijne sluimering storen!
- Zacht! zacht! smeek ik u bij alle heiligen! - bad de camerièra, angstige blikken op hem slaande - uwe stem galmt zoo luide in deze stilte! en de donna is zoo onrustig...
- Dan zweer ik u bij alle duivelen, dat gij mij haar drankje hebt ingeschonken, wantik had nooit onbedwingbaarder slaap; maar kom Ursula, is alles gereed?
- Ja gereed, maar ik vrees uwe onstuimigheid; gij zult haar wekken voor wij het vertrek bereikt hebben.

{==229==} {>>pagina-aanduiding<<}

- Per vita mia! - overste der giftmengsters! dan zeg ik u dat uwe huismiddeltjes niet deugen. Wie ik mijn drankje toedien die slaapt, dat men dit duivelkasteel wel tot den laatsten steen af breken kan!
- Ik weet ook niet welke weêrbarstige natuur dit schepseltje heeft. - Zoo teeder!...
- En toch zoo taai, meent gij - voltooide de ongeduldige krijgsman - maar 't is bovenal noodig dat gij den knaap goed hebt bediend.
- Het kind zal niet voor den volgenden avond ontwaken. Volg mij dan tot aan de deur der kamer en neem hem gerust uit mijne armen; hij zal geen geluid geven.
- Uit mijne oogen dan, oud spook! - laat ik u op uwe post vinden. Ik ga zien of buiten alles gereed is.
Sedert een geruimen tijd stonden eenige Fransche ruiters voor de valbrug met ongeduld iedere beweging op het kasteel te bespieden; eindelijk naderde hen een man die een groot pak onder zijn mantel scheen te dragen. Alles was afgesproken; een der ruiters nam het geheimzinnig voorwerp op zijn paard en zonder verdere woordenwisseling ging het in vollen ren voort.
- Ik heb een goeden penning verdiend - zeide de hoofdman met zelfvoldoening, toen hij zich weêr te slapen legde - en toch spijt het mij van den wakkeren krullebol; met hem is het eenige vrolijke gezigt hier verdwenen. Ik wenschte dat mijn doodvijand hier nu verder de wacht moest houden, en ik naar het leger terug mogt keeren.
Eenige oogenblikken later bewees een zwaar ronken dat deze aandoenlijke overpeinzing hem echter niet aan slapeloosheid lijden deed.
Niet zoo rustig bleef de slaap van donna Isabella, ja het haar gegeven middel scheen geheel tegen de bedoeling te werken; zij had veel moeite gehad den slaap te vatten, sprong telkens met een schrik op uit een akeligen droom, en ontwaakte een oogenblik na het vertrek der krijgslieden

{==230==} {>>pagina-aanduiding<<}

eer de morgen nog aanlichtte zoo volkomen, dat zij besloot op te staan, te meer daar zij niet zeker was of zij wakend of droomend ongewone beweging vernomen had. Zij opende een venster om de koele nachtlucht in te drinken - ja zij hoorde het duidelijk: in de diepe stilte van den nacht klonken hoefslagen... Wat zou het zijn?... Als door een instinct gedreven ijlt zij naar het leger harer kinderen. De zoete aanblik van haar zoo zacht sluimerend dochtertje Bonna ontneemt haar allen argwaan en lang toeft zij eer zij tot haar jongsken gaat... maar het bloed verstijft in hare aderen, het hart wil haar breken van ontzetting - zijne plaats is ledig!... Die schrik is verstomming - is versteening. Geen kreet ontsnapt aan die toegeschroefde keel - geen traan ontvloeit aan dat brandend oog - die smart wordt woede, wordt razernij - en van eene versteening verandert zij plotseling in eene losgebroken tijgerin!... Dolzinnig grijpt zij een mes en vliegt op het leger der camerièra toe...
- Ursula! - gilt zij met schrille stem de oude die veinst te slapen in de ooren. - Ursula! waar hebt gij mijn Francesco gelaten?...
Ursula sloeg bevend de verschrikte oogen op de donna, die als een verdelgende engel der wrake haar dreigend had aangegrepen.
- Madonna! - stamelde de camerièra - wat verlangt gij van mij?...
- Mijn zoon, mijn eenige zoon, Francesco! - zeg waar hij is - of sterf! - en Ursula zag het mes in de sidderende hand der donna blinken, die haar geen tijd van beraad liet en met meer aandrang en nog krijschende stem herhaalde:
- Waar is hij, Ursula? - spreek snel! of gij staat niet weer op van dit bed!...
- Maria benedetta! wat is u overkomen, madonna! - stamelde de listige oude. - Is Francesco eenig onheil overkomen?... Waar is hij, madonna?
- Waar is hij, Ursula? - Waar heeft men hem gebragt of wie heeft hem vermoord?...

{==231==} {>>pagina-aanduiding<<}

- Vermoord! madonna! - ik begrijp u niet - mijn engel vermoord! heeft een kwade droom u verschrikt....
- Huichelaarster, spreek! gij hebt hem vermoord! - en ijlings greep de getergde moeder de onde zoo krachtdadig aan, dat deze in doodsangst uitriep:
- Houd op, madonna! hij leeft! - ik ben onschuldig!...
- Spreek! waar is hij? - hield Isabella knarstantend vol.
- Ik zal spreken - madonna - laat mij los. - Hij sliep dezen avond zoo rustig dat ik mij vroeg te slapen leggen durfde - ik meen wel eenig ongewoon gerucht in het kasteel vernomen te hebben, maar ik ben niet ontwaakt voor gij mij kwaamt wekken.
- Gij bedriegt mij, slang! - en met zoo fonkelend oog en dreigende beweging zwaaide Isabella het mes, dat der oude het doodzweet begon uit te breken.
- Ik heb de hoefslagen gehoord van degenen die mijn kind hebben ontvoerd, maar zonder u, trouwelooze! ware het nooit geschied!... Verraadster, gij weet werwaarts zij hem brengen, wie hem ontvoeren! Gij zult niet opstaan of gij zult spreken!...
- Ik zal spreken en de heilige maagd zij mijner arme ziel genadig! - want spreek ik, madonna, zoo ben ik morgen een kind des doods!...
- En zwijgt gij, dan sterft gij heden - door deze hand - kies, en kies snel.
- Gij zijt mij eene goede meesteres geweest, ik zal u dan zeggen wat ik weet. Reeds sedert den dood van den hertog uw gemaal, madonna, zweefde don Francesco in levensgevaar - geloof mij dat ik het menigmaal heb afgewend, want ik bemin het engelachtig kind. Dezen nacht hebben eenige Fransche krijgslieden hem ontvoerd, die zeiden hem naar een klooster in Frankrijk te moeten brengen....
- O Moeder aller barmhartigheid! - jammerde Isabella - dan zie ik hem nimmer weder!... het mes ontviel aan de magtelooze hand, en als een krimpende worm zonk zij ter

{==232==} {>>pagina-aanduiding<<}

aarde neder in een vloed van tranen badend. Eerst uren later kwamen er verstaanbare woorden van hare lippen, maar geen andere dan:
- Mijn kind! mijn eenige zoon! laatste hoop! alles is uit! alles is nacht! helsche pijlen doorsnijden mijn hart - echtgenoot en zoon! alles weggeraapt! geen erbarmen voor mij bij God en menschen! - Waaraan heb ik dat verdiend? - Bleef ik niet staande waar anderen vielen? Heb ik niet alle verzoeking weêrstaan en mijne deugd - onbesmet bewaard? Moet ik alleen dan boeten voor heel mijn geslacht? - Voorwaar, daar is geen God, daar is geen Ontfermer! - Maar ik zal wreken! - eenmaal mijzelve regt doen! - Sforza! zoon des satans, u te dooden zou mij lafenis zijn - uw zwart bloed zou ik met wellust vergieten. - Ehi! ik zal u bereiken! - u overal zoeken... En zij stond op en doolde, ongekleed als zij was, spookachtig rond door alle vertrekken, overluid sprekende zonder iemand om zich op te merken. Soms stond zij eensklaps stil en luisterde met aandacht - dan gilde zij luid: Francesco! antwoord mij! - antwoord uwe moeder! - en als het antwoord uitbleef en haar stem wegstierf in de oude gewelven, dan rukte zij zich wanhopig de schoone vlechten los en liep weeklagend en jammerend het kasteel rond. Nu eens eischte zij dat men haar alle kelders zou ontsluiten, en zij daalde af in de vochtige onderaardsche gangen, dan weer kon men haar niet weêrhouden alle torens te beklimmen. Het eene oogenblik viel zij den hoofdman te voet om hem te smeeken haar los te laten om haar kind te gaan zoeken, en straks barstte zij in de afgrijslijkste verwenschingen over hem en Sforza uit, hun eene eeuwige wraak en bloedige vergelding zwerend, zoodat de ruwste krijgsknecht met ontzetting werd vervuld over deze radelooze vrouw, maar met meer afschrik dan deernis. Evenwel de ongelukkige verdiende alle mededoogen, al uitte zij hare smart te onstuimig en hartstogtelijk, want hare troosteloosheid werd van tijd tot tijd zinsverbijstering, die aan waanzin

{==233==} {>>pagina-aanduiding<<}

grensde. Zij weigerde hare spijzen te nemen en wilde niet ter rust gaan, zeggende dat men haar ombrengen zou.
De eens zoo moedige en fiere vrouw zag men nu vreesachtig schuw en bevende van angst bij het minste gerucht, en terwijl zij steeds levendig sprak met de denkbeeldige personen die haar in gedachte omringden, herkende zij menigmaal degenen niet die haar inderdaad omgaven.
Sforza, van dezen toestand onderrigt, gaf bevel haar zooveel mogelijk vrijheid te laten en haar beter te verzorgen. - Wat zou zij hem nu meer schaden! alles was haar ontnomen, en hij begon hare wraak bij verdere terging te duchten. De woeste hoofdman, dagelijks de troostelooze smart der rampzalige moeder ziende, begon menigmaal eenig leedgevoel te ontwaren, dat hij de hand geleend had tot het slaan van eene zoo wreede wond. Hij wilde iets vergoeden en liet het der donna niet onduidelijk doorschemeren dat hij veel vrijheid gunnen zou. Zoo kwam hij haar op zekeren morgen zeggen:
- Madonna, daar is een signore hier aangekomen, die tot u wenscht te worden toegelaten, gij hebt slechts te bevelen.
- Laat hem gaan, ik behoef geen getuigen van mijn lijden - was haar onverschillig antwoord.
- Madonna, de signore bad zeer dringend, indien het mogelijk ware niet te worden afgewezen....
- Hij komt mijne kleine Bonna rooven, niet waar? - hernam zij verbitterd - anders zoudt gij hem wel op de valbrug terug gehouden hebben - of denkt gij niet dat ik weet dat gij mijn armen Francesco hebt gestolen? - Verrader! ga uit mijne oogen...
De hoofdman, gewoon aan dergelijke uitvallen van de ongelukkige, herhaalde koelbloedig:
- De signore kan dan niet worden toegelaten, madonna?
- Welaan, hij kome! laten alle verraders komen! - ik heb niets meer te rooven dan dit ellendig leven. Laten zij de moeder dooden - ja dat was barmhartigheid!... die

{==234==} {>>pagina-aanduiding<<}

man was mijn vriend, mijn weldoener, die mij den doodsteek gaf...
Op hare eerste woorden had de hoofman zich reeds verwijderd en sprak tot den bezoeker:
- Signore! de donna is waarlijk in geen staat om eenig bezoek af te wachten. Sedert den dood van haar gemaal heeft zij vlagen van waanzin, die van dag tot dag toenemen...
- Dat is mij bekend - sprak de vreemdeling kort - breng mij tot de hertogin.
Isabelle, in hare sombere mijmering verloren, had het aangekondigd bezoek reeds weêr vergeten, maar de voetstap des komenden schrikte haar op. Zij luisterde.
- Zij komen! - fluisterde zij schuw rondziende, - zij komen! om Bonna te halen! - en ijlings week zij terug naar het vertrek waar het kleine meisje speelde en angstig klemde zij het kind in hare armen - maar eensklaps veranderde hare houding, wild rolden hare oogen, en in een akeligen schaterlach uitbarstende riep zij:
- Ehi Orlando! - edele beschermer! - Waar waart gij als men Francesco kwam rooven?... Waar waart gij als men Galeazzo den gifbeker schonk?... Waar zijn uwe fraaije beloften van redding en verlossing?... Komt gij nog eenmaal den spot drijven met mijne ellende?... Kom, wees barmhartiger, mijn broeder! - want ik weet nu dat wij van één bloed zijn. - Kom, Orlando, gij hebt mij niet kunnen redden uit het lijden, verlos mij uit het leven. Gij draagt een welgewetten dolk... maak een einde... En met eene niet te verhoeden beweging had zij het gevest zijns dolks omklemd, maar een springveer weêrhield dien, zoodat zij hem niet uit de schede kon ligten; doch zij liet niet los en smeekte:
- Orlando, maak een einde! wees genadig! ik kan de pijn niet langer dulden - den last niet verder torschen, laat dit hart stil staan dat zoo moede is van jagen...

{==235==} {>>pagina-aanduiding<<}

Orlando's teedere blik vol innige deernis en diepe smart had haar verwilderd oog weten te vatten en te overwinnen. De liefde en het mededoogen die haar daaruit tegenstroomden dronk haar smachtende ziel met welgevallen in. Zij kon zich niet verzadigen van in zoo vriendelijk oog te lezen, er in te dringen, er uit te putten - en als zij er eindelijk een volle traan in zag opwellen, werd het haar te moede alsof eene hemelsche dauw verkwikkend over haar nederdrupte. De wilde schuwheid ging uit houding en gelaat voorbij; met zacht welgevallen zag zij den jongeling weenen; zij volgde iedere opwellende traan die op haar marmerkille handen nederviel en sprak kalmer en zachter:
- Orlando! gij weenen! - gij weenen over mij!...
- Ja, signora! weenen en weeklagen kan ik met u - maar u te troosten - neen, ik vermag dat niet!...
- Heb dank! heb dank, Orlando! deze tranen zijn kostelijke paarlen! zijn balsem voor mijne pijn - vergeef, vergeef aan mijne smarten als ik u griefde, want wat lijden is zoo groot als het mijne?...
Deze uitgieting des harten, deze warme broederlijke deelneming werkte zoo weldadig op het geschokt gestel der donna dat zij tot rede en kalmte scheen terug te keeren, en zij vond onuitsprekelijke verligting in alles uit te spreken voor dat opmerkzaam oor, alles neder te leggen in dat belangstellend hart. - Ach waarom zocht de verdoolde het enkel bij de menschen! - Waarom had zij het oog niet opgeheven tot hem die magig is om te helpen in allen nood? Waarom het hart niet uitgeschud aan de voeten van Jezus? - Maar zij scheen dien naam vergeten... en Hij is onze vrede - ja daar is geen ruste buiten Hem.
Zoo bleef zij dan dobberen op de baren zonder de haven der behoudenis te zien. Nog eenmaal wilde zij een rietstaf aangrijpen om zich te steunen.
- Orlando - zeide zij dan aan het einde van haar smartvol verhaal - Orlando - zoudt gij wel willen gaan om

{==236==} {>>pagina-aanduiding<<}

mijn zoon op te sporen? - om te zien wat er van mijn teeder kind geworden is?...
Eene zonderlinge verwarring teekende zich op 's jongelings sprekend gelaat, hij scheen bij zich zelven te overleggen en antwoordde niet.
- Mijn vriend! mijn eenige getrouwe! gij aarzelt! - Orlando, ook gij? - riep Isabella met strakgespannen blik.
Orlando bleef nog voor zich staren.
- Gij wilt niet? gij kant niet? - vroeg Isabella onrustig - martel mij niet, Orlando! zeg vrij uit dat gij ook Isabella verlaat,... ruk de allerlaatste begoocheling weg, Orlando!...
- Madonna - hernam Orlando met ernst en goedheid - spaar mij, spaar u zelve. Ik wil alles voor u doen, maar ik mag over deze zaak heden niet verder met u spreken...
- Spreek, Orlando! spreek! zeg dat gij mij niet dienen wilt, niet dienen kunt, en ik zal u niet langer lastig vallen...
- Madonna, zoo gij alles wist, gij zoudt anders oordeelen - sprak Orlando gekrenkt - misken mij niet, ik wist dat uw kleine Francesco u was ontvoerd...
- Gij weet meer, Orlando! ik bezweer u dat gij eene moeder niet martelt! zeg mij alles, alles! - Is hij dood? Waar rust zijn lijkje? Ik wil het opdelven met mijne handen!...
- Gij hebt den dood eene verlossing genoemd, madonna! gelooft gij dat hij het waarlijk is?
- Ja waarlijk! waarlijk, Orlando! Ach waarom kan ik niet sterven...
- Is de dood eens kinds dan niet dubbel zacht, madonna? Ik wenschte ook als kind gestorven te zijn...
- Is hij dan dood? - Dood! - is Francesco dood? Orlando! - gilde zij uit - Mijn God, mijn God! dat is te veel! ook hij - dood!
- Hij rust, madonna, engelen ontvingen zijn ziel, ik heb zijne schoone oogen toegedrukt...

{==237==} {>>pagina-aanduiding<<}

- Ach, waarom mogt ik dat niet doen! - jammerde Isabella - Orlando is het mogelijk, gij!
- Ik vernachtte in de nabijheid van Asti in een klein dorp op mijne reis herwaarts. Naauwelijks zijn wij ter rust gegaan, of wij worden gewekt door het gerucht dat eenige Fransche ruiters aan de deur maken. Zij smeeken om hulp voor een verwonde naar ik begreep. De ostessa die mij om mijne kleedij voor een geneesheer gehouden heeft, roept mij ter hulp, daar zij niet begrijpt wat men eigenlijk begeert. Ik vraag naar den lijder...
- Ach God! mijn kind! - valt de ongelukkige moeder in. - Heilige Maagd! ik gedenk uwer smarte het scherpe zwaard!...
- De aanvoerder der krijgslieden droeg een schoon knaapje in zijn mantel naar binnen. Hij was van het paard gevallen...
- Houd op, Orlando, spaar mij dat, ik kan niet meer! - gij weet niet hoe eene moeder voelt!...
- Vergeef mij, madonna! - sprak Orlando onthutst, die meende haar iedere bijzonderheid schuldig te zijn.
- Maar ga toch voort, Orlando, ik moet alles weten - hervatte Isabella - neen toch, ik kan het niet dragen... zeg alleen: leed hij lang, Orlando?... leed hij veel?...
- Hij scheen hoegenaamd niet te lijden, madonna; een vriendelijke engel moet zijn adem hebben weggekust, want een zoete glimlach speelde om zijne lipjes als hij zacht in mijne armen ter ruste ging...
- Kind, dierbaar kind! - riep Isabella - mogt uwe moeder u dan de oogjes niet sluiten!... u geen kusje van vaarwel meer geven!... mijn zoon! mijn zoon! al mijne hoop zinkt met u in het graf...
Orlando toefde verscheidene dagen op het kasteel, en zijn bijzijn was verademing voor Isabella; zij vond die kalmte en die zekere soort van berusting, die een verdrag schijnt met de smart. Men kiest zich een standpunt, men neemt zijne

{==238==} {>>pagina-aanduiding<<}

partij tegenover het onveranderlijke - en wel verre van door de smarten tot Hem henen getrokken te worden, die nooit plaagt uit lust tot plagen, verklaart de bezochte zichzelven tot een martelaar des ongeluks en omkranst zich met de overblijfselen van zijne verbrijzelde afgoden als zegeteekenen uit een eervollen strijd.
- Ik heb geleden - zegt het dwaze menschenhart - ik heb geleden meer dan duizend anderen! - ik heb dus wat mij onderscheidt! - Het lijden maakt mij tot een belangrijk persoon. - Men begint zichzelven te bewonderen, te behagen in het lijden, en kan er nu vrede mede maken. Deze verzoening gaat in de wereld voor gelatenheid door!... Zij is het ook - maar nog niet de christelijke onderwerping aan den vader.
Isabella had deze gelatenheid gevonden, en zij meende de hoogste vrede deelachtig te zijn. Zegevierend over de smart, vond haar hoogmoed zijne rekening bij haar lijden, en zij kwam geheel tot rede. Orlando waagde het nu haar van het verlangen harer bloedverwanten te spreken om naar het zuiden weder te keeren.
- Ik wederkeeren? Orlando! waar denkt men aan! wederkeeren om den ondergang van ons huis met deze uitgeweende oogen te aanschouwen, een ondergang dien ik in mijn hart steeds gevoel - koning Karel te zien heerschen op den troon mijns vaders, mijns broeders...
- Maar dat zal zoo niet blijven, madonna! Ik weet hoe heel de stad smachtte naar den aftogt der Franschen. Alle edelen beklaagden zich over Karel, die zelfs de meest aan Frankrijk verkleefden niet onderscheidde. Alle burgers waren verbitterd tegen den vorst die maar gekomen scheen om de beste ambten en goederen van den staat onder zijne onwetende en laatdunkende gunstelingen te verdeelen. In verschillende plaatsen worden de vanen voor Arragon opgestoken, en de namen van don Federigo en don Ferdinando weder met geestdrift en verlangen genoemd....

{==239==} {>>pagina-aanduiding<<}

Isabella schudde ongeloovig het hoofd en sprak met bitterheid des harten:
- Neen, Orlando, geef mij geen hoop, ik geloof niets meer, ik heb mij der smart toegewijd als een offer. De bedriegelijke flikkerglans van het geluk verontruste mij niet meer. Voor anderen het genot en de vreugde; het geloof en de hoop. - Sforza zij hertog te Milaan, Beatrice zegeprale aan zijne zijde, ik versmachte van honger en dorst in dezen kerker, ik zie het daglicht nooit weder - 't is alles wel, ik ben verzoend met mijne rampen, met mijne vergetelheid. Ik zal mij ook niet wreken, al zal ik kunnen; ik zal mijne vijanden danken voor het lot mij beschoren. - Het is welhaast geleden, en dan zal ik onsterfelijker zijn in mijn verborgen lijden, dan zal de faam mijn naam nog luider uitbazuinen voor de nageslachten, dan die der gelukkige vorstinnen, die in eene nietsbeteekenende regering hare blijde dagen sleten; ja ik zal grooter en roemruchter zijn in mijne verdrukking dan mijne verdrukkers in hunne grootheid, en in de navolgende eeuwen zegepraal ik nog over hen. Het nageslacht zal ons oordeelen; de geschiedrollen zullen van mijn lijden gewagen, en ik zal door de ongehoordheid van mijn leed onsterfelijker gemaakt worden dan ooit door de vreugde! Hoe dieper mijne vijanden mij in de vergetelheid hebben pogen te dompelen, des te hooger zal ik mij boven hen verheffen en onvergetelijker zijn dan zij. - Wees gerust, Orlando, ik heb berusting gevonden in mijn lot; ik heb mij met een lijden verzoend dat mij verheft boven al mijne vijanden. Ik zal den dood nu met kalmte tegengaan - alleen dit kind, dit moest gij aan de wraak van Sforza weten te onttrekken - mijne Bonna moest gij overbrengen naar mijne verwanten in Sicilië.
- Ook u wenschte ik derwaarts te geleiden, madonna, zoodra ik den uitslag van de zaken te Napels verneem.
- Wij zullen dan wachten, Orlando, maar ik begeer niets meer van de toekomst dan den dood alleen. Ik vrees het

{==240==} {>>pagina-aanduiding<<}

lijden niet meer; ik heb mij onkwetsbaar gemaakt tegen de slagen van het grimmige lot!...
Heeft niet de mensch een strijd op aarde, lezer? - een strijd van binnen, een strijd van buiten - een strijd met anderen, een strijd met zich zelven! - ja daar is ook een strijd tegen God!... En ieder worstelaar zoekt zich een wapen, maar bovenal, zwak als wij zijn! - een schild.
Een engel des Heeren staat daar en reikt den kampvechter een schild - maar ook een engel des satans biedt zijn beukelaar ons aan. Want daar is een schild, genaamd: geloof, en daar is een schild, genaamd: ongeloof. - Het eene beschut het zwakke hart tegen te ruwe slagen des levens en beveiligt het tegen de vurige pijlen der driften, het andere verstaalt en versteent het gemoed en versluit het voor iedere zachte aandoening en dooft elk edel gevoel. Met het schild des geloofs overwinnen wij de wereld en ons zelven, met het schild des ongeloofs bekampen wij den Almagtige in wanhopige worsteling, totdat Hij den vermetele verpletteren zal in zijnen dag, Welgelukzalig wie schild en wapen aan den voet des kruises gaat vermorzelen, om zich te scharen onder de kruisdragers, beveiligd door het schild des geloofs!



{==241==} {>>pagina-aanduiding<<}

XVIII. Licht en schaduw.

De tijding der verovering van Napels, zoo lang aangekondigd, zoo lang voorbereid en voorzien, klonk echter zoo schrikverwekkend in de ooren der vorsten, dat er in stilte tusschen de mogendheden beraadslaagd werd om zich door een hecht verbond onderling te sterken, en den vorst, dien men schier zonder wederstand tot het doel zijner wenschen had laten doordringen, op zijn terugtogt voor zijn vermetel bestaan te doen boeten. Sforza, de eerste aanlegger en uitvoerder van den geheelen veldtogt, maar meer dan iemand in zijne oogmerken teleurgesteld, bleef hierbij niet achter, daar hij evenmin het hem beloofde vorstendom van Tarente bekwam, als Karel hem Pietra Santa en Librafacta had afgestaan, en wel voorzag dat Pisa hem wel nimmer zou toevallen; terwijl het hem maar al te duidelijk werd, dat de hertog van Orleans aan niets anders dacht, dan hem Milaan te ontweldigen. Hij drong dan bij Venetië aan om den paus en Maximiliaan aan hunne belangen te verbinden en ook Ferdinand en Isabella van Spanje voor de zaak te winnen. Zij noemden deze vereeniging van magten een heilig verbond, en het was voorzeker het magtigste wat Europa toen nog had aanschouwd. Florence en Ferrara moesten nog toetreden, en Karels val

{==242==} {>>pagina-aanduiding<<}

zou onvermijdelijk zijn. Evenwel de hertog van Ferrara nam eene weifelende, dubbelzinnige houding aan, en Florence weigerde ten stelligste in het verbond tegen Frankrijk te treden.
Toch was de toestand van Florence zeer hagchelijk! In aanhoudenden strijd met Pisa, dat zich niet wil onderwerpen en zich bij Sienna aansluit, barst te Montepultiano een opstand uit over eene door Florence opgelegde schatting; eigen geldmiddelen zijn uitgeput; de levensmiddelen tot ongehoorde prijzen gestegen; hier en daar vertoont zich de pest! - De nieuwe regering is nog zonder eenheid en daardoor zonder vastheid; de naburige staten dreigen en de heilige vader wil den eenigen troost en steun wegnemen.... Sluipmoordenaars bedreigen het dierbaar leven des profeten.... maar neen - de paus hoort naar de smeeking der signorie voor den prior, hij zal Florence niet verbitteren, het moet immers gewonnen worden voor het heilige verbond. Savonarola wordt den Florentijnen weder gegeven - en het is alsof doorgestane vrees van hem te zullen missen den band te naauwer heeft toegehaald.
De stem der klokken roept de Florentijnen te zamen. Savonarola verlaat San Marco, om in de kathedrale op te treden. Een uitgelezen mannenkoor begroet hem bij het buiten treden met een plegtigen psalm en begeleidt hem tot de kerk waar al zijn aanhangers uit alle oorden zijn opgekomen. Uit Lucca, Bologna, Prato en Pisa, is alles naar Florence gestroomd. Na het eindigen eener treffende predikatie verdringen zich de van vreugde weenende burgers van alle zijden, roepende:
- Vader! vader! uwer ziele kinderen willen eene ondoordringbare wacht om u sluiten, dat geen leed u genake! want gij zijt ons dierbaar als het licht onzer o ogen. Wij loven en danken God, dat Hij ons u als op nieuw ten herder heeft gegeven!...
Lofzingend geleidde men hem met ontbloote hoofden in

{==243==} {>>pagina-aanduiding<<}

feestelijken optogt weer terug naar San Marco, waar men stand hield om zijn zegen te ontvangen.
- Kinderen! - sprak de prior met diep gevoel - des Heeren engel legert zich rondom degenen die Hem vreezen en voert hen uit allen strik des boozen. - De strijd wordt heet, maar de overwinning is onze! Onze bondgenoot is in de hemelen; zoo Hij slechts al het vertrouwen van ons hart bezit, zullen wij niet beschaamd worden, al spannen alle magten der wereld tegen ons te zamen. Weest getrouw en hebt goeden moed! de Heer doe zijn vriendelijk aangezigt over u lichten. - Hij zij u genadig!...
- Amen! ruischte het plegtig over de duizenden, die nu in stilte naar hunne huizen wederkeerden.
Evenwel bij de groepen, die hier en daar nog staan bleven, merkte men jonge mannen op, die de dankbare opgewektheid der koorzangers geheel niet deelden. Het waren de arrabbiati.
- Men had veeleer een klaaglied behooren te zingen - sprak Cei tot de hem omringende burgers - nu de monnik weder uit zijn schuilhoek te voorschijn is getreden, om het arme volk te betooveren, dat niet weet hoeveel hij van den koning trekt om Florence aan hem getrouw te doen blijven tot groot nadeel der ongelukkige burgers. Én nog schijnt die vorst onvoldaan over Florence - weet gij niet, ongelukkige burgers, in welk groot gevaar wij verkeeren?...
De burgers drongen digter om den spreker heen en vraagden:
- Welk gevaar?
- Zie eens aan, dat houdt die welmeenende vriend u verborgen! Moet gij het niet weten, o mannen van Florence, dat koning Karel onze stad met zijn heir nadert in groote misnoegdheid; dat hij norsch en onvriendelijk op al de welwillende woorden heeft geantwoord en dreigend wederkomt?... Weet gij niet, dat hij Pisa voor altijd van Florence zal scheiden, waardoor de inkomsten dezer stad zoo ontzettend zullen lijden, dat gebrek en armoede ons deel zullen worden? En weet gij dan ook niet dat hij Medicis herstellen zal...

{==244==} {>>pagina-aanduiding<<}

Verslagenheid teekende zich op veler gelaat, maar anderen riepen:
- Wij hebben nog niets te vreezen, met God en onzen profeet!
- Weet gij dan niet dat Pietro de Medicis reeds op onze grenzen is genaderd en slechts wacht op Karels hulp?
- Bedrog der arrabbiati! riepen vele burgers.
- Bedrog van den leugenprofeet! - antwoordde Manetti, gij misleide slagtoffers zijner huichelarij; maar zal hij u redden uit het verderf dat over u komt?...
- Hij zal ons redden! - riepen nog enkelen, maar de meesten gingen in droeve gedachten verloren nu zwijgend heen.
Weldra bevestigden de maatregelen der regering de burgers in deze geruchten. Hoewel men voortging met de toebereidselen tot een feestelijk onthaal, zoo de koning in vriendschap kwam, verzuimde men ook de krijgstoerustingen niet. Alle voorname gebouwen werden van steengeschut voorzien, sommige straten versperd, alle strijdkrachten verzameld, alles in staat van tegenweer gesteld en des nachts wacht gehouden. En zoo groot was de angst der signorie, dat men het niet geraden vond het uiterste af te wachten, maar zoo mogelijk het gevaar wenschte te keeren. - Wat dan te doen?
Nog eenmaal gaat men tot den prior om gebruik te maken van zijnen onbetwistbaren invloed, en de prior bewilligt.
De voorhoede van 's konings heir bevond zich te Poggibonzi, als Savonarola, vergezeld van eenige aanzienlijke Florentijnen, de koninklijke tent nadert.
Karel ontroert zigtbaar op het aanmelden van dit achtbaar bezoek en heeft zich nog niet hersteld, als de prior reeds in die hem eigen eenvoudige en treffende waardigheid voor hem staat en spreekt:
- De koning leve in eeuwigheid! - Wanneer vorsten

{==245==} {>>pagina-aanduiding<<}

geloften doen aan volken in gewijde plaatsen en die bevestigen met de hand op het heilig Evangelie onder aanroeping van den Heer, dan hebben zij niet den menschen maar Gode die eeden te houden, o koning! En wanneer zij zulk een woord breken dan stellen zij zich aan de wreekende geregtigheid des Allerhoogsten bloot. Verstaat gij het nu, o koning, waarom de Heer gedurig bezoeking over u brengt, en waarom vele wederwaardigheden u zijn overkomen?... Gij hebt Napels bereikt; God had het u onderworpen en een schrik gelegd in het hart dezer volken - maar ik zeg u, dat gij het gewonnene weêr verliezen zult, omdat gij het werk Gods waartoe Hij u riep zoo tragelijk hebt gedreven. Gij hebt u gebaad in zingenot, u gestreeld met zelfbehagen en gij hebt Hem vergeten, die u de overwinning gaf, opdat gij haar ten dienste zijner heilige kerk zoudt gebruiken. Gij hebt uwe taak verzuimd en uw hoofddoel gemist - zoo zal de Heer zich een ander werktuig verkiezen, want zijn raad zal bestaan - zijne hand zal zwaar op u zijn, en Hij zal bezoeking en rouw brengen over uw huis.... Uw terugtogt zal met gevaren en moeijelijkheden omringd zijn en gij zult bezwaarlijk van hier gaan, waar gij zoo gemakkelijk zijt ingetogen. - En nu, o koning, - opdat Gods toorn niet ganschelijk tegen u ontsteke, en Hij u verdelge met geheel uw heir op den moeitevollen weg over het gebergte - laat af van het onregt en doe het goede; houd trouw en belofte aan Florence, dat aan u bleef verkleefd, schoon alle Italiaansche staten tegen u zamenspannen en uw ondergang zoeken; maar dat dan ook van u verwacht, dat gij het naar uw koninklijk woord de geleende plaatsen terugschenken en uwe goede gezindheid harer burgeren bewaren zult....
De koning zat daar verslagen en getroffen, beangst en beklemd, en vroeg vol vreeze:
- Maar, vrome vader, zeg mij, ik zal immers wel behouden met mijn leger uit dit land trekken en veilig huiswaarts keeren?...

{==246==} {>>pagina-aanduiding<<}

- De Heer, die u herwaarts bragt om Italië te tachtigen, zal u behouden, schoon gij maar ten halve zijn heilig werk hebt volvoerd. - Hij zal u behouden, om al de gebeden die voor u zijn opgezonden. - Keer dan in vrede weder, o koning! - heb geregtigheid lief en doe boete, opdat uw huis niet worde verwoest.... Gedenk, o koning, dat God het u te voren heeft doen verkondigen, en haast u boete te doen en u te bekeeren van alle boos werk; want zoo gij u niet bekeert, zal de Heer al dat kwade over u brengen wat uwe nalatigheid in zijn werk na zich sleept, en Hij zal u afsnijden zoo als men onrijpe druiftrossen afsnijdt, in het midden uwer dagen.
Zoo lang de prior sprak was Karel getroffen en bevreesd, maar nog had de onheilspellende profeet de laatste wacht van het leger niet bereikt, als de koning dien indruk reeds afschudde en steeds meer verloor hoe verder die vreeselijke boetgezant van hem heen toog.
- Neen, ik zal Florence niet betreden, waar die profeet mij weêr verschijnen kon, maar ik kan Florence ook evenmin dat woord houden - sprak de koning tot de Ligny. - Moge het waar zijn, wat deze waarzegger mij verkondigt, ik zal er dan toch behouden doorkomen en veilig weêr 't huis!... Ik wil Pisa ook wel aan Florence wedergeven, zoo men mij hooger prijs wilde bieden.
Nog meer verzinnelijkt en verlaagd dan toen hij het gebergte overtoog en thans zonder het bezielend enthousiasme, dat hem toen nog karakter en houding leende, zonk hij geheel tot zijne ware nietigheid en karakterloosheid terug, een speelbal van zijne lage hovelingen en zijne wilde driften.
Intusschen verkocht hij de geleende steden aan de vijanden der Florentijnen, Sarzano aan Genua, Pietra Santa aan Lucca. Wat maakte hem nu de vriendschap van Florence? hij zag er meer voordeel in Livorno met de belangrijke zeehavens en Pisa te bezitten, en zoo dachten vooral ook zijne hovelingen die zooveel geschenken, van de Pisaners geno-
{==247==} {>>pagina-aanduiding<<}
men hadden, dat er geen enkel stuk van waarde meer in de stad te vinden was...
Karel trok dan voorbij - ook Pietro de Medicis verdween weêr van de grenzen en Florence bleef in rust - maar nieuwe wolken pakten zich zamen.
Wij treden San Marco binnen. 's Priors vrienden uit de geestelijke zoowel als uit de wereldlijke overheid zijn bij hem vergaderd, en wij hooren hem tot Domenico da Pescia zeggen, terwijl zijn vervallen gelaat al de kenmerken van lijden en uitputting vertoont:
- Wil zoo goed zijn den vrienden den brief voor te lezen, Domenico, opdat zij zelve oordeelen.
Domenico leest:
‘De heilige vader aan fra Girolamo. - Dierbare zoon! - heil enz. Uit de getuigenis van velen hebben wij vernomen, dat gij boven vele arbeiders in den wijnberg des Heeren Zebaoth bij uitnemendheid ijverig zijt. Hierover verheugen wij ons zeer en brengen lof aan den Almagtigen God, die den menschen zoo groot e genade heeft geschonken; want wij twijfelen niet of gij hebt die door dien goddelijken Geest die eeuwige gaven uitdeelt, en dat gij aldus toegerust onder het christenvolk het woord Gods zaaijende honderdvoudige vruchten zult voortbrengen.
Daarenboven hebben wij uit eenige brieven dit onderwerp betreffende begrepen, dat gij door uwe prediking het volk vooral poogt te leeren, hoe zij God in waarheid zullen dienen; ja onlangs is ons onbewimpeld gemeld, dat gij in uwe openlijke redevoeringen niet schroomt te betuigen, dat gij hetgeen gij aankondigt van de toekomstige dingen niet van u zelven of uit menschelijke wijsheid hebt, maar door goddelijke openbaring. Hierover, gelijk onze herderlijke pligt gebiedt, met u begeerende te spreken en uit uw eigen mond uwe verklaring te vernemen, opdat wij door u beter verstaan wat Gode behaagt, zoo vermanen en verzoeken wij u krachtens de ons verschuldigde heilige gehoorzaamheid, dat gij zoo spoe-
{==248==} {>>pagina-aanduiding<<}
dig mogelijk tot ons komt. Met vaderlijke liefde en hartelijkheid zullen wij u zien.
Rome 21 Julij 1495.

- Wat dunkt u? - vroeg de lezer, het geschrift met onwil nederleggende, terwijl zijn gelaat reeds voldoende zijne denkwijze uitdrukte.
- Gedaagd naar Rome! - zeiden sommigen met veelbeduidend gebaar en een ernstigen blik vol kommer op den prior, die daar zoo kalm in hun midden nederzat.
- Ziet gij de adder niet achter het gebloemte? - Hoort gij de schuifelende slang niet in dat vleijend lokken? vroeg Domenico.
- Gewis! gewis! - riepen Valori en Salviati te gelijk en Benivieni wenkte hun instemmend toe.
- De prior zal dan ook niet gaan - verzekerde Capponi kort af.
- Maar op welken grond, lieve vriend? - vroeg Savonarola - ik ben ter ieder uur tot verantwoording bereid.
- Omdat men u een strik spant - antwoordde Soderini.
- En omdat wij u nimmer terug zien keeren, als wij u naar Rome laten gaan - vervolgde Domenico met zijn gewonen ijver.
- Zie hem zoo bestraffend niet aan, vrome vader - sprak Capponi - hij heeft regt; want weet dat te gelijk met deze honigzoete taal een ander woord uit Rome tot de signorie is gekomen. Daarin wordt uw arbeid niet geprezen; daarin wordt gij niet geroemd; maar de signorie wordt vermaand u niet weder onder hare bescherming te nemen of zich tegen dit pauselijk verzoek te verzetten, op straffe van het interdict over Florence te brengen...
- En ik zou die ramp over Florence brengen! - riep de prior - over de stad die mij boven alles dierbaar is?- Laat mij gaan, bid ik u - God zal met mij zijn in den kuil des leeuws; uwe gebeden zullen zijnen muil breidelen.

{==249==} {>>pagina-aanduiding<<}

- Gij zult blijven! - viel Valori in - wij zullen voor u strijden, voor u die dag en nacht voor ons gestreden hebt.
- Hoe gezegend wordt ons nu de ongesteldheid des priors - merkte fra Silvestro schroomvallig aan - die ons eerst zoo zeer bekommerd en verontrust heeft.
- Gij voorkomt mijne woorden - sprak Benivieni - zonder de waarheid in het allerminste te krenken, verklaart de prior zich buiten staat eene zoo vermoeijende reis voor als nog te kunnen ondernemen.
- Wij winnen dan al aanstonds tijd - merkte Soderini aan - en de signorie gaat intusschen voort met ter gunste van Savonarola te arbeiden, zonder den pausdadelijk te trotseren.
Van alle zijden vereenigden zich 's priors vrienden voor zijne zaak - de signorie stelde zich op nieuw voor hem in de bres en verzekerde dat men hem zoo lange afwezigheid niet kon toestaan in het belang der pas gevormde republiek; te Rome werden de levendigste redetwisten in het collegie der kardinalen over hem gehouden en zijne regtgeloovigheid voldingend door zijn vriend Caraffa bewezen. Maar de paus weer verademing; hebbende van de vreeze des concilies en bekomen van zijn schrik van de tweede verschijning des Franschen konings op zijn terugtogt uit Napels, was thans minder handelbaar dan in de meer benarde dagen, en hij bleef volhouden Florence met excommunicatie te dreigen, zoo Savonarola niet verscheen. Om zijn misnoegen over hunne vertraagde onderwerping al terstond te betoonen, stond hij den Florentijnsche kooplieden niet meer toe vrijelijk te Rome te verkeeren, maar noodzaakte hen daartoe bijzondere vergunning te moeten vragen. De Florentijnen lieten echter zoo spoedig hun prior niet los. Daar werd eene voortreffelijke verdediging van zijn regtschapen gedrag en onbesmet leven opgesteld, om als een smeekschrift den heiligen vader te worden voorgelegd; het was van huis tot huis gezonden en door duizende burgers uit alle standen onderteekend. - De

{==250==} {>>pagina-aanduiding<<}

paus begon te aarzelen om zulk een lieveling des volks openlijk aan te tasten, en hij gaf nog eenmaal toe, om een anderen weg te kiezen.
Weldra ontving Savonarola een zeer vleijend en gemoedelijk schrijven, waarin hem in overweging werd gegeven, of het bij de algemeene gisting der dagen niet raadzaam ware, dat hij vrijwillig eenigen tijd het prediken staakte... Hierin bewilligde de prior te ligter, daar zijne ligchaamskrachten verpoozing en rust vorderden, en hij stond zijne predikbeurten tot 11 October aan zijn vriend Domenico af, die voorzeker weinig geschikt was om de reformatorische bewegingen in slaap te sussen; want waren zijne predikatiën niet zoo treffend en verteederend, niet zoo doordacht en rijp, zij waren niet min vurig en stout - ja hij waagde zich doorgaans verder dan de voorzigtige wijsheid Savonarola zou gebragt hebben.
Girolamo zat intusschen niet stil. Ontslagen van eene schier dagelijksche prediking voltooide hij onderscheidene zijner stichtelijke geschriften en arbeidde vlijtig in zijn zich steeds uitbreidend klooster, dat het groot aantal nieuwelingen niet zonder aanbouw opnemen kon, en dan, terwijl de kansel hem was ontzegd, was het volkspaleis zijne kathedrale geworden - en bij de miskenning ter eene zijde, mogt hij aan den anderen kant de voldoening smaken zijn staatsontwerp grootendeels te zien aangenomen.
Daar er onder de twintig onderling zoo verdeelde kiezers van het voorloopig bestuur velen van zijne vrienden waren, legden zij hun ambt neder en weldra kwam de groote volksraad tot stand en werd aan Florence ditmaal niet in schijn maar in waarheid eene republikeinsche regeringsvorm gegeven. Deze souvereine volksraad bestond uit al de burgers die dertig jaren telden en bewijzen konden dat hunne vaders het volle burgerregt bezeten hadden. Deze raad koos de leden der signorie, besliste over het aannemen of afschaffen van wetten, het opleggen en opheffen van lasten, waartoe

{==251==} {>>pagina-aanduiding<<}

de signorie het voorstel eerst aan een uit den grooten raad gekozen raad van tachtig ter overweging moest voorleggen. Deze raad der tachtig wisselde elk half jaar en moest bestaan uit burgers boven de veertig jaren, ook bleef elke Gonfaloniero slechts twee maanden in zijne bediening. Ten laatste kwam er eene wet tot stand, die de kroon zou zetten op het werk der vrijheid, deze namelijk: dat elk burger, die door de signorie of de acht regters zoude veroordeeld zijn, het regt had een beroep op den grooten raad te doen, voor de voltrekking van zijn vonnis.
Ten behoeve van den grooten volksraad werd onder de meesterhand van Leonardo da Vinci en Michel Angelo eene zaal gebouwd, die de grootste van gansch Italië zou zijn. Met breede trappen klom men op en zag het ruim vervuld met de banken voor twee duizend burgers, terwijl men ter wederzijden de zitplaatsen der tachtig opmerkte. Tegen het westen verhief zich het gestoelte der signorie, tegen het oosten stond de kansel voor den spreker en een altaar met het beeld van Florences schutspatroon, Johannes den Dooper, door Savonarola's vriend Braccio geschilderd, terwijl Donatello eene voorstelling van Judith met het hoofd van Holofernes vervaardigd had, dat aan den ingang waarschuwend wacht hield, als een afschrikkend voorbeeld van het lot van geweldadige volksverdrukkers.
In zoo korten tijd was deze zaal gebouwd, dat Savonarola, haar voltooid ziende, uitriep:
- Voorwaar, hier hebben de engelen medegewerkt!



{==252==} {>>pagina-aanduiding<<}

XIX. Herovering.

Uit de haven van Messina zeilt eene talrijke vloot van ligtgebouwde, zwakbemande schepen. Zij zetten koers naar Napels. Lang drijven zij voor de schoone haven heen en weder en werpen eindelijk de ankers uit in het gezigt der stad. Op het dek van een schip, dat zich door een breed wapperend vaandel onderscheidt, staat een jeugdig ridder van krijgshafte houding en tuurt naar de stad en zoekt iets aan de tinnen der kasteelen; maar wat hij zoekt is niet te zien; nergens een vaandel voor den verdreven zoon van Arragon. Heeft men hem dan misleid toen men verzekerde dat in vele plaatsen aller harten voor hem slaan en men de vaan voor hem heeft opgestoken? - Waarom toch geeft Napels dan geen teeken van de gezindheid die zij voor hem koestert?...
- Zoo de Heer het huis niet bouwt, vergeefs arbeiden de bouwlieden! - sprak hij half luide en leunde mismoedig het hoofd aan den grooten mast. - Stuurman, roept hij nu: neem deze koelte waar om weêr het ruime sop te kiezen. Ik wil naar Sicilië terug. Napels is voor mij verloren...
- Altezza, ziet gij die boot? - vroeg de stuurman, naar een klein vaartuig wijzende, welks schipper alle krachten inspande om sneller de blaauwe golven te klieven.

{==253==} {>>pagina-aanduiding<<}

- Zij komen hierheen - antwoordde don Ferdinando, met gescherpten blik steeds toeziend om te herkennen wie daar nader kwam.
Eenige oogenblikken later wierp Orlando zich aan zijne voeten:
- Altezza! Ik heb het onuitsprekelijke voorregt u de eerste goede tijding te brengen. Keer naar Napels terug, gij zult met open armen ontvangen worden. Men walgt van de Franschen, maar durft uit vrees voor de bezetting geen teeken van gehechtheid u geven, voor gij eene gelukkige landing gedaan hebt. - Montpensier, de stadhouder des konings, is bekrompen van verstand en loom van leden, hij heeft al zijne krachten noodig om het dreigend oproer te bedwingen, dat eerlang losbreken moet - de gemoederen zijn te opgewonden - men haat de Franschen, zooals men hen eens begeerde; waag eene landing, en gij hebt Napels weder, want alle burgers beloven u dat zij de wapenen voor u opvatten zullen.
Met aandoening had don Eerdinando geluisterd en zijn oog rustte met welgevallen op den trouwen boodschapper.
- Heb dank! heb dank! - sprak hij, zijne ontroering met moeite bedwingend en drukte Orlando de hand - trouwe vrienden verkwikken het hart in uren van mistroostigheid - reeds was ik op het punt van mijne onderneming af te zien, want sedert drie dagen kruis ik hier vergeefs, doch na deze opwekking wil ik volharden en alles wagen. Welaan ik wil beraadslagen met den admiraal Requesens en don Gonsalvo de Cordova, die mij met hunne Spanjaarden zijn gevolgd tot deze onderneming, en daarna heb ik nog veel met u te bespreken.
Onverwijld riep hij de hoofden der vloot te zamen en beraamde het plan voor de landing in den naderenden nacht, en toen alles was vastgesteld en geregeld nam hij Orlando weêr tot zich om hem in het bijzonder te onderhouden.
- Vooral uw verschijnen is mij verrassend, lieve vriend;

{==254==} {>>pagina-aanduiding<<}

ik dacht dat ge nog in het Milaansche omzwierft - zeg mij nu, hoe hebt gij het te Pavia gevonden?
- Zeer treurig, altezza. Donna Isabella is door de overmaat van smart op de grenzen der waanzinnigheid gebragt en ik vrees dat zij onder haar leed zal bezwijken....
- Orlando! Orlando! Mogt deze poging slagen, dan brengt gij mijne zuster herwaarts en al hare verdrukking heeft een einde! O, dat God mij de overwinning gave en ik in Napels hersteld mogt worden! Maar kom, ik heb geen rust meer, ik moet mij in beweging zetten; blijf bij mij en wij zullen nog wel gelegenheid tot spreken hebben. Zie hier mijne wapenen; welke kiest gij u?
Orlando's oogen schitterden van vreugde, toen hij zijne eenvoudige kleedij eens klerks met den wapendos eens schildknaaps mogt verwisselen, en het hart sloeg hem hoog, als hij dacht aan den strijd, dien hij ging deelen.
Toen de morgen aanlichtte, ontscheepte Ferdinando zijne manschappen in de nabijheid van Napels. Oogenblikkelijk verlaat de hertog de Montpensier de stad, met de keur der Fransche troepen om dit te beletten, na het bevel gegeven te hebben, om de hoofden van de gevreesde partij binnen de stad gevangen te nemen. Doch deze daad van geweld was genoegzaam om het teeken van den opstand te worden. De Napolitanen sluiten de poorten achter hem, alle klokken luiden alarm, het verbitterde volk valt de overgebleven Franschen woedend aan en brengt hen alle zonder genade om.
Intusschen was het krijgsvolk, dat Ferdinando ontscheept had, in een hevig gevecht met de Franschen geraakt. Ferdinando gevoelde, dat van dit oogenblik alles afhing. Hij ging de zijnen voor met de grootste onverschrokkenheid, en was altijd waar het gevaar het grootste was. Maar te midden van zijne kloekste pogingen struikelt zijn paard en stort met hem neêr. - De vijand heeft hem in het oog en een bende ruiters dringt aan - hij ligt ter aarde en worstelt om zich op te rigten, maar kan niet los raken van den stijgbeugel.

{==255==} {>>pagina-aanduiding<<}

Orlando ziet het gevaar, springt van zijn paard, heft don Ferdinando op. Zonder te spreken geeft hij hem de teu gels van zijn paard over en dwingt hem op te stijgen. Ferdinando volgt werktuigelijk, werpt zich in den zadel en rent heen, want de vijand is daar! Orlando kan niet ontkomen, hij doet er ook geen poging toe. Hij ziet Ferdinando in veiligheid; hij wil de bende tegenhouden, eigen gevaar acht hij niet.
- Ik heb hem gered! God zij gedankt! - roept hij uit. Het is zijn laatste woord. De ruiters omsingelen hem. - Een sabelhouw velt hen neêr!....
Juichend begroeten weldra de Napolitanen den jeugdigen held. Napels is voor Karel verloren. Ferdinando II zegeviert.
Mogten de onderscheiden smartelijke verliezen van zijne beste vrienden bij deze zegepraal het gevoelig hart van Ferdinando in het eerst zoo diep ter neêr buigen, dat het hem noodig was eenigen tijd het beheer der openbare zaken aan den veldheer Prospero Colonna over te geven, die, uit vrees van zijne goederen te verliezen en op raad van den paus en van Sforza, de Fransche zijde verlaten had. Weldra waren zijne vorderingen op de Franschen zoo groot, dat hij na zijne rustelooze veldtogten zich een weinig rust en verpoozing durfde gunnen. Maar de onafgebroken vermoeijenissen en ongezonde landstreken hadden zijne krachten meer ondermijnd dan iemand vermoedde. Tot zijne verwanten in Sicilië teruggekeerd, sloeg hij het oog op eene zeer jonge zuster zijns vaders, de schoone Giovanna, en hij meende dat de pauselijke dispensatie deze verboden liefde wettigen kon! Het huwelijk werd voltrokken; maar naauwelijks had hij zich met zijne vijftienjarige gemalin op een bekoorlijke villa gevestigd, of de dood kwam een band van een rukken, waarop des Hoogsten zegen niet rusten kon.
Ferdinando werd krank. Twee vrouwen waakten met teedere zorgen aan zijne sponde.
- Isabella! mijne lieve zuster - sprak hij met stervende

{==256==} {>>pagina-aanduiding<<}

lippen tot de oudste der twee - ziet gij het nu niet van alle zijden bevestigd, roept de gansche geschiedenis van ons huis tot ons niet toe: zoo de Heer het huis niet bouwt, vergeefs arbeiden de bouwlieden - zoo de Heer de stad niet bewaakt, vergeefs waken de wachters!
Maar Isabella verstond of gevoelde al den omvang dier woorden niet. Uit hare gevangenschap verlost en met haar dochtertje in den schoot harer verwanten wedergekeerd, was zij de vereerde en gevierde vrouw, de belangrijke lijderes, die zich door hare geleden smarten hooger poogde te verheffen dan de voorspoedigste op zijn geluk. Zij achtte alle aanspraak op vergoeding te hebben, alle regt op bewondering, en dronk met begeerige teugen het beklag over hare rampen en haar lijden in. Schoon hare ijdelheid die wonden reeds lang had geheeld, waarvan zij de likteekenen zoo gaarne vertoonde als hare zegeteekens en sieraden, en niet geheiligd door zooveel leeds en niet los van de aarde door zoovele rampen, ging haar hoogmoedig hart begeerig naar de wereld en hare genietingen uit, die zij geheel niet had opgegeven; en zoo vergeten zij had geleefd te Pavia, zooveel geruchts zocht zij nu in alle steden te maken, evenwel eerst onder demoeds schijn. Zij vond haren vader Alphonso in geestelijk gewaad te midden der monniken boete doende in het klooster te Mazara, en toen de dood ook hem had getroffen en haar rouw verdubbeld was, trok zij met een aanzienlijk gevolg ter bedevaart naar Rome, om aan de voeten des pausen vergeefs die rust te zoeken, die zij in de stille natuur op haar landgoed in Sicilie bij eene waarachtige verootmoediging voor God zou hebben kunnen vinden. Gevolgd van eene breede schaar van in het wit gekleede jonkvrouwen kwam zij tot den heiligen vader om hem de voeten te kussen en mogt de voldoening smaken, dat zij veel opzien baarde te Rome en aller aandacht boeide. Inzonderheid trok zij het oog van Prospero Colonna... Het is echter verkieslijk hier

{==257==} {>>pagina-aanduiding<<}

hare geschiedenis af te breken en haar zooals zij daar ligt nedergeknield, was het ook voor een medezondaar, vaarwel te zeggen, eer zij haren naam gaat wagen en hare deugd zoo twijfelachtig maken zal!... De hoogmoed was haar schild geweest in iedere verzoeking, en nu deze elders voldoening vond, was daar niets dat haar weêrhouden kon zich aan alle begeerlijkheden prijs te geven. Alleen wil ik nog ten behoeve van enkele lezers getuigen, dat de reeks harer rampen zoo min verdicht is als haar karakter.
Don Federigo beklom den troon van Napels, de vijfde koning, die in drie jaren tijds den scepter hier zwaaide, hij was de laatste vorst uit dezen tak van Arragon, die vijf en zestig jaar geregeerd had en eindigde zijne dagen als balling in Frankrijk, gevangen genomen door Lodewijk XII, die in Italië de oordeelen over vorsten en volken volvoerde, welke Karel onvoltrokken gelaten had.
Tenzelfden tijde als don Ferdinando Napels heroverde, werd er in het noordelijk Italië een felle strijd gestreden tusschen het leger der bondgenooten onder bevel van den markies van Mantua en dat der Franschen. Aan den oever van de Taro bij Tornoso kregen zij elkander in het gezigt. Te vergeefs onderhandelt Commines over den doortogt. Na een kort maar moorddadig gevecht gelukt het den Franschen af te trekken, schoon door Cajazzo achtervolgd en omsingeld door allerlei gevaren, die echter den koning zijn ligtzinnig leven niet doen verzaken, of verhinderen dat hij ten laatste een verbond met Sforza sluit buiten de Italiaansche bondgenooten - waarbij 's konings zwakheid, Sforza's laagheid boven alles uitblonken. Hij keerde vervolgens over Turin behouden naar Frankrijk terug, waar hij in den stroom der vermaken en genietingen zoo geheel zijn Italiaanschen togt scheen te vergeten, dat hij de achtergelatenen in den vreemde niet gedacht en zelfs zijn gunsteling de Vers, die zijne belangen in Italië bleef behartigen, schoon met den rang van opperkamerheer, het aan het noodigste liet ontbreken. Nog

{==258==} {>>pagina-aanduiding<<}

eenmaal kwam het waardig beeld en de ernstige taal des profeets van Florence voor zijn geest, als hij stond bij het lijk van zijn eenigen zoon, den dauphin - maar ook deze slag bragt dit ligtvaardig gemoed niet tot rust; hij zocht die smart, vooral de droefheid zijner gemalin te verdrijven door een vrolijken dans, zegt een ooggetuige en de vrucht des lijdens en der bezoeking ging alzoo voor hem verloren..... want de beproeving werkt wel eene vreedzame vrucht der geregtigheid, doch slechts voor hen, die er door geoefend worden.



{==259==} {>>pagina-aanduiding<<}

XX. Een volksfeest.

- Het eene: wee! is niet weggegaan of het andere is gekomen! sprak Valori, met heftige ontroering bij zijn vriend Salviati binnentredende - de eene vorst is niet heen of de andere daagt op, het eene leger is naauwelijks uit het gezigt of het andere verschijnt. Sforza's booze plannen zijn wederom gelukt, hij heeft Maximiliaan herwaarts gelokt om zijne oogmerken te dienen.
- Verontrust u niet zoozeer, hij brengt zoo weinig krijgsvolk met zich, dat hij zich in de groote steden niet durft vertoonen - hernam Salviati.
- Altijd genoeg om hier onrust in de moeijelijkste verwikkeling van zaken te brengen.
- Ik geloof nimmer dat Sforza' s oogmerken zullen bereikt worden; hij is al te overmoedig - merkte Soderini aan. - Verbeeld u dat hij zich met de meeste onbeschaamdheid thans beroemt, koning Karel herwaaarts gelokt en ook toen het hem lustte weder verdreven te hebben.
- Ha, het woord des priors zal zich aan hem vervullen; heugt het u niet dat hij ons zeide: zeg dien vos dat de Gallische hoenders hem opeten zullen! Ja, het zal gewisselijk geschieden!

{==260==} {>>pagina-aanduiding<<}

- Maar vriend, wat is nu het nieuws dat ge ons brengt? - vroeg Salviati.
- Het nieuws!... helaas! - dat Maximiliaan op Pisa aantrekt, dat toch door de Venetiaansche hulp reeds magtiger is dan Florence - Capponi is derwaarts gegaan, en wat zal het einde wezen?
- Maximiliaan heeft het oog op Livorno geslagen, en zoo wij dit verliezen, zijn wij van alle gemeenschap met Frankrijk verstoken, onze graanschepen en de ons toegezegde manschappen kunnen niet tot ons komen, maar vallen den vijand in handen, en de nood dringt... het volk roept om brood... onze vijanden hitsen de hongerende burgers aan om ze tegen den prior op te zetten; er is zooveel onrustige beweging in de straten en zooveel verslagenheid op de aangezigten; men weet zeer goed dat Maximiliaan ter zee en te land gelijktijdig aantasten wil; onze graanschepen kunnen de haven van Livorno niet bereiken zonder hem in handen te vallen.
Terwijl de frateschi alzoo de benaauwdheid der tijden overwegen, zijn de arrabbiati op het plein vlijtig bezig het zaamgeschoolde volk op te ruijen.
- Dat zijn nu de schoone vruchten van onze trouw aan Frankrijk; waar is nu de hulp van dien hemelschen bondgenoot? Laat de prior u nu te eten geven... komt aan, burgers van Florence, gaat naar San Marco en eischt brood....
- Dank voor uw wijzen raad! - riepen eenige forsche stemmen; naar San Marco!... ja naar San Marco... en wij zullen er niet te vergeefs om brood vragen... en zullen nog overhouden om u mede te deelen als gij verhongeren zult, goddelooze oproerkraaijers! - en de krachtvolle vuist van Rinaldo en Spica dreven Manetti en Mazzinghi in den stroom mede naar San Marco. - De prior zal ons helpen, God zal wonderen doen voor Florence, naar het woord des profeets.
De arrabbiati waren weinig op hun gemak, toen zij zich eensklaps door de huilbroeders omsingeld en naar het kloos-
{==261==} {>>pagina-aanduiding<<}
ter meêgevoerd zagen, en wachtten zich wel nu meer eene onvoorzigtige uitdrukking te wagen.
Aan het klooster gekomen treedt Rinaldo voor en klopt aan. Fra Jacomo opent met droef gelaat en vraagt:
- Wat wilt gij, Rinaldo, en wat beteekent die oploop van volk?...
- Wij willen den prior spreken; wij willen hem vragen of de Heer Florence heeft vergeten en of wij van honger zullen vergaan, dan of Hij een wonder zal doen en ons redden.... en ons spijzigen.
- Ja, vraag een wonder van den profeet! zeiden de arrabbiati, heimelijk spottend, opdat hij nu bewijze, dat hij ons niet om den tuin leidt. Laat hij nu brood uit den hemel doen regenen; gij kunt het eischen, hij heeft het beloofd.
Maar de fluisterstem der aanhitsers moest verstommen voor den welkomstgroet bij de verschijning van den prior.
- Kinderen, wat is u? - spreekt hij kalm.
- Vader, wij hebben geen brood... wie zal ons te eten geven?... Bid voor ons!
- Hij, die de jonge raven hoort als zij roepen, zal u spijzigen; Hij, die onze zielen voedt, zal ons ook het dagelijksch brood niet onthouden. Zoo gij gelooft zult gij de heerlijkheid Gods zien. Hebt goeden moed, keert naar uwe huizen weder; volhardt in den gebede en de Heer zal u verlossen, gij zult welhaast met goederen vervuld en met brood verzadigd worden, want de herder Israëls waakt over Florence! Kinderen, hoort gij die stormen niet loeijen? dat is de stem des Heeren met kracht. Hij maakt de orkanen zijne dienstknechten. Hij gaat zich heerlijk en magtig voor ons toonen, alleenlijk vreest niet en ontzet u niet. Christus is onze koning en Hij is getrouw, gisteren en heden dezelfde in alle eeuwigheid!
- Leve Christus, onze koning! hief men aan uit volle borst en de broeders van San Marco antwoordden:

{==262==} {>>pagina-aanduiding<<}

- In eeuwigheid!
Getroost en gerust gesteld trokken de piagnoni af, maar het hart der arrabbiati was vol wrevel.
- Nu, wij zullen zien of er morgen brood zal regenen - mompelden zij - of de profeet zijn wonder vertoonen zal! - en zij zonden hem eene menigte verwenschingen na.
Naauwelijks waren zij heen of een ruiter stapte voor het klooster af. Het was Paolo, die van Pisa kwam, werwaarts hij onder bevel van Capponi was getogen. Driftig snelt hij naar den prior en spreekt:
- Vader, de strijd was heet - gruwzame wreedheden zijn door de Duitschers bedreven; wij hebben veel verloren; meest al onze sterkten zijn in de magt der vijanden, onze wakkere aanvoerder Capponi poogde Soiana te hernemen, hij voerde onze stukken voor het kasteel, maar terwijl hij eene batterij op laat werpen, wordt hij door een pijl getroffen en blijft op de plaats...
- De Heer hebbe zijne opregte ziel - zuchtte de prior diep ontroerd. - Allen die het zwaard nemen zullen door het zwaard vergaan. Paolo, laat ons geen tijd verliezen, stijg weêr op en snel naar het huis van Salviati, waar vele voorname mannen vergaderd zijn; deel hun de tijdingmede, maar zeg van mijnentwege dat zij goedsmoeds zijn, want dat de Heer ons niet begeven of verlaten zal, dat Hij wel slaat, maar ook heelt.
Den ganschen nacht bleef de prior in het gebed. Een hevige storm loeide over de stad en zweepte de baren der zee met zoo onstuimig geweld, dat de moedigste schepelingen ontzet waren. De morgen daagt en de zon gaat op over de verwoesting; de vloot is uiteen geslagen, groote schepen zijn tegen de rotsen verbrijzeld. Schoone Venetiaansche galeijen zijn tegen de kust geslingerd en vernield, maar dezelfde orkanen, die de vloot des vijands hebben vernietigd en zijne kracht gebroken, hebben aan zes galeijen en twee galjoenen, die van Frankrijk kwamen, vleugelen gegeven, en in het ge-
{==263==} {>>pagina-aanduiding<<}
zigt van den vijand loopen deze met graan en manschap beladen schepen de haven van Livorno binnen.
Florence juicht en dankt God voor het wonder hun geschied. Maximiliaan breekt het beleg op, verklarende ‘dat hij niet gelijktijdig tegen God en de menschen strijden kan’, en terwijl Sforza en Venetië beraadslagen om de verdere maatregelen ter bemagtiging van den buit dien zij elkander misgunnen, herwinnen de Florentijnen menig belangrijk punt.
De signorie laat den prior smeeken thans eene toespraak aan het volk te doen.
- Ik ben dan weder voor u verschenen om u tot boete te vermanen - vangt hij aan - ofschoon ik niet meer spreken maar Gods geregtigheid vrijen loop laten wilde. Om de doorluchtige signorie te gehoorzamen ben ik dezen morgen opgetreden; ik wil echter niet prediken maar eenige woorden spreken tot de dwazen, die beweren: ‘Nu weten wij gewis dat wij bedrogen zijn!’ Laat ons dan zien of gij uwe zaak zoo gewis zijt als ik de mijne. Ik ben gewis, dat de waarheid, die ik u gepredikt heb, van den hemel is en dat zij onfeilbaar en onverderfelijk is. Ik ben gewis van mijn geloof, dat ik met beide handen omklemme; ik beu gewis van het toekomende leven, van hemel en hel en oordeel en opstanding. Daarom is het mij genoeg Christus te volgen, daarom acht ik zoo weinig op dit leven. Ook ben ik gewis van de zaken waarvoor ik strijde, die ik voorzegd heb en die kernen zullen. - Zijt gij gewis? - Ik ben ook gewis, dat God de wijzen in hunne arglistigheid zal vangen en het verstand der wijsgeeren beschamen. Ik ben gewis dat God zijne kerk zal vernieuwen, het ga hoe het ga! Gij ziet echter slechts op de dingen zoo als zij nu staan en meent, dat ware onmogelijk! Want gij kent Gods verborgen wegen niet, omdat gij u niet wilt verootmoedigen en omdat gij geen geloof hebt! Geloof mij, dat ik wel zie waar ik mij bevind en dat ik mijne maatregelen wel zou hebben te nemen, zoo ik niet van de waarheid mijner zaak verzekerd ware; maar

{==264==} {>>pagina-aanduiding<<}

met de aangelegenheden Gods is geen schertsen. Gij zegt wel Florence: wij zijn gewis, maar ik zeg u, ik ben gewis dat het jammerlijk met u zal eindigen zoo gij u niet bekeert. Ik heb het u gezegd. Ziet dan wel toe. Ik zal in mijne tent blijven en niet vreezen. O Florence! herinnert gij u dan niet hoe ik u eertijds heb aangekondigd, dat uwe groote kasteelen vallen zouden, dat uwe sterke muren instorten zullen, en dat God het paard des veroveraars bij de teugels herwaarts leiden zou. Geloof mij! geloof mij! zeg ik u, dat het u tot niets zal baten op uwe rotsen en op uwe muren te betrouwen. Ik zeg u, Florence, u, geheel Italië, dat daar geen middel van behoud voor u is dan eene opregte bekeering tot den Heer. Want ik ben gewis dat gij beschaamd zult worden, dat God u doen zal gelijk in het boek van Job gezegd wordt: ‘Hij neemt het hart van de hoofden des volks weg en doet hen dwalen in den wilde, waar geen weg is; zij tasten om in de duisternis waar geen licht is en Hij doet hen duizelen al een dronkaard,’ Ik ben gewis dat gij door uwe zonden verduisterd en verstokt wordt en dat gij met de oogeu niet ziet en met de ooren niet hoort! En gij, Florence, gij mogt mij wel gelooven, maar gij gelooft niet. Doe boete, ik bezweer het u, doe boete en bekeer u... zoo niet... wee u, Florence! wee u, ondankbaar Florence... ondankbaar volk... ondankbaar aan uw God. Ik heb voor u gedaan, wat ik nooit zou gedaan hebben voor mijne vleeschelijke broeders. Voor hen zou ik nimmer mij verwaardigen tot een van de vorsten der aarde te gaan. Voor u ben ik den koning der Franschen te gemoet getreden, en toen ik daar stond in het midden des legers, was het mij te moede alsof ik in de afgronden der hel was nedergedaald. Ik sprak tot den koning en zeide hem woorden, die ik hem voor niemand anders zou gezegd hebben dan voor u. Ja ik zeide hem dingen, die ik niet zou gezegd hebben tot den grooten vorst en hij hoorde mij zonder toorn. En wat ik voor u deed,

{==265==} {>>pagina-aanduiding<<}

Florence, dat kost mij de haat der wereld en der geestelijkheid!... Maar wat spreek ik van mij zelven, wat doet zulks er toe? - Gij dan, Florence, bekeer u; doe met mij wat gij wilt, kruisig mij, steenig mij, maar doe gij wat ik u zeide: bekeer u, bekeer u, Florence! en ik zal blijmoedig sterven. Ik heb alles voor u gedaan wat ik vermogt; want ik bemin u tot dwaasheid toe.
Zoo sprak de boetgezant tot het dwaze Florence, en zijne prediking, gestaafd door de uitredding van God, zonk diep in de hartstogtelijk bewogen gemoederen.

Daar was evenwel niemand in hooger geestvervoering over de heerlijke uitredding dan fra Domenico da Pescia. In eene schitterende predikatie gaf hij zijne gevoelens lucht en hij noodigde heel Florence Gode een dankoffer te brengen.
- Hebt gij uw Heer en Redder dan niets te bieden, o kinderen van Florence! - sprak hij - hebt gij dan geene afgoden meer in uwe huizen, die gij voor zijn aangezigt verbrijzelen kunt; hebt gij geen voorwerp onder uw dak, wat anathema, een ban, kan genoemd worden, een voorwerp dat der zonde dienstbaar was? Brengt het uit; wij zullen het verdoen van de aarde; wij zullen onze stad en onze huizen zuiveren van den zuurdeesem des heidendoms en der afgoderij. Welaan, gij jongelingen, die u verbonden hebt aan de dienst des Heeren, gaat langs de huizen en verzamelt alle anathema's, opdat daar geen ban zij in ons midden; opdat de engel des Heeren niet van ons wijke, maar hier legere met zijn hemelsch heir. Wij willen den Heer een feest wijden, Hem, die groot is en heerlijk is zijn naam! Hem, die nog wonderen doet en gisteren en heden dezelfde is in alle eeuwigheid.
De jongelingen, die onder fra Domenico eerst tot een zangerkoor werden gevormd, waren later ook tot eene soort van hulppredikers gemaakt, die, zoo als wij het in onze dagen zouden noemen, der innere Mission gewijd wa-
{==266==} {>>pagina-aanduiding<<}
ren. Zij spraken met de burgers op de straten en in de huizen en leerden en vermaanden, ondanks den smaad der arrabbiati, bij iedere gelegenheid en aan alle plaatsentijdig en ontijdig. Met verdubbelden ijver togen zij nu aan het werk en vonden meer dan ooit weêrklank en ingang bij hunne stadgenooten. Weldra vergaderden zij de laatste verzameling van allerlei voorwerpen van weelde en pracht, van ijdelheid, spel en zingenot. Telkens bragten zij hun buit in San Marco, dat in eene Oostersche bazar van snuisterijen herschapen scheen. De van dag tot dag aangroeijende magazijnen moesten eindelijk geledigd worden en de prior besloot van deze gelegenheid gebruik te maken voor een volksfeest.
De Florentijnen moesten feesten hebben - dit was een der behoeften van hun leven; en toch, zij hadden hunne schouwspelen en renbanen gesloten, hunne bals en karnavals opgeofferd; maar daarvoor moest iets in de plaats komen. De prior gevoelde het zeer wel; maar welk feest kon hij hun bereiden! hij, de rustelooze strijder, wat anders dan een feest der overwinning! Want waarlijk, hij had reeds over veel gezegepraald! Het heidendom in zeden en gewoonten, in woorden en denken, in godsdienst en kunst, had door heel Florence eene groote nederlaag geleden. Reeds hadden de Florentijnen zich mogen verlustigen in de schoone optogten, die hij had gegeven met kersmis en paschen; maar nu werd een groot feest ter vervanging van het karnaval aangekondigd. Overeenkomstig zijn beginsel, niets te wachten van de verstokte grijsheid en oude wereldlingen, was de kracht van Savonarola's hervormende werking sedert lang op de jeugd gerigt geweest. Den kinderen had hij op de melodiën der bekende volksliederen andere zangen gedicht en laten aanleeren en door hen magtig op de huisgezinnen ingewerkt; breed was de schaar zijner innig verkleefde aanhangers onder de Florentijnsche jeugd, en voor hen en door hen zou hij een nieuw feest daarstellen. Reeds hadden op palmzondag achtduizend kinderen, allen in het wit gekleed, met kransen

{==267==} {>>pagina-aanduiding<<}

om het hoofd, een olijftak in de eene hand en in de andere een rood kruis, eene voorstelling van den intogt van Christus te Jerusalem gegeven, terwijl zij al gaande welluidende liederen van Benivieni zongen. De indruk was onbeschrijfelijk en had vele tegenstanders overwonnen.
Op het midden van het ruime plein voor het volkspaleis, piazza di podesta, werd sedert eenige dagen ijverig gearbeid aan eene ontzaggelijke stellaadje, bestaande uit acht piramiden, die elk veertien verdiepingen of vakken telden, welke naar onder steeds breeder werden en om eene zich ver boven de andere verheffende middenpiramide geschaard waren.
- Wat dit worden moet? - vroeg messer Ceccone met veelbeteekenend hoofdschudden aan den bouwmeester van het gevaarte, Savonarola's vriend Cronaca.
- Een altaar Godes! - riep deze met blijde geestdrift.
- Hoe meent gij dit? - vroeg hij weder, met valsche minzaamheid.
- Een brandstapel voor de anathema's, die onze stad nog verontreinigen - hernam Cronaca.
- Ah zoo! ik hoorde van zoo iets. Doch waar heeft men al het opgegaderde verzameld?
- In San Marco! O, het klooster is vol van allerlei vreemd getuig!
- En wat zal men daarmede aanvangen?
- Dezen nacht wordt alles herwaarts gevoerd, om op de stellaadje geschikt te worden.
- Wel vriend, hoe zal men dat aanleggen?
- Op deze eerste piramide komen alle uitheemsche kleedingstukken en weelderige vreemde opschik, die tot ijdelen tooi of kwetsing der zedigheid heeft gediend. De tweede wordt opgevuld met de onzedige schilderijen en portretten van ligtvaardige vrouwen. De derde is bestemd voor alle soorten van speeltuig, kaarten, dobbelsteenen en al wat tot onnut tijdverdrijf gestrekt heeft. De vierde zal beladen worden met muzijkinstrumenten, als fluiten, violen, guitaren,

{==268==} {>>pagina-aanduiding<<}

hoorns, harpen, cymbalen, luiten, mandolines, enz., die bij wilden dans en onder ligtzinnig gezelschap gebruikt zijn. De vijfde moet dienen voor alle voorwerpen van weelde en kunstige opsmukking, als Venetiaansche spiegeltjes, geurige poeders van Cyprus, reukwerk van Napels, haarolie en balsem, valsche haarvlechten, baarden en blanketsel. De zesde zal de zedelooze boeken van oude en nieuwe schrijvers dragen. De zevende is voor de boeken over tooverij en duivelkunst, bezweering, waarzeggerij, enz. en de achtste zal alle maskers en vermommingsmiddelen ontvangen.
- De prior van San Marco is toch een man van merkwaardige uitvindingen! - sprak Ceccone met geveinsde bewondering.
- O, een eenig, een wonder man! - riep de bouwmeester met levendige ingenomenheid. - Inderdaad, zijne feesten maken diepen indruk en zijn zeer heilzaam voor ons volk. Morgen zal een groote dag zijn voor Florence, de dag van zegepraal op de heidenwereld.
- Een gedenkwaardige dag! - herhaalde Ceccone met geheimzinnig gebaar. - Hij dankte den bouwmeester en sloot zich bij eenige zamenscholende arrabbiati aan, die meer van de opgerigte stellaadje verlangden te weten. Zij vonden geene woorden om hun afschuw lucht te geven en stapelden al den onzin hunner verwenschingen op elkander.
- Zouden wij dat gevaarte dezen nacht niet omver kunnen halen, Manetti? vroeg Cei.
- En er een brandstapel van maken voor den profeet, wilt ge er zeker bijvoegen - sprak zijn vriend Giugnio.
- Dat was stellig de schoonste triomf, dien wij behalen konden! riep Alberti - doch ik geloof niet dat dit zijne partij vernietigen zou. Hebt gij Bernardo del Nero reeds gesproken over de wet op de verkiezing tot den grooten raad?
- O ja, hij meent dat men den drijver Valori er gemakkelijk toe bewegen zal zoo populair te zijn om den raad nog breeder te maken, door den leeftijd der leden niet meer op dertig maar op vierentwintig jaren te bepalen, en dan wor-
{==269==} {>>pagina-aanduiding<<}
den wij allen leden. Maar hierin moet omzigtig gehandeld worden, opdat men geen argwaan krijge. De piagnoni hebben een ontzettend verlies geleden; ik weet niet of dit hunne feestvreugde niet matigen zal. De lastige Capponi is bij het kasteel Soiana gevallen.
- O che allegrezza! - juichten sommigen. - Die verwenschte Capponi! Welk eene opruiming, hij telt voor velen. Was er wel gevaarlijker dan Capponi? - Wij zullen dus morgen zijne uitvaart vieren! Compagnacci animo! onze tijd zal wel komen!...
Des anderen daags was Florence feestelijk getooid, vele huizen waren met guirlandes versierd, de straten van het plein tot aan de kathedrale met loof en bloemen bestrooid, en de net gekleede burgers waren om de groote piramide op de piazza di podesta verzameld, waar den nieuwsgierigen de vreemdste vertooning aangeboden werd. Op de spits van de middenpiramide stond een monsterachtig beeld van het karnaval, een gedrocht dat alle lage lusten en grove zinnelijkheid uitdrukte. Het is tien ure in den morgen, eene onafzienbare schaar van in het wit gekleede kinderen trekt twee aan twee langs de met groen en loof bestrooide straten; zij zijn allen met een olijfkransje gekroond en dragen een klein rood kruis in de hand. Met van vreugde en opgewektheid stralende aangezigten zingen zij de voor het feest grootelijks door Benivieni en Savonarola vervaardigde liederen. Voor hen uit wordt een kunstgewrocht van Donatello's beitel gedragen, een keurig bewerkt beeld van het kind Jezus, op een gouden kussen gezeten, met de eene hand vriendelijk zegenend, met de andere kruis en doornkroon omvattend. De eerste gang dezer jeugdige feestelingen, die van San Marco uitgegaan waren, was om liefdegiften voor de armen te verzamelen, welke zij vervolgens onder gepaste liederen op het altaar in de kathedrale gingen nederleggen, waar de prior hen wachtte en zij de mis bijwoonden. Vervolgens begaf men zich naar het plein. De kinderen schaarden zich rondom de reusach-
{==270==} {>>pagina-aanduiding<<}
tige piramide, de signorie had plaats genomen in een voor haar bestemd gestoelte; de geestelijke uit alle orden stroomden toe, het volk verzamelde zich van alle kanten. Daar klonk de volle schoone stem van fra Domenico da Pescia in de liefelijke toonen van eene plegtige hymne, vol heilige ijver en levendige verontwaardiging tegen de gewone heidensche feesten des karnavals. Een koor van jongelingen antwoordde, en het volk voltooide met een duizendvoudig: - leve Jezus, de koning van Florence - in eeuwigheid!
Op een gegeven teeken traden nu de capi of hoofden der stadswijken toe, met brandende fakkels, en ontstaken de in het hart der piramide verborgen brandstoffen. Weldra speelden de vlammen lustig door al de toppen der piramide heen om al de anathema's te verslinden, en zoo groot was de indruk dien dit tooneel verwekte, dat uit vele huizen telkens nog allerlei anathema's werden aangebragt en in de vlammen geworpen. Braccio en Lorenzo di Credi haastten zich om er hunne studies in te offeren, die zij vervaardigden, voor hun smaak meer gekuischt was geworden, jonkvrouwen wierpen er ter sluiks nog eenige ijdele voorwerpen in die zij vroeger niet konden afstaan, jongelingen bragten er hun speeltuig, grijsaards wierpen er verderfelijke boeken in, die hun hart hadden verontreinigd. Eene menigte exemplaren van Ovidius en Virgilius, Sibullus en Catullus, ja ook Petrarca en Boccacio, en Pulei's Morgante, die hij aan Lorenzo's tafel had gelezen, gingen in de vlammen op, bij het fanfare der trompetten, het losbranden van het geschut op de stadssterkten en het vrolijk luiden van alle klokken. En toen eindelijk het gansche gevaarte ineenstortte, hief de onoverzienbare schare een plegstatig ‘Te Deum’ aan, en trok langzamerhand in de meeste orde naar hunne huizen af.
Zulk een feest was nog nooit of nergens gevierd. Het volk van Florence was verrukt, maar de arrabbiati peinsden zich stomp om een tegenfeest uit te denken.
- Deze ellendige bedelmonnik begrijpt niet dat wij van

{==271==} {>>pagina-aanduiding<<}

de weelde leven moeten! - riep een rijke koopmanszoon. - Indien de opschik en ijdelheid der vrouwen ons niet te hulp kwamen, hoe zouden wij onze magazijnen ledigen! Wat zouden onze schepen te halen en te brengen hebben! Ik vraag het u?...
- En wij, bankiers dan - sprak een ander - hoe ondervinden wij reeds zijn verderfelijken invloed op onze speculatiën?
- Tobt niet, vrienden - troostte hen Cei - ik heb u eene goede boodschap te brengen. Weldra zijn alle arrabbiati leden van den grooten raad!
- Hoe meent ge dat? - vroeg Mazzinghi.
- Valori heeft zijn voorstel gewonnen, om den raad nog te verbreeden, door den vereischten leeftijd der leden te verminderen. Voortaan zal niet meer dertig, maar vierentwintig jaren de grens der beperking zijn, en dewijl compagnacia, allen nog beneden de dertig jaren zijn, zoo hebben wij nu de beste vooruitzigten.
- Animo! Careggi! - juichten Manetti en Mazzinghi. - De monnik moet er onder! Weg met den profeet!...
- Maar het beste nieuws houdt gij achter, Cei - verweet hem Giugnio.
- En dat is?
- Dat de gonfaloniero Valori is vervangen door Bernard del Nero, en dat deze Nero is de hechtste steunpilaar van de geheime partij der Biggi; hij was steeds de boezemvriend van Lorenzo, en Pietro noemde hem zijn vader. Hij zal in de twee maanden, dat hij aan het bestuur is, alles voor het verdreven huis aanwenden. Alles zal gaan! Alles zal gelukken! Liever dan nog een Pietro dan een Savonarola! Met hem zullen wij het spoedig klaar spelen; maar die monnik deugt tot niets dan tot den brandstapel.
- Hij zal dien niet ontsnappen, zoodra de heilige vader behoorlijk ingelicht zal zijn, verzekerde Manetti. Ceccone heeft zijne laatste preken naar Mariano opgezonden, en ik zal morgen welligt bij den vicaris des aartsbisschops eene tijding vinden.



{==272==} {>>pagina-aanduiding<<}

XXI. De roode hoed.

- Zoo hebben wij dan het met den prior van Florence nog niet gewonnen! - riep paus Alexander gemelijk uit en nam eene peinzende houding aan, bij de netelige zaak die hem scheen te kwellen.
- Integendeel, heilige vader - antwoordde fra Mariano - zoo er verandering in zijne wijze van prediken te bespeuren is, dan is het die van nog onbeschaamder vermetelheid. Uwe heiligheid hebbe de lankmoedigheid slechts een gedeelte zijner laatste predikatie aan te hooren dat de gegrondheid mijner vreeze staven zal:
Mariano leest:
‘Van Rome gaat de goddeloosheid uit om alles te doordringen. De geestelijken zijn er slechter dan Turken en Mooren Begin uw onderzoek te Rome en getuig of niet hooge geestelijken door simonie tot hun ambt zijn gekomen. Zij koopen de prebenden voor hunne bastaarden of broeders, die ze met hoogmoed en zondenlust aanvaarden. De geldgierigheid en schraapzucht schijnen onafscheidelijk aan de ambten der kerk te zijn verbonden. Geld is het al! - De klokken galmen: Geld! Geld!... Voor geld gaan zij naar het koor, voor geld gaan zij naar den vesper; voor geld deelen zij de heilige

{==273==} {>>pagina-aanduiding<<}

sakramenten uit! Zoodra de avond valt snelt de een naar het spel, de andere naar drank en brasserij heen; en, wordt er eene lijkdienst gevierd, wel verre van in stilheid voor de zielen te bidden, verzorgt men in dartelheid het vleesch alsof men op het vrolijkste feestmaal aanzat. Ja zij die het altaar in reine kleeren dienen, wentelen zich in de vuilste ongeregtigheden om! Zij die leeraars behoorden te zijn kennen vaak de regels hunner orde niet eens!... Daar is geen geloof, geen liefde, geen deugd, geen schaamte. O het is zelfs eene schande en smaadheid geworden rein te wandelen. Zoodra een priester naar een heilig leven tracht, scheldt men hem een huichelaar. En dit gif is te Rome opgehoopt, en besmet van daar uit alle landen van Europa; ja het is zoo ver gekomen dat men moet zeggen: wilt gij uw zoon verderven, laat hem geestelijke worden; wilt gij uwe dochter der zedeloosheid prijs geven, laat haar in het klooster gaan. O gij, priesters! gij hebt de heidenen verre overtroffen! Maar mijne kinderen, wij mogen de kwaden niet verdragen, wij moeten hen bestrijden gelijk alle martelaren en heiligen tegen de goddeloosheid gestreden hebben. Schrijft vrij naar Rome dat deze monnik ter kruistogt tegen uwe zonden is uitgegaan als tegen Turken en heidenen....’
- Genoeg! genoeg! wenkte Alexander, terwijl hij zich zoo pijnlijk in zijne zijden kussens omwendde als had hij op doornen gezeten; en vervolgens toornig opspringend, riep hij:
- Kan daar venijniger duivel in de hel zijn dan deze vuurspuwende monnik! Deze zaak moet gestuit worden!
- 't Kan geen uitstel lijden - hervatte Mariano zorgelijk.
- Laat maestro Ludovico zorgen dat de inspector van de orde der Dominikanen ten spoedigste tot mij kome.
- Heilige vader, zijne eminenza Caraffa is hier.
- Ik moet hen oogenblikkelijk spreken. De kardinaal verschijnt.
- Caraffa, lees dit stuk! - roept de paus zonder eenige verklaring.

{==274==} {>>pagina-aanduiding<<}

Caraffa leest, haalt de schouders op, trekt de zonderlingste gezigten, om den waren indruk dien de lezing op hem maakt voor den heiligen vader te verbergen, maar is nog lang niet ten einde als de paus ongeduldig invalt:
- Gij zijt verpligt dezen monnik den mond te stoppen; het geldt de eer uwer orde! - Ik leg u op ten spoedigste eene wederlegging van zulke predikaties te verschaffen.
- Heilige vader! - roept Caraffa verlegen - ik ben bereid alles te doen wat uwe heiligheid beveelt... maar... men moet toch wapenen hebben... om zulk een onverschrokken kampvechter met goed gevolg te gemoet te treden...
- Wapenen? - wapenen? - alles is onze - wij hebben all emiddelen in onze hand - kies alleen de krachtigste.
- Maar deze monnik zegt dat men geen overspel mag bedrijven... dat het koopen van kerkelijke waardigheden een snoode handel is...
- Genoeg! genoeg! genoeg! - viel de paus stampvoetend in - gij zult hem wederleggen...
- Maar hoe wil uwe heiligheid dat zoo iets wederlegd worde - heeft hij ongelijk?...
- Ah Diavolo!... wat vraag ik naar gelijk of ongelijk! Gij moet hem doen zwijgen, zeg ik u!...
- Dat is zeer moeijelijk!... Hij is een man van ongewone gaven en groote geestkracht...
- Hij wordt ons te lastig, Caraffa! Verzin dus, wat vangen wij met hem aan, want zoo hij niet zwijgt moet hij uit den weg geruimd... verstaat gij!
- Uwe heiligheid moest hem liever trachten te winnen.
- Hem winnen?... riep de paus met de verachting van den haat - straffen ja, en voorbeeldig aan die tucht onderwerpen, die hij over ons wil brengen...
- Inderdaad, heilige vader, gij moet hem aan u verbinden; verbinden door verpligting... want zijn aanhang is te groot om hem zonder geweldige beroering aan te tasten, en onberekenbaar kunnen de gevolgen zijn, want zijn gerucht

{==275==} {>>pagina-aanduiding<<}

gaat uit in de geheele wereld, in de verste oorden wordt zijn naam als die eens heiligen geprezen. Door geheel Duitschland is hij geliefd. Te Londen, te Brussel en te Lyon heeft zijne zaak de levendigste verdedigers, ja te Constantinopel zijn de Florentijnsche kooplieden en bankiers zoo zeer over zijne prediking en voorzegging bezig, dat dit de aandacht des sultans heeft getrokken, die over deze zaak den Italiaanschen consul tot zich liet roepen en thans de predikatiën van zulk een vreemdsoortig priester in zijne taal voor zich overbrengen laat.
- Welnu, dat is sterk genoeg, laat hij den grooten heer bekeeren; maar tot welken prijs meent gij dan dat hij zal te winnen zijn? want die koop is mij wel iets waard.
- Geen geringen prijs, heilige vader! Zijn standpunt is te hoog dan dat wij niet het hoogste zouden bieden. Goud heeft voor hem geene waarde.
- De dwaas!...
- Goederen verlangt hij niet; maar blijkbaar is het dat roem en eer hem iets zijn, de grootheid van werkkring, de kracht van invloed is zijn streven.
- Begrepen - gezag, aanzien - een titel, een roode hoed - hervatte de paus met voldoening.
- Die is steeds een magtig middel gebleken.
- Gewis! 't faalt zelden; maar hij moet er zijn profetenstaf voor inruilen, verstaat gij; hij moet herroepen wat hij gezegd heeft en voortaan andere toonen aanslaan, dan zullen wij zijne talenten waarderen en hem welligt als onzen eersten dienaar gebruiken kunnen...
- Maar herroepen! - hervatte Caraffa hoofdschuddend - herroepen! Als ik hem wel ken is die eisch te zwaar; zwijgen is iets anders.
- Neen gewis, herroepen! en zoo zeker als ik de driedubbele kroon draag. Maar o, als hij het purper eenmaal in het oog heeft!... Ik heb meer fiere geesten zien bukken voor een klein stukje scharlaken.

{==276==} {>>pagina-aanduiding<<}

- Wij moeten het beproeven....
- Gij zijt van goeden raad, eminenza; mij dunkt, gij hebt zelf het gevraagde wapen gevonden; nu blijft ons nog over de keus der mannen door wie wij hem naderen zullen...
- Altoos door lieden die hij vertrouwt.
- Dan behoef ik fra Mariano niet te zenden - antwoordde de paus glimlagchend met verruimd gemoed - maar die zou ons toch kunnen zeggen, wie hiertoe 't geschikste was.
Mariano, die slechts voor de verschijning des hoogen geestelijken het vertrek verlaten had, was echter niet verre en werd geroepen.
- God heeft onzen weg voorspoedig gemaakt, fra Mariano - sprak de paus - wij hebben het smakelijk wild gevangen, dat wij onzen Izaäk voorzetten zullen.
- Ach, gezegende vader! verdelg, verdelg het monster dat uw heiligdom verpest - riep Mariano hartstogtelijk.
- Wij zullen hem vangen en binden, hem onzen verkleefden dienaar maken door de aanlokking van een rooden hoed....
Het werd Mariano op dit laatste woord te moede als eens Haman toen hij 's konings plan met Mordechaï moest vernemen. Zijn hart dreigde te bersten van wanhopige woede. Hij mompelde eenige onverstaanbare klanken, maar de paus sloeg er geen acht op en ging voort:
- Ik heb u laten roepen om van u te vernemen welke betrekkingen Savonarola hier heeft en of er ook van zijne vrienden aan ons hof zijn die hij onbepaald vertrouwen zou.
- Niemand zal u dit beter kunnen berigten dan maestro Ludovico, die de vriend zijner jeugd en van zijne orde is.
- Ah! gij noemt daar den man - hernam de kardinaal - niemand geschikter! - alles is dan gereed.
Met ware vreugde nam Ludovico de taak op zich; want hadden de wereldsche begeerlijkheden en ijdele beslommeringen van het weelderige hof zijn zielelieven doen kwijnen, zijn hart bewaarde steeds eene diepe bewondering voor zijn

{==277==} {>>pagina-aanduiding<<}

vriend, met hoeveel kommer hij hem ook naöogde op zijn gevaarlijk pad. De medegedeelde brief van fra Mariano had hem diep bedroefd, en hij achtte zich onuitsprekelijk gelukkig, dat hij den man mogt zijn om den onverschrokken prediker staande te houden in zijn vermetel onderstaan.

Wederom betreedt maestro Ludovico het klooster van San Marco. Was hij de eerste maal veranderd, hij is het thans niet minder. Houding en toon hebben iets zoo voornaams, iets zoo gewigtigs gekregen, dat men niet behoeft te vragen of het den broeder ook naar den vleesche is gegaan. Zijne minzaamheid heeft zoo iets nederbuigends, zijn goedige glimlach zoo iets vereerends aangenomen, dat het duidelijk is hoe de maestro zijn gouden ambtstaf zich immer voor oogen ziet zweven. Maar bij den aanblik zijns vriends daalt de hooge toon van den glansrijken gezant des pausen eenige graden en zijn ouden vriend onveranderd wedervindend, herneemt hij zijns ondanks den vroeger zoo gullen toon. Savonarola, verzwakt van zijne ziekte, is nog veel vermagerd; door de gedurige inspanning van een rusteloozen arbeid. De diepe stilte, de plegtige ernst die in het klooster heerschten omwaaiden den hoveling zoo frisch en rein, dat zijn gemoed regt diep werd bewogen als hij de sobere bidcel des priors betredend, die vergeleek bij de schitterende pracht der Romeinsche zalen. Hij was ontdaan en ontroerd. Zijn goede genius scheen pogingen te doen hier tot zijn hart te spreken. Met eerbied zag hij op dien achtbaren dienstknecht des Allerhoogsten, wiens priesterlijk gewaad door geen zonden was bezoedeld, wiens wandel eerlijk en onbesmet was in alles. De gedachten zijns harten overstelpten hem en als hij eenige oogenblikken zwijgend had neêrgezeten, moest hij zich een traan van de wangen wisschen eer hij zeggen kon:
- Lieve broeder Girolamo, het is hier zoo goed! Girolamo reikte hem de hand - hij drukte die met warmte.
- Gij zijt gelukkig, Girolamo! zeer gelukkig!...

{==278==} {>>pagina-aanduiding<<}

- En gij, mijn broeder?
- O zeker, ook ik ben gelukkig in mijne loopbaan... maar - stamelde hij moeijelijk - uw geluk is van verhevener natuur dan het mijne - en sedert ik u verliet, heb ik te vergeefs naar zulk een zoete rust gezocht aan het pauselijke hof, als ik bij u telkens vinde. - Vergeef mijne aandoeningen van heden - zij doen mij goed.
- Weêrhoud ze niet, broeder - wij verstaan elkander thans beter zonder woorden dan bij onze laatste zamenkomst na lange woordenwisseling.
- Gij zijt geen dag uit mijne gedachten geweest en ik heb veel geleden om uwentwil.
- Gij! - geleden? - om mij? riep de prior verbaasd.
- Ik was vol kommer over u als ik de geruchten vernam die van u tot het Vatikaan doordrongen. Het gevaar is afgewend, maar een zwaard heeft boven uw hoofd gezweefd...
- Lieve broeder, verklaar u!...
- Is dan het ongenoegen des heiligen vaders geen dreigend zwaard? Ik kom grootendeels daarom tot u, om van u zelven over vele dingen te worden ingelicht die mij ongelooflijk voorkomen.
- Ik wil mij gaarne voor u mijn' welmeenenden vriend verantwoorden, waarop doelt gij dan eigenlijk?
- Is het waarheid, dat gij den koning van Frankrijk hebt aangemaand om eene vorstenvereeniging daar te stellen, ten einde een groot concilie zaam te roepen, dat de hervormingder kerk ten doel zou hebben?
- Gij zijt volmaakt wel onderrigt.
- Maar, lieve vriend, wat zou dat geven? - Welke voorstelling maakt gij u dan van een concilie?
- Wanneer er in Israël beraadslaagd moest worden over het algemeene welzijn, dan kwamen de oudsten te zamen en zochten des Heeren aangezigt om licht en wijsheid. Een concilie is de vergadering van alle goede prelaten, die het heil der kerk wenschen; daar moeten de hervormers optreden,

{==279==} {>>pagina-aanduiding<<}

om het verderf weg te nemen en de goddelooze geestelijken tot hun pligt te brengen of af te zetten, omdat om hunnentwil de naam Gods gelasterd wordt.
- Ach, lieve vriend, gij zit hier in uw klooster en gij kent de wereld niet! Zoo gij ééne week te Rome aan het hof waart, zoudt gij al uwe schoone reformatorische plannen opgeven, bij het zien hunner onmogelijkheid.
- Heb ik het dus niet wel gezegd, dat Rome de kern, de wortel, de hartader des verderfs is!...
- Maar wat baat het magteloos roepen van een enkel geestelijke daartegen? Eene stem in de woestijn!
- Daarom is het dat ik de koning en magtige christenvorsten te hulp roep en hun betuig, dat zij de magt van God hebben om die ten beste der christenheid aan te wenden, een concilie te beleggen en de kerk te hervormen. Mij is gezegd : ‘Roep!’ en ik zal roepen, tot dat deze lippen verstijven - mij is gezegd: ‘Wees getrouw!’ ik zal volharden in de kracht Gods, ten einde toe.
- Uw enthusiasme vervoert u, lieve broeder; uw ijver is schoon, maar hij brengt u op den rand eens afgronds. Uwe vijanden zijn vele en beschuldigen u zwaarlijk. Ook beticht men u van velerlei ketterij - en als ik u zoo hoor over de kerkelijke dingen, dan moet ik belijden, dat uwe denkbeelden over de heilige kerk wonder vreemd klinken en dat ik de prelaten te Rome gansch andere taal hoorvoeren. Zoo zij niet aan ketterij schuldig staan, dan moet gij het zijn; want zoo als gij van de kerk spreekt sluit het geheel niet op hunne meening.
- De kerk is niet anders dan de broederschap der ware geloovigen, de gezamenlijke regtvaardigen, verbonden door de gemeenschap des heiligen geestes. Overal waar ook slechts twee of drie in 's Heeren naam vergaderen, daar is de kerk en waar men deze groepen ook vindt verstrooid op de aarde daar zal het blijken dat zij kinderen zijn van ééne Vader, geleid door éénen geest, ofschoon de kracht en de mate zij-
{==280==} {>>pagina-aanduiding<<}
ner gaven verscheiden kan zijn. Maar waar die geest niet is, daar is ook de Kerk niet, al ware het een pauselijk hof, een groep van enkel kardinalen, al vierde men er de prachtigste missen en was ook de weelde der kerken ten top.... De geest! de geest des Heeren woont in het midden van zijnen heiligen tempel; die geest verbindt al die schijnbaar verstrooide leden met het hoofd der gemeente, Christus de Heer!
- Maar heeft Christus dan nief zijne vertegenwoordigers in de kerk achtergelaten? Er moet toch orde en regel zijn. Zonder geestelijke overheid zou de verwarring oneindig zijn!
- Ik meende dat men broeder Girolamo deze tegenwerping nooit meer zou maken, sedert hij zich als een kampvechter heeft gesteld, om orde en tucht te herstellen. ‘Want onze God is een God van orde en niet van verwarring, gelijk in al de gemeenten der heiligen, zegt de heilige Paulus, en Hij heeft sommigen gegeven tot herders en leeraars, om de kudde te weiden.’ Maar de geestelijke overheid heeft sedert lang vergeten, dat ‘een bisschop onberispelijk als een huisverzorger Gods moet zijn, een voorbeeld in alles, niet aanmatigend, niet twistgierig, niet genegen tot wijn; geen smijter, geen vuil gewinzoeker, maar gastvrij, een vriend van al wat goed is, matig, regtvaardig, vroom, kuisch; die vasthoudt aan het getrouwe woord dat naar de gezonde leer is, om te onderwijzen en den wederpartij der te weêrleggen.’
- Maar vriend! waar vindt gij zulke priesters? Als dit woord de proefsteen moest zijn, ik bid u wat zou er dan overblijven?...
- Dit woord is onze regel, het is de goddelijke weegschaal.
- Maar ik begin te vreezen, broeder dat uwe beschuldigers eenigermate regt hebben als zij beweren dat gij het Evangelie verre boven de verordeningen en de leer der heilige kerk gaat stellen.

{==281==} {>>pagina-aanduiding<<}

- De leer der ware kerk is het Evangelie en de verordeningen der geestelijken mogen daaraan getoest worden, maar waar de kerk iets tegen het Evangelie oplegt, daar houdt zij op de kerk van Christus te zijn, daar wordt zij eene synogoge des satans.
- Dat wordt gevaarlijk, Girolamo! met deze stelling alleen zult gij de gansche christenheid beroeren.
- Neen, Ludovico. - Elias was het niet die Israël beroerde, maar Achab en Jesebel en de zonde des volks.
- Ik zie er toch zooveel gevaar in dat gij alle banden wilt ontbinden, alle gezag opheffen.
- O, onverstandigen en tragen van harte! zou ik u en allen die zoo spreken willen toeroepen, verstaat gij dan niet dat wij slechts de kluisters der ongeregtigheid willen breken, de boeijen der dwaling willen losrukken om Gods gezag te herstellen.
- Vreest gij dan niet dat gij het goede met het kwade zult uitrukken, Girolamo?
- Daar staat geschreven: ‘heb acht op de kwade arbeiders - weid de kudde Gods,’ en waar de vertegenwoordigers van Christus voorgangers zijn geworden in de gruwelen der ongeregtigheid, daar klinkt niet de stemme eens herders, maar daar spreekt de dief, die van elders is ingeklommen om te rooven en om te moorden. De geestelijken zijn slechts in zooverre vertegenwoordigers van Christus als zij in zijn geest handelen; zoodra zij zondigen vernederen zij zich en verliezen zij hun gezag, een iegelijk mag hen vermanen en bestraffen en ieder christen mag hun toeroepen: gij doet onregt, want gij veracht den oversten Leidsman - uwe daden bewijzen dat gij zijn geest niet bezit.
- Mijn waardste Girolamo! hoe zou het u toch wel te moede zijn, zoo gij met uwe verheven denkbeelden eens in mijne plaats te Rome waart, waar wij al ons best doen om aan de onfeilbaarheid des heiligen vaders te blijven gelooven?
- Gij pleegt geweld aan uwe zielen! gij loochent uwe

{==282==} {>>pagina-aanduiding<<}

ooren en oogen, want die zullen het u onwederlegbaar geleerd hebben dat alle menschen feilbaar zijn, ook de paus.... Gij kunt niet beweren dat de paus niet dwalen kan. De slechte pausen hebben dit sedert lang luide over de aarde uitgeroepen en hunne tegenstrijdige verordeningen hebben het sedert eeuwen bewezen, dat zij niet door één geest zijn geleid geworden.
- De heilige vader kan als mensch dwalen, maar niet als Paus, Girolamo.
- Zie terug op het leven der pausen, hoe zij ter beider zijden gedwaald hebben. Neem niet op uwe lippen wat uw hart niet toestemmen kan. Men behoorde pausen noch kardinalen te vleijen, maar strengelijk te bestraffen, opdat van hen de algemeene boete en bekeering, de groote wedergeboorte der kerk uitginge. Men moest opregt zijn als de heilige Paulus, die den heiligen Petrus wel in het aangezigt weêrstond toen hij, de rotssteen der kerke, zich toch een feilbaar mensch betoonde.
- Gij spreekt van groote dingen, doch die zeer kettersch klinken! - riep Ludovico ontsteld - maar hier is in elk geval geen heilige Paulus, die deze zaak op zich nemen kan....
- Het is ook geen heilige Petrus die te bestraffen valt om eene geringe zwakheid. - Het is een Borgia die de Godtergende gruwelen vól maakt. - Of meent gij dat het gerucht niet tot mij kwam van den nieuw geboren zoon van den ouden Alexander en Giula-Bella? Of meent gij dat het ons niet bekend is hoe Cesar Borgia als een andere Kaïn tegen zijn broeder is opgestaan, die echter niet als een Abel is gevallen. Meent gij dat de schanddaden van hunne zuster niet luide genoeg roepen om onze ooren te bereiken?
- Maar gij weet dan ook dat de heilige vader voor het volle consistorie met tranen zijne zonden beleden heeft?
- Ik weet het, maar nogtans heeft hij zich niet bekeerd!

{==283==} {>>pagina-aanduiding<<}

- Gij zult toch niet tegen den heiligen vader opstaan? - riep Ludovico verschrikt.
- Ik heb hem ontzien om zijn ambtswille en zal dat blijven eerbiedigen.
- Gij beoordeelt hem te streng; weet gij wel dat zijne heiligheid zeer ter uwer gunste gestemd is?...
- Zoo moet ik uit zijn vriendelijk schrijven van onlangs gelooven en de goedheid waarmede mijne verantwoording is ontvangen bewijst het; maar dat zal mij niet verhinderen voor het heil der kerk te waken en rusteloos te arbeiden aan het groote werk der vernieuwing dat de Heer zijner kerke schenken zal.
- Ach mijn vriend, ik vrees dat gij een droombeeld najaagt! Wat is er van de komst des konings van Frankrijk geworden, dien gij als een hervormer hadt aangekondigd?
- God had er hem toegeroepen, maar hij heeft zich zulk een groot en heerlijk werk onwaardig gekeurd. De Heer zal anderen gebieden en die zullen Hem hooren en het werk volvoeren.
- Men beschuldigt u bovenal van kettersche rigting, onder anderen dat gij de heilige maagd te weinig eere geeft en haar bijna nimmer in uwe predikatiën gedenkt.
- Daarop moet ik vragen - hernam Savonarola - waarom de heilige schriften haar zoo zelden gedenken, en waarom de eerste heiligen geheel niet van haar spreken, en zelfs de apostelen, die haar beminden en vereerden, haar naam schier niet noemen? Zeg mij waarom de heilige geest het alzoo heeft geleid? - Ik geloof dat de apostelen daarom niet van de reine jonkvrouw hebben geschreven, omdat ons heil van ons geloof in Christus af hangt, en zij bedoelden alleen Christus te prediken. Ik heb mij voorgesteld mij naar hunne schriften te vormen en daar nu de schrift niet van de vereering der heilige maagd gewaagt, ben ik er mede niet toe gekomen. Verwonder u daarover dus niet; want ik wil nog verder gaan en beweren dat er groote verkeerdheden achter eene

{==284==} {>>pagina-aanduiding<<}

zekere vereering der jonkvrouw in de wereld verborgen worden; en dat men bij het stichten van fraaije priëelen en kapellen ter harer eere, meer op vuil gewin dan op stichting bedacht is. - De heilige maagd zal 't niet verlangen, ootmoedig als zij was; zij behoeft vooral ons bedrog niet tot hare verheerlijking - en die aan de jonkvrouw of aan eene heilige zijne hoogste vereering wijdt, die begaat eene doodzonde der afgoderij...
- Inderdaad, Girolamo, dit riekt ontzettend naar ketterij, hoed u toch dit openlijk uit te spreken.
- Ik heb het juist voor weinge dagen in het openbaar geleerd! Er is geen gevaar van ketterij waar men de heilige apostelen op den voet volgt; maar de schrift is niet van eigenwillige uitlegging, zooals de theologische doctoren haar verklaren; het begrip der schriften wordt bepaald door hun zamenhang en hier zijn de zaken niet aan de rede maar de rede is aan de zaken onderworpen.
- Ik heb in drie jaren zoo veel niet over de schrift gehoord als in dit ééne uur! riep Ludovico uit - maar ik hoor u gaarne. Uwe denkbeelden zijn mij geheel nieuw en aannemelijker nu ik ze van u hoor dan zij mij voorkwamen uit de verminkte overbrenging en slechte afschriften, die van uwe preken te Rome rondgaan; onder anderen is er een waarin redenen gevoerd worden, die u onmogelijk van de lippen kunnen gevloeid zijn en die regtstreeks zijne heiligheid betreffen. De heilige vader gelooft het dan ook niet, integendeel, hij wil u een buitengewoon bewijs van toegenegenheid en belangstelling geven. Het is zijne heiligheid gebleken hoe groot uw ijver is voor het heil der kerk en uw zucht om nuttig te zijn, welnu, hij wil uw werkkring nog verbreeden, hij wil u verhoogen om uw licht ook in andere kringen te laten schijnen; ja, geliefde broeder, met blijde aandoening openbaar ik u dan nu het ware doel mijner zending, mij is de schoone taak opgedragen om u in naam des heiligen vaders de aanbieding te doen van den kardinaalshoed... Hij

{==285==} {>>pagina-aanduiding<<}

hield op om 's priors gewaarwordingen uit te vorschen, maar niet de minste verandering, vooral geen ingenomenheid was er op zijn gelaat te lezen; hij meende die echter in eene geringe trilling der lippen te mogen vooronderstellen en ging voort:
- Dan zou wel is waar uw werkkring gewijzigd worden; gij zoudt niet meer zoo dag aan dag kunnen prediken, ook zoudt gij dan door te zwijgen uwe erkentelijkheid kunnen toonen - maar hij zag dat de prior niet meer luisterde. In gedachten verzonken scheen eene weemoedige mijmering hem te beheerschen en een zoete glimlach bewoog zijne lippen als hij met opgewektheid zeide:
- 't Is iets merkwaardigs voor mij, die roode hoed!... nog eenmaal is hij mij geboden als de Venetianen begeerden dat ik een verbond tusschen hen en Florence, bewerken zou - deze herhaling heeft echter voor mij hooge beduidenis. - Ja, een roode hoed zou mij wel voegen! maar ik wil er mij thans niet verder over uitlaten - kom morgen bij mij ter kerk en gij zult mijn antwoord vernemen.
- Had ik het niet gedacht - zeide Ludovico bij zichzelven, toen hij Savonarola verliet - hij zal het doen en alle gevaar is van hem en van de kerk geweken; hij zal zwijgen en zijn profetenstaf begraven - en ik heb het geluk mijn vriend en zijne heiligheid beide de grootste dienst bewezen te hebben, die te zijner tijd nog aanspraak geeft op gepaste belooning....
Met onrustig verlangen spoedde hij des anderen daags naar de kathedrale. 's Priors gelaat scheen van een hooger gloed verheerlijkt, de edelste bezieling, de stoutste verheffing des geestes was de vrucht van een nacht doorwaakt in vurige gebeden.
De predikatie droeg al de kenmerken van hevige gemoedsbeweging en diep gevoel. Het was een ernstig vermaan aan Florence dat nog altijd zooveel heidensch bleef behouden en eene betuiging van 's priors liefde voor de stad zijns

{==286==} {>>pagina-aanduiding<<}

arbeids. ‘Zou ik zwijgen? - riep hij uit, - o neen, maar ik zal strijden ten einde toe. - Vraagt gij wat het einde zal zijn van den strijd tusschen het licht en de duisternis in het algemeen, ik roep luide: overwinning! eeuwige zegepraal! Maar vraagt gij in het bijzonder, o Florence! wat mijn einde zal zijn in dien strijd? - Ik antwoord u: de dood! - Maar de dood eens getrouwen krijgsknechts is geen nederlaag, zoo de overste maar de overwinnig wegdaagt, en van deze ben ik zeker. O, twijfel er nimmer aan, als ik sterve, zal het gaan als bij den hydra der dichters, voor één afgeslagen hoofd komen zeven anderen in de plaats. Schoon wij sterven, de zaak van Christus sterft niet, stervend overwinnen wij, omdat de zaak van Christus altijd overwinnen moet. O Florence! gij zult dan ook mijn werk niet verwoesten want het is Gods werk, en of ik sterve dan of ik leve, het zaad dat ik in de harten heb uitgestrooid zal niettemin vrucht dragen. Indien mijne vijanden magtig genoeg zullen zijn mij uit uwe muren te verbannen, zoo zal ik toch niet wanhopen; want ik zal altijd nog wel een woestijn kunnen vinden, waar ik mij met mijn bijbel verschuilen mag. Zoo ik mijne neiging mogt volgen, ik keerde in tot de stilheid mijner cel of van eene eenzame wildernis; maar de nood is mij opgelegd en ik moet strijden. - Meen echter niet dat gevaar of dreiging mijne rust kunnen storen - ik ben gerust in God en leg zorgeloos mijn hoofd neder, want ik weet dat mijn dood of mijn leven niet afdoen tot Gods groot en heerlijk werk. Als Hij het eene werktuig wegneemt, stelt Hij een ander in de plaats en vervolgt zijn plan. Schrijft het naar Rome, dat het licht alom wordt ontstoken om de duisternis te bestraffen. Nog weet, nog gelooft men dat daar niet; maar eerlang zal Rome schaamrood staan voor heel de wereld, en het licht zal worden tot een vuur dat alom zal voortgaan, en Rome zal het niet kunnen uitblusschen! Ja, als men het aan de eene zijde zal dooven, zal het ter andere zijde hooger uitslaan, en hoe meer men het zal pogen te

{==287==} {>>pagina-aanduiding<<}

vernietigen des te dieper, des te feller zal het gloeijen, ja ik zeg u het zal schijnen en ontbranden in Rome en geheel Italië en alom door heel de wereld van zee tot zee, voor alle kardinalen en alle bisschoppen, voor alle vorsten en grooten; en daar zullen er opstaan, als die tijd daar is, die er zich in verblijden en het licht beschermen zullen - ja, nu reeds weet ik, dat zij er zijn die bereid zijn hun leven voor licht en waarheid te wagen. Ook ik heb een offer gesteld voor geregtigheid en waarheid; om haar getuigenis te geven ben ik bereid mijne ziel uit te gieten - ja ik begeer den vollen prijs der roeping Gods. - Maar voor mij geen bisschopsmijter - voor mij geen roode hoed... - Ja toch! ja toch! - ik begeer een rooden hoed! - ik begeer hem met al mijn hart en vurig zielsverlangen - maar een rooden hoed, die geverwd wordt in mijn eigen bloed. - De martelkroon zij mijn deel, mijn loon! - Op aarde gelijkt zij naar bloedige doornen, maar ginds aan de overzijde des grafs glanst zij als stralen van licht den Vader der lichten ter eere. - O meent niet, broeders, dat mij deze gedachte bedroeft - neen, o neen, zij verheugt, zij streelt mij met zalige weelde - ook u mag het niet bedroeven - ook u, mijne broeders, zij het een vreugd en roem...’
Ludovico had genoeg gehoord - hij was beschaamd en verstomd. Na de prediking haastte hij zich tot den stouten prediker en omhelsde hem met warmte, terwijl hij weenend uitriep:
- Gij zijt groot, o Girolamo! gij zijt heerlijk en groot! - maar ik bid u, wat zal ik den heiligen vader antwoorden.?...
- Zeg aan den paus dat hij de kerk kon behouden wanneer hij het wilde, door voor te gaan in boete en bekeering; en wanneer hij u vraagt of ik zijn leven ken, zeg hem dat ik hem smeek een voorbeeld te geven van openlijke verootmoediging, want dat dit het eenig middel des heils thans is. Dit is alles wat ik den paus heb te zeggen.
- In ernstige stemming keerde maestro Ludovico tot het

{==288==} {>>pagina-aanduiding<<}

Romeinsche hof terug. Nog nooit had Alexander zich zoo misrekend. - Hij had den uitslag niet betwijfeld - een roode hoed had nog altijd zijne kracht gehad. - Zulk eene verzoeking te weêrstaan! - 't ging zijne bevatting te boven. Hij geloofde maestro Ludovico dan ook ter naauwernood, maar als hij eindelijk het gebeurde als daadzaak aannemen moest, voer eene wonderbare huivering hem door de leden. De ontaarde mensch voelde iets van het sidderen der duivelen als zij aan God denken en Hem verloochenend nogtans gevoelen dat Hij is.
- Spreek mij nimmer weder van dien mensch, maestro! Ik wil goed noch kwaad van hem hooren - sprak Alexander en de maestro zweeg - maar voor beider zielsgezigt verscheen de prior van San Marco nog menigmalen als zij zijner het minst hadden willen gedenken.



{==289==} {>>pagina-aanduiding<<}

XXII. Verraad.

- Broeder Girolamo! om Gods wil, kom ons te hulp! - riep maestro Benivieni onstuimig het refectorie binnen stormend, waar de broeders tot hunnen eenvoudigen maaltijd verzameld waren. - Ons gevaar is groot! wij zijn verloren! Pietro de Medicis nadert met een leger onze poorten! Zoo even is Valori met deze tijding in de stad gekomen om het der signorie bekend te maken....
Maar zijne onrust mogt de broeders in vervaardheid op doen stuiven, de prior sprak met waardigheid:
- Gij, kleingeloovigen! wat zijt gij bevreesd en versaagd! De Heer is immers in het scheepje, en Hij zal de republiek bij de vrijheid bewaren zoo lang zij Hem als koning eeren zal.
- De signorie smeekt u om raad, vader, ga met mij!
- Ik zal liever hier blijven - antwoordde de prior - maar zeg uit mijn naam, dat wij zullen bidden, en dat Pietro niet binnen de stad zal komen.
- Salviati heeft de poorten doen sluiten en bezetten en slechts die standaardvoerders met hunne manschappen onder de wapenen geroepen, op wier trouw wij rekenen kunnen; dezen geheelen nacht zal men bezig zijn met het ordenen der verdedigingsmiddelen.

{==290==} {>>pagina-aanduiding<<}

- God lof dat de wakkere Valori nog in tijds het plan ontdekte - riep fra Jacomo.
- Vrees niet, zijt sterk en volhard in gelooven, sprak de prior - al stond Medicis voor de poort, hij zou daar niet ingaan; want God heeft hem verdreven en sluit zelf Florence toe als eenmaal de arke Noachs in het midden der woedende elementen.
Met deze tijding begaf Benivieni zich gemoedigd naar de signorie, terwijl Savonarola de broeders in de kapel verzamelde om dien nacht in waken en bidden door te brengen.
Zoodra de dag aanbrak sprak hij tot Paolo:
- Ga heen, mijn zoon, als de duif uit Noachs arke, en onderzoek den stand der zaken, om te vernemen door welke sterke hand de Heer ons behoed heeft, opdat wij zijn grooten naam verheerlijken mogen.
Een uur later keert Paolo weêr.
- Vader! ik breng u den olijftak des vredes - roept hij vrolijk. - De overste Salviati laat u melden, dat de geweldige stortregens het leger van de Medicis alzoo heeft geteisterd, dat het in de grootste verwarring is geraakt en zich daardoor niet op den bepaalden tijd aan de aangewezen plaats met de andere troepen heeft kunnen vereenigen, die bestemd waren om dezen nacht de stad te overrompelen. De dageraad heeft hen verrast. En als Medicis de stad in staat van tegenweer en wel bewaakt vond, heeft hij met zijne zwakke bende geen aanval durven wagen, ofschoon hij zoo digt onder onze wallen genaderd was, dat men duidelijk zijne gelaatstrekken onderscheiden kon. Men zag zelfs hoe hij zich in pijnlijke overleggingen met zijne aanvoerders verdiepte. Niemand scheen opgewektheid te hebben om zoo ongelijken kamp te wagen, en na een paar uren toevens brak hij op naar den kant van Sienna.
Het ‘Hallelujah!’ der broeders verving deze blijde tijding, en bij hunne dankbare toonen paarde zich weldra de krachtige en welluidende stem van den wakkeren Valori.

{==291==} {>>pagina-aanduiding<<}

Als men den lofzang geëindigd had volgde hij den prior in zijne cel.
- Daar moet verraad gepleegd zijn, vader! - barstte hij nu los, zijne verontwaardiging naauwelijks meester - het kwaad schuilt in ons midden, en uit geheel den toedragt der zaak is ons gebleken dat Medicis ten stelligste op hulp binnen de stad gerekend had. De moeijelijkheden die ons bij onze snelle maatregelen ter beveiliging door de laauwen in den weg werden gelegd, de onhandelbaarheid van sommigen die onze maatregelen poogden te verlammen, de vermetele taal der jongste leden van den grooten raad uit de arrabbiati. Alles, alles bevestigt het mij: er bestaat eene zamenzwering en ik zal niet rusten voor ik dat snoode eedgespan heb ontdekt en gestraft...
- Uw ijver is loffelijk, mijn vriend, maar wees niet te haastig in uw oordeel, verdenk de onschuldigen niet op een bedriegelijken schijn.
- Vrees dit niet, vader! Ik zal bedachtzaam te werk gaan, maar ik heb reeds iemand op het spoor, die sinds lang mijn argwaan wekte. Sedert de onderhandelingen die de heilige vader en Sforza met onze republiek aanknoopten om ons onder verlokkende belofte van Frankrijk af te trekken, en met het zoogenaamde heilige verbond te vereenigen, heb ik zoo iets voorzien; en nu wij geweigerd hebben om hun Livorno en Volterra af te staan op de onzekere krans van door hunne hulp Pisa terug te krijgen, hebben zij door Medicis en andere uitgeweken Florentijnen deze poging gewaagd om ons met geweld tot hunne oogmerken te brengen, en te eerder hebben zij het heden durven wagen, nu de arrabbiati het hoofd opsteken en zich eensklaps met de biggi vereenigd hebben, hoe zij ook vroeger Pietro's val toejuichten; want geene huizen worden thans meer door de arrabbiati bezocht dan dat van onze tegenwoordigen gonfaloniero, del Nero, en van de aan Medicis verwante geslachten als: Tornabuoni, Ridolfi, Pucci, Cambi en anderen... Nu

{==292==} {>>pagina-aanduiding<<}

heb ik Salviati reeds opgedragen om zekeren Lamberto dell Antella te vatten, een gebannen Florentijn, die in den laatsten tijd rusteloos tusschen Rome en Sienna heen en weder trekt en zich te vermetel waagt over de hem gestelde grenzen. Onze kloeke overste heeft mij reeds beloofd hem spoedig te leveren en met ongeduld zie ik het verhoor van dien verdachten persoon te gemoet.
- Doe alles wat de Heer u in het hart zal geven, mijn zoon, maar gedenk Hij was genadig over ons; laat ons barmhartig zijn als Hij...
- En regtvaardig, vader! - viel Valori eenigzins heftig in, en het was hem duidelijk aan te zien, dat zijn onderzoek scherp en volhardend zijn zou. Salviati had niet te veel beloofd en leverde hem weldra den bedoelden Lamberto. Een groote volksraad werd te zaâm geroepen en Lamberto, naar de gewoonte dier dagen, aan het onderzoek der pijnbank onderworpen. Lamberto liet zich echter niet lang folteren, wel overtuigd dat de partij die hij had gediend door hem zoo weinig te redden zou zijn als hij thans iets van hen te hopen had, en hij verklaarde zich bereid een voor den staat belangrijk geheim te openbaren. Hij bekende dan dat er te Florence eene zamenzwering bestond om Medicis te herstellen en de republiek te vernietigen, en onder de namen van de hoofden der verbondenen werd bij dien van Pucci, Ridolfi, Cambi en Tornabuoni, ook die van den grijzen gonfaloniero Bernardo del Nero genoemd!.. Hevige gemoedsbewegingen waren zigtbaar in den grooten raad, ofschoon eene akelige stilte van ontzetting de ontboezeming van verontwaardiging vooraf ging.
- Dood aan den verrader! weg met de vijanden des vaderlands! - klonk het van alle zijden en met moeite werd de orde bewaard.
De schuldigen werden gevat, het volk eischte onstuimig hunne veroordeeling, maar de signorie, grootendeels uit vrienden van de gevangenen bestaande is zoo haastig niet;

{==293==} {>>pagina-aanduiding<<}

men neemt heimelijk voor hen te laten ontvlugten. Evenwel de spanning en opwinding was zoo groot dat de zaak voortgang eischte en het vonnis niet achterblijven kon; maar nu ook drongen de arrabbiati heftig aan op het handhaven van de door Savonarola ingevoerde wet van beroep op den grooten raad voor de voltrekking van het vonnis. Zij hadden natuurlijk hunne maatregelen genomen om door allerlei middelen van omkooping stemmen te winnen en zeker van den uitslag te zijn. In de diepste verontwaardiging en het doel der arrabbiati doorziende, staat Valori dan op en betuigt met meer welsprekendheid dan voorzigtigheid, met meer ijver dan verstand, dat dit voorval van eene geheel eenige soort is, en dus ook als iets vreemdsoortige eene ongewone behandeling vordert. Het beroep op den volksraad verklaart hij voor geheel overbodig, waar het volk eenparig het bloed des verraders eischt tot offer voor zoo groot een gruwel, als de herstelling des tirans, dien God verdreven heeft. Dit beweren vindt heftige tegenkanting, men dringt aan en waarschuwt hem het regt der burgers niet te verkorten; maar de vrees voor de mogelijke nederlaag zijner partij wanneer de raad eens vrijsprak door de kuiperij der arrabbiati, wint het op Valori's geloof en zijn gevoel van regt. Hij bewijst dat een verrader des vaderlands alle regten van burger heeft verbeurd. De arrabbiati blijven onwrikbaar in hun eisch van de handhaving eener eens gegeven wet. Op hetzelfde oogenblik komt een bode met berigten uit Rome, die de schuldigen nog meer bezwaren. De nieuw benoemde raad der tachtig wordt gehoord. De meerderheid weigert den schuldigen het regt van beroep op den grooten raad toe te staan. Vier prioren blijven nog voor de veroordeelden pleiten, maar alle gonfalonieri der wijken staan nu op en verzekeren dat zij hunne vaandels gaan ontrollen om met hunne manschappen de huizen der tegenstanders te plunderen en verbranden. De signorie zwicht, met algemeene stemmen wordt het beroep op den

{==294==} {>>pagina-aanduiding<<}

raad den verraders ontzegd - en dien zelfden nacht vallen vijf hoofden in het hof der Bargello.
De nederlaag was groot, maar de zegepraal gevaarlijk. De vijf in rouw gedompelde geslachten, die zich zoo grootelijks in hunne regten verkort rekenden, lieten niet na alles in beweging te zetten om dit ongelijk te wreken. Den arrabbiati had men nooit geschikter middel aan de hand kunnen geven om hunne tegenpartijders afbreuk te doen dan het voorgevallene, en voor de nog door den geweldigen schok ontroerde gemoederen tot bezinnen konden komen, droegen zij wel zorg in die troebele wateren hunne netten te werpen op de beste punten.
Weldra waren de aandoenlijkste verhalen in omloop over den wreeden dood van den achtbaren grijsaard del Nero, die ten derdemaal gonfaloniero, zelfs niet het regt van den geringsten burger had mogen genieten, wiens kinderen zich vergeefs aan de voeten van Valori en Savonarola zouden hebben geworpen, om genade te smeeken voor hunnen grijzen vader!... Het lot der veelbelovende edellieden, gevallen in den bloei der jeugd!... de droefheid hunner wanhopende vrouwen en verlaten weezen!... 't werd met de hartroerendste kleuren geschilderd. Deze verhalen van huis tot huis en van mond tot mond steeds meer versierd en met allerlei toevoegsels vermengd, vonden weldra weêrklank bij het volk, en naauwelijks waren de veroordeelden bij hen in beklag gebragt of men kon gemakkelijk voortbouwen en Valori met de zijnen in het hatelijkste daglicht brengen. Maar dit was den arrabbiati niet genoeg, zij moesten hunnen wrevel nog aan een ander koelen; de monnik van San Marco zou het ontgelden. Hij had het gedaan. Hij, die den burgeren vrijheid had beloofd, hij had gedoogd dat men hunne regten verkortte, dat een vonnis werd voltrokken zonder beroep op dien grooten raad, dien hij had gegrondvest, en waar het zijne partij gold, had hij de door hem zelf ingestelde wet verzaakt. Het volk luisterde als zulke redenen hen van

{==295==} {>>pagina-aanduiding<<}

alle zijden tegenklonken en morde weldra tegen den prior, veel meer nog dan tegen Valori; ja het scheen dat zij, die zoo heftig den dood des verraders begeerd hadden, van dag tot dag dien dood meer afkeurden, naarmate de invloed der arrabbiati in den raad toenam.
De huizen, uit wier midden de veroordeelden waren, op het naauwst aan de Medicis verwant, verbonden zich nu allen tegen den prior, en omgaven hem met een drom van spionnen om op al zijn doen en laten acht te slaan of men ook iets mogt vinden om hem ongestraft ten doel van zoo getergde wraaklust te stellen. Zelfs de aartsbisschop van Florence scheen regt wakker te worden uit zijne onverschilligheid en weldra was het berigt tot Milaan doorgedrongen dat de gehate prior in de stad zijner woning eene magtige tegenpartij te duchten kreeg. Sforza die hem nimmer kon vergeven dat hij hem tegengewerkt had in het verkrijgen van Pisa, en hem als republikein en bovenal als boetgezant en prediker der geregtigheid verafschuwende, sloot zich bij de vijanden des Dominikaners aan met den raad dat men de zaak des monniks zooveel mogelijk een kerkelijk aanzien zou; geven, opdat de heilige vader voor hen volbragt, wat zij eene gevaarlijke onderneming rekenden.
Hoe gelukkig Sforza slaagde in zijne eerste proeve voor zijne Florentijnsche medegenooten bleek al spoedig, wanneer zijn broeder de kardinaal Ascania ontroerd en luid weenende bij den paus binnentrad, schier buiten staat een verstaanbaar woord te uiten.
- Wat is u overkomen, eminenza! - roept de paus op zijne beurt ontstellende.
- Een ramp! Een zware ramp! - roept Ascania.
- Welke dan, Ascania?
- Verwoesting! Verdelging! Heiligschennis! Heilige vader, hebben wij u de driedubbele kroon niet op het hoofd gezet, opdat gij de kerk zoudt beschermen en verdedigen en heerschen boven alle vorsten? Helaas! de dag gaat aanbreken,

{==296==} {>>pagina-aanduiding<<}

dat gij magteloos staan zult voor het oog van alle volken en vorsten, dat niemand u zal verdedigen en gij nergens schuilplaats zult vindeu, als gij uwe heerlijke kroon en uwe getrouwe dienaren hunne apostolische hoeden zullen verloren hebben!... en wij verdreven zullen worden uit het schoone erfdeel des heiligen Petrus!...
- Alle heiligen en zaligen! wat taal is dit, Ascania? Verklaring, bid ik u! - roept de paus in de smartelijkste ontroering.
De verklaring bleef niet uit. Ascania haalde nu eenige papieren te voorschijn en zeide:
- Deze brieven, heilige vader, zijn door een zoon des verderfs in de wereld gezonden, om vorsten en volken tegen u te verbitteren. Wil lankmoedig vernemen wat men voor de ooren van Maximiliaan, en de vorsten van Spanje, van Frankrijk, Hongarije en andere staten heeft doen hooren.
Wij hebben de genadige beloften Gods van oudsher, - zoo luidt het - dat Hij niets doen wil, tenzij Hij zijn verborgen raad aan zijne knechten geopenbaard zal hebben. Nu heeft God besloten, barmhartigheid en gerigt te oefenen in dezen tijd op aarde; naardien Hij de zonden en gruwelen die in zijne kerk heerschen bestraffen, de bevlekte dienaren er uit verdrijven wil, om de bruid van Christus in hare eerste schoonheid te herstellen en ook de ongeloovigen tot het ware geloof te bekeeren.
Gij, koningen en vorsten, gij bouwt bedehuizen, geeft der kerke geschenken; maar wat baat al dat uiterlijk schoon, als van binnen alles verdorven wordt en zelfs de heiligste verordeningen met voeten zijn getreden. Zoo heeft God dan mij, zijn onnutten dienstknecht, genadig bekend gemaakt, dat Hij zijne kerk wil vernieuwen. Ik heb dan reeds vele jaren in het hart van Italië luide tot boete en bekeering geroepen en gepoogd het christelijk geloof in zijne gansche heerlijkheid te verkondigen. Te dier oorzake ben ik echter in vele gevaren en moeijelijkheden gekomen, die nog dagelijks

{==297==} {>>pagina-aanduiding<<}

vermenigvuldigen; doch om Christus wille is mij de verdrukking zoet; want ik weet dat het niets nieuws is vervolgd te worden om der geregtigheid wille. Van de apostolische dagen aan is het bewaarheid, dat allen die godzalig willen wandelen, vervolgd worden. Ik heb tot boete geroepen, opdat elk volk, ja de geheele wereld zich tot God mogt bekeeren. Nu echter de dag der wrake genaakt, beveelt de Heer mij nog sterker te roepen, opdat alom bekend worde in welk gevaar de kerk steeds zweeft, door de zonde der volken en de nalatigheid der vorsten, dien het boven anderen betaamt diegenen te weêrstaan, die den wijnberg Gods verwoesten. Want is het allen bevolen des Heeren zaak te behartigen, boven allen den vorsten, en zoo zij de misbruiken of ongeregtigheden ongestraft laten en bevorderen, of doen alsof zij ze niet zagen, laden zij een zwaar gerigt op zich, want alzoo voeden en sterken zij de zonde die ten verderve rijpt, zooals wij het thans aan de kerk van Rome zien, waaraan niets gezonds meer over is van den schedel tot de voetzool toe.
En toch zit gij zoo rustig, o vorsten! en aanbidt den gruwel en het verfoeisel, dat zoo onbeschaamd op den verheven stoel van Petrus is gezeten. God echter, die de zonde verafschuwt, heeft reeds lang zijne kerk getuchtigd en zonder waren herder en leidsman gelaten, thans wil Hij dat alles aan het licht gebragt worde. Zoo weet dan, gij vorsten, ik verkondig het u luide in den naam des Heeren, deze Alexander VI is geen paus, en kan niet als hoofd der kerke erkend worden, omdat hij niet alleen met schandelijken geldhandel zich den heiligen stoel heeft gekocht, maar vooral wegens zijne verborgene schanddaden, die wij, als tijd en plaats zullen zijn aangewezen, openbaren willen. - Ja, ik zeg u, dat hij geen christen is, en niet eens aan een almagtig God gelooft. Daarom, gij vorsten! gij verdedigers der christen-staten, ik bezweer u, dat gij met voorbijzien van alle bijoogmerken en bijzondere aangelegenheden uwe krachten

{==298==} {>>pagina-aanduiding<<}

vereenigt, om een algemeen concilie op eene veilige en voegzame plaats bij een te roepen, opdat de christenheid van zulk een plaag, van zulk een smet bevrijd worde, en ik bied mij aan, niet alleen met onwederlegbare bewijsgronden deze zaak voor het heilig concilie te staven, maar ook twijfel ik geenszins of God zal ter verheerlijking zijns naams, deze zaak met wonderen zijner magt bevestigen!...
Alexanders hart zwol op van helsche woede en haat, en stuwde hem het ziedende bloed naar de gloeijende wangen, zijne oogen schoten vlammen van wraaklust en bloeddorst, en meer brullend dan sprekend brak hij in vervloekingen los, den dood des monniks zwerend. Maar een weinig tot zich zelven gekomen, schijnt hem eensklaps een licht op te gaan.
- Ascania! - spreekt hij - is die Dominikaner, Pietro de Clerechino, nog hier?
- Tot uwe dienst, heilige vader.
- Vraag hem dan, wat hij voor de zwaarste straf en kwelling voor den prior zou houden.
- Dat heeft hij mij menigmaal gezegd...
- Laat hooren.
- Eenvoudig dit: dat men hem zijn lievelingsarbeid vernietige, de vrucht van zijn langdurig streven verwoeste.
- 't Is waar - en eenvoudig en gemakkelijk! riep de paus, met de vreugde der duivelen op het gelaat.
- Geen pijnbank zal hem dieper nijpen dan dit fnuiken van zijne eerzucht, dit krenken van zijn hart. Hef zijne nieuwe congregatie op en verbind zijne kloosters aan de Lombardische en Romeinsche, dwing hem hunne zeden te hernemen en gij hebt hem gestraft.
- Maar zal hij zich onderwerpen?
- En zoo niet dan treffe hem de banvloek, en gij valt hem openlijk aan.
- Maladetto! Dan zal geen voorspraak van kardinaal of signorie mij meer weêrhouden en de excommunicatie zal in de volste strengheid zijn deel zijn, al moest ik heel Florence ook omkeeren.

{==299==} {>>pagina-aanduiding<<}

- Hij komt dan ook onder een geschikt hoofd om zijne hervormde dwaasheden af te leeren; de nieuwe generaal der orde zal hem wel intoomen.
- Althans-wij belooven ons iets goeds van Turriano; doch onze maatregelen leiden geen uitstel; ik moet den generaal over dit belangrijk punt, zijne orde betreffende, nog heden onderhouden...

Weinige dagen later kreeg Savonarola de verpletterende tijding, die als een giftige Czirocho den dampkring in zijne kloosters zou gaan verpesten, en zijn arbeid van jaren met één slag vernietigen. Inderdaad de hel had geen banger pijn voor den prior kunnen uitdenken! - Maar zijne denkbeelden over kerk en pausdom waren te helder en vast, dan dat hij een oogenblik zou geaarzeld hebben in zijne opvatting. Hij riep de broeders zaâm, deelde hun het pauselijk besluit mede, maar herhaalde tevens wat steeds duidelijker werd voor zijn geest:
- Zulke bevelen zijn niet van het ware hoofd der kerk; zij zijn een strik des boozen te achten om Gods werk te verwoesten. Geen menschelijk gebod heeft eenige kracht, zoodra het tegen de goddelijke wet der liefde Gods en den naasten indruischt. Wie iets tegen de liefde Gods gebiedt, die wordt van God geëxcommuniceerd. Mij is het genoeg in Gods genade en goede gunst te staan, en dat Christus mij niet uitgeworpen heeft. Wij zullen dan in zijne liefde blijven en den naasten het brood des levens, het woord der prediking niet onthouden. Ja wij zullen liever alles verdragen, wat God in zijne wijsheid over ons brengen zal, dan met den gewasschen zeug wederkeeren tot de wenteling in het slijk der ongeregtigheden. Geen gemeenschap tusschen ons en de kloosters van Rome en Lombardië, geene onderwerping dan aan de reine wet van God!...
De prior van Fiesola, Domenico da Pescia, zeide daar ja en amen op; men besloot 's pausen bevel als van geene waarde te beschouwen en eene krachtige verdediging naar Rome af te zenden.



{==300==} {>>pagina-aanduiding<<}

XXIII. Hemelvaartsdag.

Fra Jacomo zat in de kleine cel aan de poort des kloosters, en achteloos liet hij den rozenkrans door de vingers glijden, terwijl zijne lippen zich bewogen bij het spreken der ave's en paternosters, maar zijne gedachten zwierven verre henen en zijn oog staarde zoo droef dat er wel groote kommer in zijne ziel moest zijn.
Eenige slagen aan de deur roepen hem uit zijne mijmering; Rinaldo is daar.
- Zal de prior morgen prediken? - vraagt hij met beduidenis.
- O, gewis, hij zal zich op den hemelvaartsdag weêr in de kathedrale laten hooren.
- Maar daar gaat een gerucht onder het volk, dat er een aanslag tegen hem voorbereid wordt...
- Alle instrument dat tegen hem gerigt wordt zal mislukken! - spreekt Jacomo met vuur.
- Gij weet wel, dat ik niet van de vreesachtigen ben; maar ik bid u, laat mij tot den prior gaan.
- Onmogelijk, dringende bemoeijingen houden hem rusteloos bezig.
- Ga dan bij de eerste gelegenheid van mijnentwege tot hem, en smeek hem dat hij morgen niet optrede, want vele

{==301==} {>>pagina-aanduiding<<}

burgers hebben iets op het spoor en zullen hunne wapenen niet vergeten als zij ter preek komen, maar een boos opzet der goddeloozen af te weren is soms niet in onze magt....
- Ik denk dat de prior er zich niet in het allerminst om bekreunen zal.
- Gij moet aandringen - voeg er bij, dat zelfs leden der signorie hem heimelijk vermanen om op zijne hoede te zijn - en ik ben thans meer beducht dan ooit, omdat er zoovelen onder het volk zijn die afvallig zijn geworden door de verleiding der verwenschte arrabbiati. Smeek den prior dan op zijne hoede te zijn.
- 't Is wel, ik wil ten spoedigste tot hem gaan.
Jacomo vond Savonarola in het midden zijner vertrouwste vrienden; fra Domenico zat aan zijne zijde, zij bespraken de belangen des kloosters en overlegden de te nemen maatregelen. Fra Jacomo deelde met opgewondenheid mede wat hij vernomen had, en ieder staarde op het gelaat des priors, om te zien hoe hij dit gerucht verstaan zou. Terwijl hij nog bezig is de vermoedens te toetsen, wordt er een brief aan het klooster afgegeven van den kanunnik Benivieni, die alleen deze woorden vervat: ‘Hoed u op den dag van morgen, blijf in het klooster, en laat een ander voor u preken... Vrede en heil.’
- Wat dunkt de broeders? - vraagt Savonarola, hen allen vorschend aanziende.
- Gij vreest! - riep Domenico onstuimig.
- Ik vrees niet, broeder - hernam Savonarola rustig - maar ik vraag.
- Gij zult immers gaan? - valt Domenico in.
- Is dit niet een wenk van God? - vraagt Silvestro bescheiden.
- Uw kostbaar leven is ons zoo dierbaar! - spreekt Benedetto weemoedig.
- Des Heeren engel legert zich om die Hem vreezen! - roept Jacomo met kracht.

{==302==} {>>pagina-aanduiding<<}

- En hij rukt ze uit! - voltooit Domenico. - Gun den satan de vreugde niet van ons terug te zien deinzen op zijne dreiging. Ga, en treed den goddeloozen ten trots te voorschijn. Ga in de mogendheid des Heeren!...
- Zoo was ook mijne keuze, vrienden; ik sidder niet voor den aanslag der boozen; ik weet, dat mijn bondgenoot magtiger is dan de hunnen. Maar laat ons waken en bidden.

Terwijl dus in San Marco de gebeden werden vermenigvuldigd in nachtelijke stilheid, wordt te middernacht eene kleine deur in het koor der kathedrale geopend door den kanunnik Simon Petri, en verscheidene in mantels gedoken mannen volgen hem, die hen met eene kleine lantaarn voorgaat.
- Wij hadden dat werk toch nog wel wat kunnen verschuiven, Cei! - hooren wij Mazzinghi zeggen - ik had waarlijk lust tot slapen.
- Animo, amico! - de piagnoni zijn al te wakker, en staan steeds drie uren voor de kerk eer de deuren geopend worden.
- En waar hebt gij het reukwerk? - vroeg Gingnio.
- Dat zullen mijne knechten wel ter behoorlijker plaatse aanbrengen; maar tegen dat wij vertrekken, anders zouden wij er zelve te veel van genieten, en ik verzeker u dat er morgen geen wierook van noode zal zijn. Al de verbrande reukwerken der carnavals-piramide zullen om wraak komen roepen; want mijn oude ezel was reeds verscheidene dagen dood en begraven.
- Maar laat het kreng zoo welriekend zijn als het wil, ik vind den maatregel te kinderachtig, Cei. Ik heb meer op met mijn vergiftigd stilet - sprak Manetti.
- Ah, gij begrijpt dat het mij enkel te doen is om opschudding te verwekken onder de aandachtigen. Men zal onstuimig die pestlucht willen vlieden, en wij dringen door als er ruimte komt.

{==303==} {>>pagina-aanduiding<<}

- Maar hoe, als de stompzinnige piagnoni eens niet prikkelbaar van reukzenuwen zijn en stand houden?...
- Ehi! Daar zou Manetti niet aan gedacht hebben - hervatte Cei, en wees op een crucifix dat hij tegen dat van het altaar verruilde.
- Ik heb het zoo wel bewerkt! - zeide Manetti met voldoening - dat één kus genoeg zou zijn om hem te dooden, en gij weet, hij kust het zoo menigmaal; ziet gij, hij zal het verschil niet merken. Hebt gij de spijkers, Cei?
- Zijn die nu niet overbodig, wij zullen te veel gerucht maken! vreesde Cei.
- Geen nood, lafaard! Laat ons alles vereenigen om in eens zeker te zijn van onze overwinning.
En nu trokken de nobili aan het werk om den preekstoel geheel met scherpe spijkers te beslaan. Toen dit geschied was, liet Cei de huid van zijn opgegraven ezel tegen den kansel spijkeren, en de stukken van het walgelijk overschot alom onder de banken leggen, zoodat de gansche kerk met den hatelijksten reuk vervuld werd. De lustige gezellen vermaakten zich zeer in hunne blijde vooruitzigten, en verborgen zich bij de waardige kanunniken, vast overtuigd, dat de aanbrekende dag, de laatste van Savonarola, hun doodvijand, zijn moest.

Blijmoedig begroetten de bergbewoners, die naar Florence spoedden, den morgen. Vol vromen zin en godgewijde gedachten voor de poorten der stad verzameld, ontmoetten zij elkander met het onder de piagnoni beminde: leve Christus! - waarop de aangesprokene antwoordde: in eeuwigheid! - De stad binnentredende ontblooten allen het hoofd en hieven al gaande een psalm aan tot voor de kerk, en zoodra werden de deuren niet geopend, of de menigte stroomde toe en drong binnen. Maar naauwelijks is men even binnen den tempel, of men houdt stand; een walgelijke walm slaat allen tegen.

{==304==} {>>pagina-aanduiding<<}

- Hoe is des Heeren tempel verontreinigd! - roepen eenige forsche stemmen.
- Daar moet een graf geopend zijn - zeggen enkelen! die de plaatselijke bijzonderheden niet kennen.
- Hier wordt niet begraven - hervatten eenige stedelingen - dan alleen de kanunniken, en hoelang is het geleden dat de laatste is bijgezet!...
Velen keeren terug en zoeken de buitenlucht, anderen dringen door en willen de oorzaak opsporen. Hoe meer men kansel en altaar nadert, des te sterker wordt de afgrijselijke lucht.
- Men wil ons een kwaden trek spelen! - is de algemeene uitroep.
- De arrabbiati hebben het heiligdom ontreinigd! - klinkt het van alle zijden.
- Mannen, broeders! Treedt toe! Reinigen wij den tempel - roept Rinaldo uit en rukt met verontwaardiging de ezelshuid van den kansel. - Komt hier bij, broeders! en ziet welke Judas handen hier alles vernagelden! Kom aan, wij hebben nog twee uren voor de predikatie aanvangt, haalt uwe hamers, makkers, en slaan wij deze spijkers om.
Weldra dreunden de forsche slagen van Spica's vuist in den kansel, en alle spijkers waren omgebogen of weggenomen, alle stukken van het afschuwelijke kreng verwijderd, en de piagnoni zoo digt om den kansel geschaard, dat geen der arrabbiati het wagen zou dien te naderen. Ook bezetteden zij nu geheel den weg des priors, zoodat hij, door de digte gelederen zijner vrienden omsloten, veilig den kansel bereiken kan.
De woede der compagnacci was ten top, als hunne uitgezette wachten hun het berigt van het geheel mislukken hunner onderneming meldden, en zij voorzagen zich van wapenen, vast besloten heden het uiterste te wagen. Zij mengden zich nu onder het volk en drongen mede de kerk binnen, waar Savonarola met onverslapten ijver de stem had verheven, om te getuigen van de kracht des geloofs.

{==305==} {>>pagina-aanduiding<<}

‘Omdat het geloof op de goddelijke almagt steunt - sprak hij - waarvoor niets onmogelijk is, en het geloof ons met zoo innige liefde aan God verbindt, dat wij één met Hem worden, zoo zal hij, die dit waarachtige geloof bezit, de dingen dezer wereld even weinig vreezen als hij ze liefhebben zal. Wij moeten ons dan in onze beproeving met dit geloof wapenen, geliefde broeders! want, gelijk ik u dikwijls voorzegd heb, is de tijd der bezoeking gekomen, waarin het openbaar zal worden, wie waarlijk geloof heeft en wie niet. Daartoe laat God groote tegenspreking toe, opdat zij die slechts geloof veinzen zich zelven verraden zouden. Dezen morgen dacht ik waarlijk dat het mij ook gegund zou worden, nog heden ten hemel te gaan; maar ik zie deze hoop verijdeld, en gij gelooft misschien, dat ik vrees heb gevoed? Weet gij dan niet, dat het geloof de vrees verbant? Wie geloof heeft kan staan, waar geen wereldling staan kan en waar geen dolken en zwaarden meer raken. Gij meendet dat ik dezen morgen den kansel niet beklimmen zou, en ziet ik kwam, en ik zal komen zoo vaak God er mij heen leidt, en niemand zal in staat zijn het te beletten, want ik heb besloten mijn leven voor de kudde te stellen.
Zoo dank ik U dan, o Heer! dat Gij mij niet alleen door natuurlijk inzigt de zekerheid van uw bestaan hebt gegeven als grond van al wat is en zijn zal, maar meer nog dank ik U het bovenaardsche licht des geloofs, waardoor ik weet hoe Gij U openbaart als Vader, Zoon en Geest. Heer, mijn God, Gij weet dat ik op U heb gehoopt! Niet op wereldsche schatten, niet op vrienden, niet op de burgers, niet op de grooten, niet op de wapens en de krijgsheiren - maar op U en op U alleen! Op uw eeuwig erbarmen, op uwe grenzelooze liefde! waarop ik eeuwig wil hopen. - Heer, red mij uit de handen van de vijanden der waarheid! Heer, verlos mij! dat is: maak mijne ziel vrij, vol vertrouwen opdat ik de waarheid belijde, of men mij vleijen en veel beloven, dan of men mij dreigen en vervolgen mogt. Mijne

{==306==} {>>pagina-aanduiding<<}

beschuldigers zeggen dat ik een volksverleider en bedrieger ben, maar Gij, Heere, die de Geesten weegt, weet dat dit onregt verre van mij is. Is niet de gansche hemel mijn getuige, dat ik alles wat ik over Italië, over de kerk en over deze stad heb verkondigd, niet eigendunkelijk heb gesproken maar van U voorgelicht en op uw bevel? Gij zelf zijt mijn getuige, o God, hoe valsch deze betigting is, alsof ik schatten ophoopte en maar streefde naar menschenroem en ijdele eer. Maak u op, Heer, en openbaar den kinderen der menschen het gebod uwer liefde, dat zij vrede hebben met elkander. Amen.
Nog een woord tot u, eenvoudige vrienden, die geloofd hebt wat ik voorspeld heb, en die weet tegen welke dubbele magt van menschelijke wijsheid en menschelijke boosheid wij te kampen hebben. O, laat het u niet ontstellen mijne vrienden, als gij die boosheid zult zien wassen; want zij wast hoe meer zich het leven der vromen openbaart en de waarheid beleden wordt. Zoo wordt in de beproeving de godvruchtige steeds godvruchtiger, maar de goddelooze neemt toe in goddeloosheid, zoodat wij met de Openbaring kunnen zeggen: De tijd is nabij! Die onregt doe dat hij verder onregt doe, die vuil is dat hij nog vuiler worde, en die regtvaardig is dat hij regtvaardiger worde, en die heilig is dat hij nog meer geheiligd worde. Maar ook aan u een woord, weêrspannigen! Doch vooraf bid ik U, o Heer, stort uwen toorn niet over hen uit, maar indien het mogelijk is, neig hun hart tot bekeering en vergeef hun de ongeregtheid, want in hunne blindheid en onkunde weten zij niet wat zij doen! - Hoort mijne woorden, o ondankbaren! en weet, dat gij niet krijg voert tegen dezen monnik, maar tegen Christus, die een regtvaardig en magtig regter is. Ik wedersta u niet, als een vijand die uw onheil zoekt. O neen, ik ben bereid mijn leven uit te storten voor uwe zielen. Ik vermaande steeds tot liefde en eendragt, maar gij voert krijg,

{==307==} {>>pagina-aanduiding<<}

gij ontsteekt tweedragt en nogtans wijt gij het mij! - Het zondig leven is de oorzaak van den strijd! Bekeert u, en er zal vrede onder ons wonen! Gij zoekt de prediking der waarheid te verhinderen, om onbekommerd naar uwe ongeregtige zeden te kunnen leven. Doet dat niet, want u zou het de meeste schade berokkenen. En als gij zegt: heden moogt gij niet prediken - de signorie heeft het u verboden! zoo zeg ik u dat gij u bedriegt. Maar ook indien het zoo ware, zoo zou de vraag zijn of ik gehouden ben mij daaraan te onderwerpen; doch dat daar gelaten, ik zeg alleen, dat ik niet zou prediken zoo ik de aanslagen der boozen vreesde. - Maar ik bemerk opschudding, de goddeloozen begeeren hun deel niet,... hebt nog een weinig geduld. Zoo gij wist wat ik weet, gij zoudt weeklagen en weenen. - Gij, mijne vrienden, vreest niet. God is met ons, vele duizend engelen omlegeren ons hier....
Een sterk toenemend geraas verdoofde de stem des predikers. De metalen armbus was met geweld van het voetstuk gerukt en ter aarde geworpen, terwijl gelijktijdig alle deuren der kerk openvlogen. De akeligste kreten gingen op uit alle hoeken der kerk, waar alle hoorders waren opgerezen en ontzet rond zagen. Niemand verliet zijne plaats, hoe geweldig het gedruisch ook bleef aanhouden, dat zoo vreeselijk was, dat zelfs de aanleggers er van ontstelden; en Cei, die bij de klok had post gevat om alarm te luiden, zoodra er onder de toehoorders de gewenschte opschudding zou ontstaan, nam ontroerd en bevend de vlugt, zonder naar de uitwerkselen der onderneming te durven omzien. Vele mannen, die bij het tooneel in den vroegen morgen tegenwoordig waren geweest en wel eenigen aanslag vermoedden, waren gewapend en hier en daar blonken dolken en zwaarden. Men wenkt elkander veelbeteekenend toe, deelt aan de onkundigen de ergernis van den ochtend mede; men wijst op het zoo beminde opschrift boven den kansel: Leve Christus, de koning van Florence! dat bemorst en ver-
{==308==} {>>pagina-aanduiding<<}
scheurd is; dit wekt verontwaardiging algemeen, en eensklaps klinkt met duizend stemmen:
- Chiristus leve! Onze koning! In eeuwigheid! In eeuwigheid!
Zegenend breidde de prior de handen uit over de schare, in het door de broeders herhaalde: ‘Amen!’ Intusschen hadden Mazzinghi en Giugnio zich een weg weten te banen tot den kansel, om den prior aan te vallen, zoodra hij dien verlaten zou; maar Paola en Einaldo, die daar reede vroeg post hadden gevat, weerden hen met zulke duchtige slagen af, dat zij suizelend terug deinsden. Nu schoten alle gewapende frateschi toe, omsingelden den preêkstoel en bragten den prior veilig in zijn klooster terug.
De gansche burgerij was echter op de been en onder de wapenen gekomen, en de opschudding zoo algemeen geworden, dat de geheele zaak een ernstig aanzien kreeg, en de signorie, hoewel in stilte, allerlei maatregelen ter herstelling van rust en orde nam; want zij vond zich genoodzaakt eene zeer dubbelzinnige houding aan te nemen, Aan het volk werd een verbod tegen de prediking des priors gegeven en tevens ten snelsle naar Rome geschreven. De aangebouwde banken werden uit de kathedrale weggebroken terwijl men den prior verzocht zich eenigen tijd van prediken te onthouden. De speel- en drinkhuizen werden weder ontsloten en begunstigd; de arrabbiati beijverden zich om zoo openlijk mogelijk hunne schandelijkheden te drijven ten einde den monnik te tarten.
Gretig greep de paus het berigt over de Florentijnsche ongeregeldheden aan om het ban vonnis, dat reeds voor den prior gereed lag, af te zenden. Maar wie zou de bulle naar Florence overbrengen?... Het algemeen gevoelen was: dat de burgers den brenger zoowel als de breve in stukken scheuren zouden, en geen prelaat was daartoe bereid. Hevige redetwisten werden er om deze zaak in het hooge collegie der kardinalen gehouden; want had Savonarola alom bestrijders

{==309==} {>>pagina-aanduiding<<}

en verdedigers, ook aan het goddelooze hof van Rome waren mannen, die hem lief hadden en bewonderden.
Als er dan na lange woordenwisselingen niemand gevonden werd, die de breve durfde brengen en de paus reeds menigmaal herhaald had, dat hij mild zon loonen, meende de procurator der Dominikanen, Pietro de Clerichino, dat zijn uur om zich verdienstelijk te maken gekomen was, en hij bood aan zijn leven voor de gehoorzaamheid aan den heiligen vader en de eere der kerke te wagen!....
Vergezeld van zekeren Giovanni da Camerino, zoo mogelijk nog gloeijender vijand van den prior dan fra Pietro, begaf hij zich ten spoedigste op weg; doch hoe meer zij de Florentijnsche grenzen naderden, des te meer begon de vrees hen te bekruipen voor de gespierde armen der piagnoni, en als zij te Sienna den toedragt der zaken en de opgewondenheid der burgers naauwkeurig vernamen, besloten zij niet verder zich te wagen en liever het stuk van daar aan de Franciskaner broeders af te zenden tot wie de pauselijke breve, zonderling genoeg, gerigt was.
De doodsche stilte en diepe neerslagtigheid, die sedert den hemelvaartsdag te Florence had geheerscht, zou op den 18den Junij den hoogsten trap bereiken. Sombere toonen als die eene uitvaart begeleiden, galmen van alle torentinnen en roepen de burgers geheimzinnig naar de kathedrale, Maar die tempel schijnt in een grafspelonk herschapen, het daglicht is door donkere gordijnen geweerd; altaar en crucifix zijn met zwart omhangen, alle sieraad is omfloersd, en het zacht wemelend licht der waskaarsen werpt treurige stralen op de zich in onzekere schemering verliezende schaar met kale kruin en sombere pijen, want de geestelijken van Santa Croce, Santa Maria novella, Santa Spirito, Badia en Ognissanti hebben zich onder het zingen van een treurzang rondom het hoogaltaar geschaard. Uit hun midden treedt de abt van San Lorenzo te voorschijn, een zwaar gezegeld perkament met geheimzinnig gebaar ontrollend, terwijl vier geestelijken

{==310==} {>>pagina-aanduiding<<}

met brandende fakkels hem omringen. Hij leest de breve en de ontroerde gemeente luistert in de diepste verslagenheid, en bittere droefheid teekent zich op aller gelaat als nu de gewone volzinnen van het formulier des banvloeks volgden:
- Dewijl gij dan, o ongehoorzame en weêrspannige zoon Girolamo! alle herhaalde mondelijke en schriftelijke vermaningen hardnekkig hebt weêrstaan, ook onze menigwerf herhaalde daging voor den stoel van Petrus veracht hebt, en zijt voortgegaan met het verkondigen van uwe kettersche leer, die strijdig is met alle kanoniek regt, om onze vaderlijke goedheid en lankmoedigheid steeds meer te trotseren, zoo moet dan eindelijk de lang vertraagde geregtigheid u straffend treffen. De kerk, die gij gehoond hebt, stoot u uit hare heilige gemeenschap, om u te stellen onder de heidenen en ongeloovigen. Alzoo ontdaan van alle priesterlijke waardigheid, wordt het u niet meer vergund het heilig misoffer te bedienen, noch de heilige sacramenten te ontvangen of uit te reiken, tot dat gij boete doet, herroept en u der kerkelijke tucht onderwerpt. En zult gij het wagen, zoo als welligt in uw ketterschen zin zal komen, om nog eens als prediker op te treden, zoo zullen zij die u hooren ook verstooten, uitgeworpen en vervloekt worden, gelijk gij! - en aan hen, als aan u, wordt in dit leven alle troost der sacramenten, en in den dood de rust in gewijde aarde ontzegd.
- Anathema!... Anathema!... Anathema!... galmde het akelig van het koor; de vier geestelijken doofden hunne fakkels; en de doodsklok verkondigde den volke van Florence, dat de banvloek was gezonken op het hoofd van den profeet....



{==311==} {>>pagina-aanduiding<<}

XXIV. De vuurproef.

Groote denkbeelden ontwaakt in groote zielen, diepe gedachten omvat door hooge geesten, hebben altijd iets eerbiedwaardigs en indrukwekkende, ook dan zelfs, als wij niet geheel instemmen met de opvatting of de toepassing; maar zoodra kleine zielen zich die denkbeelden toeëigenen, als zwakke geesten die gedachten omhelzen willen, dan krijgen dikwijls de schoonste overtuigingen, de heiligste waarheden, de verhevenste gevoelens iets zoo wanstaltigs, dat zij tot het belagchelijke afdalen en aldus vernederd, onder het bereik van de bespotting der bekrompenste en de versmading der kortzigtigste vervallen. Het kon niet anders of een geniale geest als Savonarola zou zijne zwakke navolgers vinden, zooals alle groote mannen hunne namaaksels gehad hebben en elke groote gedachte zijn don Quichot heeft gevonden. Savonarola moest dit in het midden zijner beste vrienden en ijverigste volgelingen ervaren. Wij, die in later dagen kalm en rustig op den prior en zijne voorspellingen terug zien, kunnen ons dan ook naauwelijks eene regte voorstelling maken van de stemming, waarin zijne tijdgenooten hem gadesloegen, als zijne woorden voor hunne oogen in vervulling traden, en reeds zoo menigmaal door de uitkomst bevestigd

{==312==} {>>pagina-aanduiding<<}

waren; doch wanneer wij ons zooveel mogelijk in die dagen en in dat land verplaatsen, en ons alzoo den prior voor den geest brengen, dan ontwaart ons hart iets van de liooge vervoering, die eene verschijning als de zijne zijnen vrienden inboezemen moest, en dat te meer als miskenning en vervolging zijn deel werden.
Vandaar dat de geestdrift van fra Domenico met iederen dag scheen aan te groeijen, en steeds hooger rees het beeld van zijn bewonderden vriend in zijn oog, naarmate de vijanden hem dieper poogden te verguizen nu - de banvloek op hem neêr was gedaald en de signorie zich terugtrok om hem en de broeders van San Marco aan allerlei moedwil prijs te laten. Al zijne woorden bewaarde hij met bijgeloovige zorgvuldigheid; in iedere uitdrukking meende hij nog een verborgen zin te mogen vooronderstellen, en ieder gezegde moest met onbewegelijke getrouwheid in vollen nadruk en naar de letter vast gehouden worden als de woorden van een hemelgezant. Door pauselijk bevel uit Savonarola's dagelijkschen omgang verwijderd en dus geheel uit het bereik van zijn matigenden invloed, ging fra Domenico nu teugelloos door in zijn ijver, en verscheen overal waar hij als prediker optrad, veel meer als een voorvechter van zijn miskenden vriend dan wel voor de zaak des hemelrijks. Reeds sedert lang waren de oogen der wederpartijders op dezen hartstogtelijken ijveraar gevestigd geweest, als een geschikt voorwerp, waardoor men des priors zaak tot zulke overdrijving zou kunnen opvoeren, als tot haren ondergang overmijdelijk leiden moest. Hevige redetwisten werden dan ook alom door hem ter gunste zijns vriends gehouden, groote botsingen met geestelijken van allerlei orden waren er het gevolg van geweest, en Domenico, in zijn ijver vervoerd, had in het openbaar te Prato betuigd, dat hij zoo verzekerd was van de onschuld des priors, dat hij voor zijne zaak zich zonder aarzelen aai; een vuurproef zou durven blootstellen. Dit onvoorzigtig woord was niet verloren gegaan, het had het oor bereikt der arrabbiati, die een heftig tegenstander der priors, den . Francis-
{==313==} {>>pagina-aanduiding<<}
kaner Francesco di Puglia, op het oog hadden, en in het palazzo Pitti vergaderd tot een brooddronken gastmaal, onderhielden zij zich met hem, hem verzekerende dat hij in geen gevaar zon komen, zoo hij slechts Domenico zooverre wist te brengen, of liever nog Savonarola zelven, dat zij de vuurproef wagen moesten.
De denkbeelden vuurproef en verdelging des profeets verbonden zich in den geest des Franciskaners, en bij den gloeijenden haat dien hij den prior toedroeg zijn leven verachtend, zoo maar zijne wraaklust aan hem mogt worden gekoeld, trad hij op zekeren dag te Morence op, om aan het volk te verkondigen, dat hij zoo zeker was van Savonarola's schuld en bedrog, dat hij evenzeer voor zijne overtuiging zich aan de vlammen wilde toewijden, ter beproeving dezer zaak, als fra Domenico het ter andere zijde getuigd had; alleen hij wilde de proef des vuurs niet met Domenico, maar met den profeet zelven ondergaan.
Het opgewonden volk antwoordt met onstuimig geweld op het voorstel. Zoo wel vrienden als vijanden juichen het toe. De geheele bevolking komt in beweging door dit treffende denkbeeld, dit nieuwe schouwspel; de stad is in de grootste opwinding; ieder is vol van deze nieuwe gedachte, zoo groot en indrukwekkend voor de ligtbewegelijke Florentijnen.
- God zal rigten! De Almagtige zal beslissen! - roept men elkander toe.
- De profeet zal gehandhaafd worden! - De profeet zal beschaamd worden! - klinkt het van verschillende zijden.
- Florence zal gered worden! zegt de een - Florence zal Gods wil verstaan! - spreekt een ander, en honderden van mannen en vrouwen, grijzen en kinderen stroomen naar San Marco en smeeken den prior met hem te mogen gaan in de vlammen, met hem te leven of te sterven.
Naauwelijks heeft fra Domenico dit vernomen of hij verklaart zich bereid zijn woord gestand te doen en haast

{==314==} {>>pagina-aanduiding<<}

zich tot den prior om hem verklaring te geven aangaande de beweging die geheel de stad in opschudding brengt.
Savonarola slaat een ernstigen blik op den ijveraar als hij zijne zaak in het midden der broederen komt bepleiten en spreekt:
- Broeder, wij zullen den Heer onzen God niet verzoeken! Ik heb het valsche mijner excommunicatie met alle gronden der rede onwederlegbaar bewezen, waartoe zou zulk eene proefneming dienstig zijn?
- Vader, de ure is gekomen dat God uwe zaak met wonderen en teekenen moet bevestigen, of het is uit met uwe zaak, met de zaak van het koningrijk der hemelen!
- Uw ijver heeft u vervoerd en u op het gevaarlijkste standpunt gebragt, mijn broeder! strijd niet voor mij, de Heer zal mij regt doen en de poorten der hel zullen de kerk niet overweldigen.
- Dat gelooven wij allen, vader, maar wij moeten den vijanden iets hebben te antwoorden - herneemt Silvestro, terwijl een vonk van gloeijend vuur in zijne zielvolle oogen schittert. - Wij moeten den smaders den mond stoppen over de verguizing van Gods gezant, en de Heer der heirscharen zal bewijzen als eens op Karmel wie zijn dienaar is!...
- En alle Baalspriesters zullen vergaan! - roept Jacomo - ja onze mannen zullen hen ombrengen bij de houtmijt, die zij ons ten altaar hebben opgerigt.
- Hebt ge dan teekenen voor uw geloof noodig, broeders! weet ge niet dat daar geschreven staat: het boos en ongeloovig geslacht vraagt een teeken?... herneemt de prior.
- Ons is het niet noodig - roept Domenico - maar de wereld, maar Florence moet het weten, Rome moet het weten, opdat heel de wereld den Heer verkieze boven de afgoden!
- Dan zullen de goddelooze Franciskanen ons niet meer smadelijk van de processie durven uitsluiten, en niemand zal het meer wagen een broeder van San Marco openlijk te

{==315==} {>>pagina-aanduiding<<}

bespotten op de straten, zooals nu telkens geschiedt - valt Jacomo heftig in.
- Ziet wel toe! ziet wel toe, broeders! - Zeker de Heer is magtig, en Hij zal teekenen geven op de aarde en van den hemel, maar wij, mogen wij ze afeischen van boven?...
- Het volk eischt, vader, spreekt Silvestro, de vijanden eischen, zelfs heeft men het aangenomen met gejuich.
- Fra di Puglia heeft u gedaagd, als een anderen Goliath, die de heirscharen des Heeren kwam honen - riep Domenico met klimmende geestdrift en ook 's priors gelaat werd van hooger blos gekleurd.
- Ik ben te dezer zake voor de signorie geroepen, - ging Domenico voort - en zal mijne overtuiging daar luide verkondigen.
- Wij zijn bereid u derwaarts te volgen - riepen de broeders, en Malatesta, een nieuweling, riep boven allen uit: - tot in den dood! Tot op den brandstapel voor de zaak des priors!
- Gedenk den jonger in den nacht des lijdens, lieve broeder - sprak de prior den jongeling ter zijde nemend - gedenk hoe Petrus heeft gewankeld, Malatesta! Waak en bid en zie niet op mij! Of wat zijt gij uitgegaan om te zien een riet in de woestijn dat door den rukwind ginds en herwaarts wordt bewogen?... Voor Christus en zijne waarheid voeren wij den krijg, niet voor zijne onnutte werktuigen.
- Dat wallen wij ook, vader - hernam Malastesta - maar men hoont den meester in zijn dienaar, en welk groot ongelijk wordt u door het hoofd der kerk niet gedaan - of is het weinig u tot een anathema te stellen?
- Gelijk men uit eene verpeste lucht naar den zuiveren luchtstroom vliedt en bij eene groote hitte eene schuilplaats zoekt in de koele schaduw - sprak de prior - zoo moeten wij ook thans bij de groote besmetting in de drukkende hitte der beproeving onze laatste toevlugt en schuilplaats bij Christus zoeken en van het aardsche kerkhoofd ons tot het hemelsche hoofd wenden.

{==316==} {>>pagina-aanduiding<<}

- Wij die uwe onschuld kennen, vader - hervatte Benedetto - wij kunnen zoo moeijelijk de zware beschuldigingen aanhooren die men tegen u inbrengt - ons is het zwaar u een volksverleider, een wederspannigen zoon der kerk te hooren noemen.
- Ja een afvallige en ketter! - riep de jonge Malatesta - en daarom zou ik voor u in den dood willen gaan.
- Gij moet echter billijk zijn, jonge broeders, en het den blinden zoo zwaar niet toerekenen; in het oog der arrabiati moet ik een volksverleider zijn en in het oog der geestelijken een wederspannelmg. - Toen men mij geroepen heeft uit mijne stille kluis om mijne denkbeelden over het heil des staats te ontwikkelen, heb ik dat als voor Gods aangezigt gedaan, en ik heb den volke verkondigd, dat zij zich voor alle dingen met God verzoenen zouden door geloof, boete en waarachtige bekeering; ik heb geleerd dat de zonde het verderf der burgers en regenten is, dat godsvrucht de eenige grondzuil is van het geluk eens menschen, maar ook van een gezin, van eene stad, van een volk. En duizenden hebben naar mijne stem gehoord en Florence heeft Christus gekozen tot Koning en Wetgever en de Heer heeft ons door een sterken arm verlost en staande gehouden tot heden. Maar de satan heeft gewerkt in de kinderen der verkeerdheid; zij zijn magtig en stout geworden en zouden ons werk zoo gaarne te niet doen; maar de zielen die behouden werden door de prediking zijn nu eeuwig geborgen, en de harten die des Heeren zijn, zullen de afgoden niet meer dienen, of ook de hel weêr heersche in Florence. Ziet, men heeft de banken der geloovige hoorders in San Maria del fiore afgebroken, maar men zal hunne zetels in de Godsstad niet af breken kunnen; men heeft de huizen van ontucht en dronkenschap weêr ontsloten, maar het smalle pad der zelfverloochening is daarom nog voor niemand versperd. Ik heb het rijk van den vorst dezer wereld afbreuk gedaan; hij zal al zijne grimmigheid over mij uitgieten, want mijn werk spoedt ten einde.

{==317==} {>>pagina-aanduiding<<}

Den Heer zij het akkerwerk der aarde aanbevolen, Hij zal het maken! Hij is de meester van alle profeten en getuigen der waarheid; Hij zendt hen daar en wanneer en zoolang het Hem behaagt. Hij is de hand, die de slagen toebrengt, die den hamer regeert en na volbragten arbeid legt Hij den hamer neder, ja werpt dien soms weg, opdat de menschen weten dat de hamer niets is, - Of weet gij niet hoe het den profeten en apostelen is gegaan na volbragte taak? Als Jeremia zijne klaagliederen voleindigd en zijn wee verkondigd had, werd hij gesteenigd. Zoo zal Hij ook met dezen hamer doen, wiens slagen in Florence en tot Rome moesten weergalmen. Welaan! laat ons den Heer loven, dat hij ons tot zijn heerlijk werk gebruiken wil, en het harde koude ijzer opneemt om steenrotsen te vermorselen. - Laat ons den Heer loven met al zijne dienstknechten, want laat Hij ons op aarde door lijden tot de heerlijkheid ingaan - Elias vurige wagen wacht ons achter de donkere wolken, en hoe zwarter de nacht, des te krachtiger het licht en de eeuwige heerlijkheid. - Maar zoolang ik vermag zal ik roepen, en zijn de kerken voor mij gesloten, dit klooster staat reeds open en de pen zal niet rusten in mijne vingeren tot zij verstijven. Daarom heb ik mijn hart lucht gegeven in een geschrift dat ten opschrift voert: Spreken mag ik niet, en zwijgen kan ik niet.
- Maar gij zult weer mogen spreken - riep Domenico - als de Heer onze twistzaak zal beslechten en den onschuldige regt verschaffen.
- Weet gij, dat de Franciscaner met niemand anders ten vure wil gaan dan met den prior alleen?...
- Dat is toch zonderling - merkte Benedetto aan - daar wel driehonderd broeders zich hebben aangeboden.
- Di Puglia heeft in zeker opzigt regt, en daar is niets onbillijks in dien eisch - sprak de prior - ik ben de man waarop heel de strijd moet af branden; ik heb de hervorming gepredikt, ik heb de excommunicatie van Rome voor niets

{==318==} {>>pagina-aanduiding<<}

geacht, omdat ik weet getrouw te zijn aan het waarachtig hoofd der kerk, getrouw aan de leer der heilige schriften, ja ik acht mij zoo onschuldig dat ik alle bemiddeling bij den paus veracht, zooals mij nog heden door den kardinaal Piccolomini werd voorgeslagen, die mijne verzoening met Alexander VI wilde bewerken, zoo ik op mij nam een schuld van vijfduizend dukaten, die zijne eminenza alhier heeft, voor hem af te lossen. Niet alleen veracht en verfoei ik al zulken geldhandel - maar ik houd ook vol, dat ik mij een getrouw en gehoorzaam zoon der kerk durf noemen, schoon zijne heiligheid mij een zoon des verderfs heeft getiteld en een kind der goddeloosheid; want niet alleen onderwerp ik mij aan alle waar kerkelijk gezag, maar ik verdedig het tegen Rome en den satan. Ik wenschte echter van God dat het zoover niet gekomen ware of kwame, doch zoo het zijn moet zal de Heer ons niet begeven of verlaten om onze verspieders wille, opdat onze vijanden niet van vreugde over ons opspringen.
- Ik heb de punten, waarover ons geschil loopt, der signorie moeten voorleggen. Zij zijn als volgt: - sprak Domenico.

1.
Gods kerk heeft vernieuwing noodig.

2.
Daartoe zal zij getuchtigd worden om te heerlijker te bloeijen.

3.
Dan zal den ongeloovigen het christendom gepredikt worden.

4.
Florence zal door tuchtiging gelouterd worden.

5.
In onze dagen neemt dit alles een begin.

6.
De excommunicatie van fra Girolamo is onwettig.

7.
Die dezelve niet acht zondigt niet.


In het midden dezer beraadslagingen verschenen Salviati en Valori. Zij waren zeer verslagen en zagen de zaak van eene andere zijde, en Valori sprak verontwaardigd:

{==319==} {>>pagina-aanduiding<<}

- Het is een toeleg van 's priors vijanden om hem te dooden, en wij smeeken u, broeders, laat ons zijn dierbaar leven niet aldus roekelijk wagen.
- Is onze God dan niet magtig te redden uit den muil des leeuws? - viel Domenico hem vrij driftig in.
- O ja, maar het zal hier niet regtvaardig toegaan. De signorie is er te veel mede ingenomen; en gij weet welke arrabbiati daar thans zitting hebben, en hoe Berlenghieri en Popoleschi... die de strengste dreiging tegen de prediking des priors hebben uitgevaardigd, de vuurproef gretig aannamen, tevens bepalende dat, zoo Domenico verbrandde, Savonarola als staatsmisdadiger gebannen zou zijn en geen drie uren meer met zijne broeders binnen Florence zou hebben te vertoeven.
- Wees gerust, lieve vrienden - verzekerde Domenico - ik, ik alleen ga mijne graauwe haren wagen aan den gloed der vlammen, ik zal niet gedoogen dat een ander voor mij gaat.
- Maar de Franciskaner - hernam Salviati - blijft er steeds meer op aandringen om met Savonarola zelven den kamp te wagen of liever den dood te ondergaan, want hij zegt overtuigd te zijn dat de vlammen zoo min hem, die nogtans de waarheid meent voor te staan, zullen sparen, als eenig ander monnik, hoe heilig of hoe goddeloos ook; maar hij wil Florence en der kerk de dienst doen, om den profeet te verdelgen en zoo Savonarola niet verschijnt, laat hij de zaak varen.
- Ik niet alzoo! - riep Domenico - dat zij verre! Daartoe zijn wij te ver gegaan! Daar zijn broeders in menigte bij de Franciskanen, die met mij de vuurproef ondernemen zullen. Rondinelli vervangt dan di Puglia.
- De prior wage zich niet, tenzij al zijne beschuldigers uit Rome en de gezanten van alle vorsten hier willen verschijnen om er getuigen van te zijn - sprak Salviati.
- Hij late zich niet in met de ongeloovigen, die niet eens gelooven aan een Godsgerigt in de vuurproef - hernam Valori - maar er slechts hun moordlust in willen koelen.

{==320==} {>>pagina-aanduiding<<}

- Ook uw geloof wankelt, signore! - riep Domenico - ook gij hebt die waarachtige overtuiging niet, waarmede men zich in de vlammen stort voor de waarheid eener heilige zaak...
Een wenk van Savonarola bragt hem tot bedaren, en er werd bij den drang der Franciskanen ter eene en den ijver der Dominikanen ter andere zijde besloten, dat de prior de daging voor zijne orde en zijn klooster aannemen zou; maar dat als handelende personen Rondinelli en Domenico optreden zouden. De zaak werd nu in notariële vormen gebragt om te Rome te worden voorgedragen.
De heilige vader had bij zijn menschen moordend instinkt geene lange toelichting noodig, en hoe hevige tegenkanting het voorstel ook bij de kardinalen mogt vinden, zijne heiligheid keurde de zaak al te goed om er geen spoed achter te zetten; en terwijl hij den brief der kardinalen, die er zich tegen verzetteden, onderschepte en te laat liet komen, droeg hij wel zorg, dat zijne geheime goedkeuring der signorie op 't allerspoedigst bekend werd, zoodat de proef des vuurs op den 7den April des namiddags te één uur bepaald werd.
Op den 5den en 6den April was men dan vlijtig bezig om op de Piazza di podesta de brandstapels voor het aangekondigde schouwspel op te rigten. Allerlei geweldige brandstoffen werden bijeen gebragt, pik, teer, olie, zwavel, enz. om in het midden van de houtmijt in een zeer grooten bak verzameld te worden. Tegenover het akelig gevaarte was een gestoelte opgeslagen in twee afdeelingen, een voor de signorie, het ander voor de geestelijkheid. Het volk was den dageraad voorkomen om op daken, luifels, balcons, torens en schoorsteenen plaats te nemen, en geen pilaar, geen beeld, geen latwerk of hek bleef er over, waartegen men niet eenige nieuwsgierigen in de wonderlijkste houdingen zag vastgeklemd. Met jolend gedruisch als weleer tot de volksvermaken der Medicis, verdrong zich het volk, en zoo groot was de toevloed der bijstroomende toeschouwers, dat de regering zich gedwongen zag de poorten te sluiten en de toegangen tot

{==321==} {>>pagina-aanduiding<<}

het plein te versperren om het verpletterend gedrang te matigen. Vijfhonderd gewapende mannen bewaakten de hoeken der straten en lieten slechts op twee plaatsen de burgers bij twee en drie doorgaan.
Reeds begon het ongeduld onder de opgewonden menigte merkbaar te worden als daar van de daken de kreet werd gehoord:
- Zij komen! Zij komen! - en door de bonte menigte beweegt zich langzaam in plegtigen optogt de schaar der in het zwart gekleede Franciskanen, gevolgd door de Dominikanen in hunne witte soutanen, digt omgeven van de driehonderd wakkere krijgslieden, die onder bevel van Salviati de broeders beveiligen, schoon men het Savonarola en Domenico wel aan kan zien, dat zij niet vreezen. De eerste draagt het sacrament, de andere het crucifix, en naauwelijks hebben zij het plein betreden of het koorgezang der witte broeders vervult de lucht met psalm LXVII.
‘God zal opstaan, zijne vijanden zullen verstrooid, worden, en zijne haters zullen van zijn aangezigt vlieden. Gij zult hen verdrijven gelijk rook verdreven wordt. Gelijk was voor het vuur smelt zullen de goddeloozen vergaan van Gods aangezigt, maar de regtvaardigen zullen zich verblijden, zij zullen opspringen voor Gods aangezigt en van blijdschap vrolijk zijn. Zingt Gode, psalmzingt zijnen naam, verhoogt de wegen voor Dien, die in de vlakke velden rijdt, omdat zijn naam is Heer!’
Het volk herhaalt verscheiden malen den eersten regel, de rook gaat op van de houtmijt die hare offers wacht en alles wordt stil als op een Godsakker waar een doode ter rust wordt gelegd. Rondinelli is in het gestoelte der signorie gezeten, omgeven van de vier commissarissen, die benoemd zijn om den loop der zaak te regelen. Als Savonarola en Domenico ook plaats hebben genomen staat Rondinelli op en wendt zich tot de signorie:
- Doorluchtige heeren! Ik sta dan nu gereed om ge-
{==322==} {>>pagina-aanduiding<<}
lijk ik beloofd lieb, mij aan de vlammen over te geven, die mij arm zondaar voorzeker verslinden zullen; ééne zaak bid en bezweer ik u dan thans: laat mijne zelfopoffering niet te vergeefs geschieden, en laat deze fra Domenico niet na het verbranden mijns ligchaams victorie zingen. Zoo worde dan eerst zijn kleed onderzocht of hij zich ook van geheime voorbehoedmiddelen voorzien heeft, en laat ons dan gelijktijdig in het vuur gaan en zoo de vlammen hem dan nog sparen, dat hij dan vrij overwinnaar verklaard worde!
De signorie verzekerde dat in alles het stipste regt zou gehandhaafd worden, en om zelfs iedere bedenking, elken schijn van ongelijk weg te nemen, stelde men den kampvechters voor van kleederen te verwisselen, opdat het gansche volk mogt overtuigd worden dat er geen toovermiddelen onder de pij verholen waren. Rondinelli was terstond bereid, maar Domenico weigerde het kleed zijner orde af te leggen. Men vraagde hem dan of hij met een broeder zijner eigene orde wilde ruilen en dit deed hij terstond. Nu echter begeerden de Franciskanen, dat hij ook zijn crucifix zou afgeven, maar Domenico hief het op en sprak met geestdrift:
Ik ben een krijgsknecht van Jezus Christus! In dit teeken overwinnen wij, ik zal mijne banier ten einde toe vasthouden!
- Laat hem pij en crucifix behouden, signori! - antwoordde Rondinelli. - Het hout zal zoo goed branden als de wol en deze zoo goed als onze ligchamen.
Eenige Franciskanen, die het volk aan tooverij en duivelskunst wilden doen denken, hielden echter sterk aan, dat hij het crucifix zou afstaan.
Savonarola, dit twistpunt willende ten einde brengen, bood aan het crucifix tegen de hostie te ruilen; maar nu stonden alle geestelijken in gelijke verontwaardiging op, en wisten geene woorden voor deze schandelijke ontwijding des sakraments.
- Fra Girolamo wil des Heeren ligchaam verbranden! - gaat het van mond tot mond.

{==323==} {>>pagina-aanduiding<<}

- Nu ziet men onbetwistbaar, welk een snoode ketter hij is! - riepen de Franciskanen - Rust niet de banvloek op hem, en hoe roeren zijne onreine handen het hoogwaardige zoo roekeloos aan!...
De monniken vergeten tijd en plaats en gaan zich in redetwisten verdiepen, terwijl het ongeduldig volk aan het morren slaat, omdat de houtmijt bijna is verslonden en er nog niets te zien komt.
- Zoo doet nu uw profeet, als het beslissende uur daar is om wonderen te doen! - blazen de hier en daar verspreidde arrabbiati de opgewonden burgers in.
- Uitvlugten! - roept een ander. Zij durven hunne huid niet aan de vlammen wagen!
- Bedrog! Bedrog! Weg met den logenprofeet!
- Hij wil liever het heilig ligchaam onzes Heeren aan het vuur wagen! - roept een ander.
- Dat is nu de man, die ons heeft leeren roepen: Leve Christus!
- Hij had nu zijne zaak behooren te staven en zijn regt moeten bewijzen!
- Hij heeft met volk en signorie gespot, de geestelijkheid gehoond! Het zal hem duur te staan komen!
- Van alle zijden worden dreigende en onstuimige kreten aangeheven, allerlei lastering en vervloeking over den profeet uitgegalmd, zonder dat zij eenig gewenscht gevolg voortbrengen.
Het Florentijnsche graauw was bij deze opwinding niet van het lankmoedigste, en ziende dat al de roepstemmen van de daken en de vensters geen opmerkzaam oor vonden, zet zich een digte drom in beweging en dringt onverhoeds op het gestoelte der signorie aan, om de heeren te beduiden dat men wil dat het spel beginnen zal, den afloop der vertooning verlangt en spoed eischt, want dat de brandstapel allengs verteert. Weldra bezwijken de losse planken van het luchtig opgetimmerd gestoelte, en wordt de redetwist der geestelijken

{==324==} {>>pagina-aanduiding<<}

en de overlegging der signorie overschreeuwd door de ruwe stemmen, die vragen:
- Wat denken de signori, die hier gemakkelijk in hunne stoelen zitten, ons nog langer zonder spijs en drank hier te laten versmachten, en dan niets te vertoonen! Wij willen voortgang of wij steken den brand in deze zetels, opdat het arme volk hier niet voor niets te zaam gedrongen zit!
- Leg de monniken op het vuur! - riepen anderen. Kom aan! zij hebben tijd genoeg gehad. Wij willen zien, wie er levend uitkomt!
En de dreigende hoop, aangehitst door eenige nobili, drong steeds voort, tot die op Salviatis manschap bleef stuiten; doch de geweldenaars, door een veelbeduidenden wenk van enkele leden der signorie aangemoedigd, deden eene vernieuwde poging om tot Savonarola door te dringen. Maar de krachtige gestalte van Salviati verschijnt aan zijne zijde, en zijn ontzaggelijk zwaard over het hoofd des priors zwaaijend en den wilden hoop met zijn vuurblik bezwerend, beschrijft hij een cirkel om zijn vriend, roepende:
- Wie hier nadert is een kind des doods!
Het graauw deinsde af, maar de signorie bleef verbazend met de zaak verlegen; want de dag spoedde reeds ten einde en nog waren de monniken het niet eens over de wijze van doen. De geestdrift der helden scheen aanmerkelijk bekoeld, nu zij zoo lang die houtmijt voor zich zagen, en de Franciskanen verloren zich in uitvlugten en twistvragen. De signorie geeft dan bevel aan de beide partijen, om voor heden de zaak te laten varen en af te trekken. Maar het twistvuur is te hevig ontbrand, de gemoederen te verhit, de verbeelding te overprikkeld, om met een enkel woord gestild te worden. Intusschen wordt de heldere avondhemel met dikke wolken verduisterd; een hevige storm steekt op en ontzaggelijke donderslagen barsten los. Een geweldige plasregen stort op de opgewonden menigte neêr en doet haar uit een stuiven. Ieder zoekt zijn huis te bereiken en vergeet

{==325==} {>>pagina-aanduiding<<}

voor eigene veiligheid het zonderling schouwspel, dat zijne nieuwsgierigheid zoo hoog geprikkeld had. Signorie en geestelijken bergen zich in allerijl, en Salviati geleidt met zijne mannen de broeders behouden naar San Marco terug; maar al gaande wordt het Savonarola duidelijk dat het hart des volks van hem is afgekeerd en dat hij hunne liefde en hun vertrouwen onherstelbaar heeft verloren; grove smaadredenen vangt hij van alle zijden op en als hij het klooster bereikt roept men hem nog na: schurk, bedrieger! Werp het heilig sakrament van u, leugenprofeet!...



{==326==} {>>pagina-aanduiding<<}

XXV. De star gaat onder.

De nacht breidde zijn sluijer wel dekkend uit over Florence, maar het was een nacht zonder rust, zonder verkwikking. De goddeloozen waakten vol wraaklust en wonden zich op in bloeddorstige overleggingen; de godvruchtigen waakten vol kommer en neêrslagtigheid, en putten zich uit in duizend vragen der twijfelmoedigheid en teleurstelling.
In de kleine woning van Rinaldo zijn vele piagnoni vergaderd, en zij komen overeen om vroeg in den morgen tot den prior te gaan en hem verklaring te vragen, want de teleurstelling door het te vergeefs gewachte Godsgerigt had hun hart voor allerlei twijfel open gezet, en zwak als zij waren bij al hun ijvervuur, was hun vertrouwen zeer gedaald en hun geloof diep geschokt. Alleen Rinaldo wankelde niet en poogde iedere bedenking van het wantrouwen te weêrleggen, hoe gaarne hij zelf een ander einde, een heerlijk tooneel als dat op Karmel, had gezien. Waarom het God niet had behaagd het te geven wist hij niet, maar hij hield vast aan de opregtheid en onschuld des priors. Zijn vriend Spica was echter zoo zeer geërgerd door het denkbeeld dat de profeet het sakrament had willen verbranden, dat hij voor alle rede doof was. Vergeefs mogt Rinaldo hem doen opmerken, dat

{==327==} {>>pagina-aanduiding<<}

de prior niet aan verbranden had gedacht, noch van Domenico, noch van het sacrament, maar dat hij geloofde dat beiden de vlammen trotseren zouden. Spica verhief zich niet boven de onberedeneerde drijvers uit de volksheffe, die op een eens opgevangen klank blijven aanhouden zonder rede te verstaan. ‘Onzen Heer had men aan de vuurproef willen onderwerpen en dat was goddeloos!’ bleef zijn gezegde, en honderden dachten als hij....
Ook in andere standen was men niet boven vooroordeel en twijfelmoedigheid verheven. Ieder weet aan Savonarola de schuld van een bespottelijk tooneel, dat geheel het werk en de toeleg der Franciskanen en der arrabbiati was geweest om zoo al niet den prior te dooden, toch zijn aanhang den doodslag toe te brengen - en zijne beste vrienden en warmste vereerders konden een gevoel van mistroostigheid niet verbergen; zij gevoelden dat het voor altijd gedaan was met het gezag des profeten, met de partij der piagnoni, met geheel het werk der vrijheid en der herstelde republiek!... De arrabbiati waren hiervan mede levendig overtuigd, en bij voorraad vierden zij het feest hunner overwinning brooddronken vergaderd in het pallazzo Pitti.
- Morgen dan ons werk voortgezet! - sprak Berlinghieri zich tot den kanunnik Simon Petri wendend.
- En het prediken der Dominikanen voor altijd in Santa Maria del fiore gestuit. Wij zullen den broeder laten geworden tot hij den kansel denkt te beklimmen en dan is het voor altijd uit, want deze Silvestro is even gevaarlijk als Domenico en de prior zelf. Maar wij zullen eerst de kerk vol menschen laten komen en dan de schare in beweging brengen.
- Wij moeten onze kansen echter beter berekenen dan op hemelvaartsdag - herinnerde Cei.
- Geen nood! - verzekerde Manetti - toen hing het volk hem nog aan, maar morgen roept niemand meer: Leve Christus! - en het zal ons niet moeijelijk vallen San Marco

{==328==} {>>pagina-aanduiding<<}

gewapenderhand te overrompelen; geheel de regering is in onze handen; Rome juicht ons toe, het volk is rijp maar er moet nu gehandeld en met volharding toegeslagen worden totdat hij geheel en al in onze magt zal zijn om hem voorbeeldig te kunnen beloonen.
- Animo, Campagnacci! Drinken wij op den goeden uitslag Bacchus sta ons bij! - riep Cei.
- En alle dergelijke heiligen vielen de anderen in. De bekers gingen dien nacht door lustig rond onder het beramen van de ontwerpen voor den aanval.

Intusschen zat Girolamo in nachtelijke stilte in zijne cel en de gedachten vermenigvuldigden zich in hem meer dan ooit. Hij zag terug op de afgelegde baan als de reiziger die aan den oever gereed staat om voor altijd het land dat hij doorwandeld heeft vaarwel te zeggen, want daar was iets in hem dat hem zeide: gij hebt afgedaan!
De morgen kwam aan. Het was palmzoudag. Nog eenmaal wilde hij optreden voor het volk van Florence, dat hij zoo onuitsprekelijk had lief gehad, om het laatst vaarwel hun toe te roepen, nog eenmaal met hen bidden, nog eenmaal den zegen over hen uitspreken en dan - volgen waar God hem leiden zou, dragen wat de Alwijze over hem zou toelaten. Vroeg in den morgen besteeg hij dan den kansel van San Marco; zijne vrienden wachtten hem in de kapel, maar hoe klein was het kuddeken der getrouwen die volhardden in de beproeving! Hoe weinigen waren het die hem bijbleven in de ure des gevaars!...
Girolamo gedacht zijner eerste prediking te Florence en zijne ootmoedige ziel herhaalde met diepen eerbied: Niet ons, niet ons, o Heer! uw naam alleen zij eer! Gij hebt uw werk volbragt! Ik ben een onnutte dienstknecht.... laat mij gaan in vrede! ingaan in de ruste! - die daar blijft voor het volk van God!...
Na dit woord van openlijk afscheid aan Florence onder

{==329==} {>>pagina-aanduiding<<}

hevige aandoeningen gesproken, riep hij de broeders in het refectorie zamen.
- Lieve broeders - ving hij diep bewogen aan - mijn loopbaan spoedt ten einde, mijne taak is volbragt. God heeft mij gezonden als een hagelslag voor deze stad, ik heb geijverd voor den Heer der heirscharen. Hij roept mij van hier; Hem zij alles bevolen; al bezwijken alle getuigen der waarheid, zijn troon zal niet wankelen! Zijn is het rijk en de kracht en de heerlijkheid. Op eene onstuimige holle zee is mijn zwakke kiel door de almagtige leiding Gods gedreven; het was niet in mijne magt het roer te wenden en tot de stille haven weder te keeren, ik moest rusteloos voort; maar nu is het voleindigd. Ik heb der waarheid getuigenis gegeven! Deze lippen mogen verstijven - de waarheid sterft niet, en weldra zal het licht opgaan, waarvan ik u heb voorzegd. Maar Italië mag dat licht niet dragen. Het dooft iedere schijnende kaars, die God in het midden onsteekt. Hij zal het licht van den kandelaar wegrukken, en ginds over de bergen tegen het Noorden, daar zal de zon doorbreken tot op den vollen middag, en Rome moge magteloos al de zwarte wolken harer ongeregtigheid hoog op doen stuiven - dat licht zal schijnen allen die in den huize zijn, en de duistere werken zullen geopenbaard worden. Hoopt dan op God, mijne broeders, al wordt het donker rondom u, en heb licht in u zelven, opdat de duisternis geen magt aan u hebbe. Blijft in de liefde, zoo blijft gij in God, en wanhoopt niet, ook als de goddeloozen zegevieren, ook als zij groeijen en bloeijen voor een tijd; want Gods oordeel is bereid en zijn toorn wordt vergaderd als een schat. Wanhoopt niet, ook al zal alles afgebroken worden wat wij hier hebben gebouwd; want de dag komt, dat onze vijanden hier zich zullen verlustigen, dat zij de klokken, die ons tot onze veelvuldige gebeden voor de afkeerige kinderen van Florence te zamen riepen, van hier weg zullen halen, om er eigen torens mede te sieren - maar wat wij gesticht hebben in

{==330==} {>>pagina-aanduiding<<}

den geest, 't is een gebouw Gods, van levende steenen, die de menschen niet verwoesten kunnen; want van deze steenen bouwt de Heer zijn tempel boven de wolken. De weg ten hemel gaat door de diepte van verdrukking en smart, van verloochening en beproeving. Florence! Florence! Gij die altijd zoo ondankbaar geweest zijt voor uwe geestelijke weldoeners, gij zult ook uwe dwaasheid over mijn hoofd uitgieten; gij zult mij vergelden zoo als de wereld altoos de predikers der geregtigheid heeft vergolden; maar mij overkomt niets vreemds; broeders, het is immers de regel der kinderen Gods: het goede te doen en het kwade te lijden. Volhardt dan in gebeden, en bij het onderzoek der waarheid. O, laat u bovenal door niets van het beoefenen der heilige schriften afbrengen, en het geloof ten einde toe behoudende, zult gij zalig worden....
Een verward gerucht als van eene naderende volksmenigte verdoofde zijne stem en verdeelde de aandacht der ontroerde broeders.
- Weg met den profeet! - wee over San Marco! - galmde het buiten en fra Jacomo stortte het vertrek binnen, roepende:
- Zij komen! zij komen! vader, berg u!
- Ik ben bereid, broeders! - herneemt de prior kalm en staat op om te gaan zien wat er voorvalt, maar in den gang stormen Valori, Nerli, Giovanni Pico en andere jonge edelen en kunstenaars uit de piagnoni hem tegen en brengen fra Silvestro met zich, omringd van Paolo, Rinaldo, Razza en eenige broeders.
- Grendelt de deuren! - roepen zij - sluit alle toegangen af! - en de broeders schieten toe om alle ingangen te versperren.
Men bestormt Silvestro met vragen.
- Op het oogenblik dat ik den kansel dacht te betreden - antwoordt hij - zag ik mij omringd van nobili, die mij voorzeker vermoord zouden hebben, zoo Rinaldo en

{==331==} {>>pagina-aanduiding<<}

Paolo mij niet hadden ontzet, en terstond steun vindende in onze vrienden Binivieni, Soderini, Salviati en Nerli, gelukte het ons het klooster te bereiken, zonder een prooi te worden van de opgeruide menigte. Want het is alsof de hel binnen Florence is losgebroken, en van alle zijden riep men:
- Naar San Marco! roei uit dat boevennest! weg met den profeet!...
- Laat den satan woeden, het is zijne ure! - sprak de prior - maar laat ons den Heere nog eenmaal lofzingen - en hij ging hen voor om naar de kapel terug te keeren. Doch naauwelijks was de psalm aangeheven of een hagelbui van steenen stortte door de vensters neder. De jongelingen die Valori vergezelden trokken hunne zwaarden, en onder de broeders waren er enkelen die eenige oude pieken en hellebaarden opgezocht hadden, maar de prior riep hun toe:
- Steekt de zwaarden op, kinderen! verbergt ze in de schede! en vergiet voor mij geen bloed!... ik ben sinds lang bereid mijn leven als een offer te stellen.
Doch krachtiger galmde nog de stem van Domenico in het:
- Te wapen, broeders! verdedigen wij ons klooster en den prior tot den laatsten man! Hoort, zij naderen, als wild gedierte gierend van bloeddorst om ons te verslinden! Te wapen! te wapen! verdedigt u! - En hij deelde de weinige wapens uit, die de jongelingen met der haast in het klooster gebragt hadden.
De woeste bende die de piagnoni op den voet gevolgd was, wist zeer wel dat er thans in San Marco menig welgewapend en wakker voorvechter werd gevonden, en geweldigen tegenstand ontmoetend, toen zij het klooster dachten te overrompelen, zonden zij een bode tot de signorie met verzoek om bevel te geven, dat alle gewapende burgers het klooster verlaten zouden. De signorie kende de verkleefdheid der piagnoni aan den prior echter te wel om iets van zulk een gebod te hopen, zoo er geene klemmende drangredenen

{==332==} {>>pagina-aanduiding<<}

bijgevoegd werden. Weldra werd den belegerden dan ook verkondigd, dat zoo men zich niet gewillig overgaf er geweld zou gebruikt worden, en dat alle burgers die niet onverwijld het klooster verlieten, als rebellen zouden geacht worden.
- Overgeven! - riep Domenico. - Aan wie en waar toe?... Overgeven! Nimmer!...
- Overgeven aan dit woedend graauw? - sprak Valori. - Ik ga versterking voor u halen; want wij zijn nog voor geen aanval bestand.
- Wij zullen stand houden! riepen Benedetto en Braccio, die zich van het hoofd tot de voeten gewapend hadden. - Totdat gij wederkomt zullen wij hen wel tegenhouden.
- En overwinnen! - voegde de nieuweling Malatesta er bij, naar een zwaren hamer grijpend.
- Zij zullen den prior niet genaken, dan over mijn lijk! - betuigde Jacomo, met de herlevende geestdrift eens krijgsmans een roestig zwaard zwaaijend.
- Ja, eerst moest mijn arm zijn afgehouwen - riep Paolo - voor zij hem bereiken zullen.
Benedetto en Silvestro, de jonge Pico en Nerli weken niet van den prior, als vreesden zij dat eenig leed hem genaken, of hij zich aan gevaar blootstellen mogt; want Savonarola had zich naar de boekerij begeven, daar hij zag dat zijn vermaan tot vrede vruchteloos bleef, en hij den krijg niet aanzien kon. Hij ging voort tot onderwerping en overgave te manen, en scheen niets van hunne verdediging te verwachten.
Valori klom intusschen over den muur van den hof en meende ongemerkt zijn huis te zullen bereiken om verdere schikking ter verdediging en redding des kloosters te maken; maar de arrabbiati hadden San Marco van alle zijden zoo wel afgezet, en loerden als hongerige wolven aan alle hoeken der straten, dat zij hem weldra ontdekten.
- Daar hebben wij den moordenaar van onzen vriend del Nero en van onze broeders! - riep Tornabuoni Ridolfi

{==333==} {>>pagina-aanduiding<<}

toe, en de overige verwanten der veroordeelde snelden aan en vielen Valori op het lijf, onder de akeligste kreten van haat en moordlust. Hij sloeg zich echter met ongewone kracht en behendigheid nog door, tot voor zijne woning. Zijne gade, vol angst en kommer over zijn lot, stond voor het venster. Zij krijgt hem juist in het oog, roept hare knechten te hulp. Een moordende slag met een snoeimes treft haar echtgenoot; de onverlaten schieten toe en bedekken hem met wonden. Een kreet van vertwijfeling ontsnapt nog aan de ongelukkige vrouw, maar het was ook haar laatste snik; want op de eigen plek werd zij doorschoten, om haren vriend in de eeuwigheid te volgen.
De woestelingen dringen nu in het huis, zij koelen nog hunne woede aan een zuigeling, die daar sluimerend nederligt, en snellen van daar naar de huizen van 's priors bijzondere vrienden, om er dood en verwoesting te brengen. Soderini en andere hoofden van de partij der piagnoni en eenige godvreezende kunstenaars lagen het eerst aan de beurt.
Valori's toegezegde hulp bleef dan uit voor San Marco, en de broeders, die niet wisten wat er van hem geworden was, bleven met toenemend verlangen naar hem uitzien hoe meer het gevaar klom. Hoe ontzettend het getier der af- en aanvlietende volksmenigte ook den ganschen dag door mogt daveren, zij moesten voor de poort des kloosters blijven en konden niet verder. Hierover verstoord, vroeg men op nieuw hulp bij de signorie, en weldra verscheen een tweede bode met het bevel dat alle wereldlijke personen San Marco terstond moesten verlaten, op straffe des doods. Doch ook deze bedreiging baatte niet. Niemand wilde het klooster verlaten. Deze volharding bragt den onstuimigen hoop tot het uiterste. De arrabbiati, die het volk in gedurige opwinding hadden gehouden en tot plundering en moordlust aangehitst, stortten zich nu onder het graauw dat hun werktuig was geworden, roepende:
- Zullen wij nog langer wachten! Brengt vuur! Brengt

{==334==} {>>pagina-aanduiding<<}

vuur! of wij zullen met het kanon den weg banen tot deze weêrspannelingen en het broeinest ten gronde toe afbranden!
In een oogenblik zag men voor elke kloosterdeur een groot vuur opflikkeren en akelig weêrkaatsten de wilde vlammen door de vensters der kapel op het hoogaltaar. Savonarola zat nog met zijne vrienden in de bibliotheek in stille afwachting van het lot dat hem verbeidde, maar eensklaps ziet hij verbaasd de broeders aan.
- Wat is dat? - vraagt hij bevreemd.
Een dof gedreun liet onder den grond zich hooren Zware slagen vielen op deuren in het midden van het klooster, en eene verwilderde massa stortte binnen door een onderaardschen gang, die met het naburige klooster gemeenschap had, op hetzelfde oogenblik dat andere woestelingen zich voor de vensters vertoonden, die zij met ladders beklommen hadden. De hoop die langs den onderaarschen weg gekomen was scheen echter boven alles naar de provisiekamer te zoeken, en die gevonden hebbende, lieten zij niet af totdat zij alles wat eet- of drinkbaar was hadden verzwolgen; en nu weêr voort om buit te zoeken. Ongelukkig landden zij in de ziekenzaal aan en vierden nu hunne lage wreedheid tot in de verachtelijkste baldadigheden bot.
De broeders die in een ander gedeelte des kloosters niet begrepen, hoe het mogelijk was dat men had kunnen binnen dringen, schoten verschrikt toe om te zien, waar men zulk een helsch getier maakte. Silvestro greep eene brandende toorts en riep: - Wie volgt mij na? - Oogenblikkelijk voegden zich vele broeders, allen van brandende fakkels voorzien achter hem, en zij traden onverhoeds de geweldenaars te gemoet, die zoo verschrikten voor hunne verschijning, dat zij zich ijlings in de klokketoren gingen verschuilen. Silvestro bezette nu met de zijnen de ziekenzaal en verpleegde zoo goed mogelijk de mishandelde en verschrikte kranken, maar intusschen had het vuur alle buitendeuren verteerd en het gepeupel stroomde binnen, schoon zich met moeite eene

{==335==} {>>pagina-aanduiding<<}

baan brekende door de hinderpalen die hun den weg versperden. Alle wederstand zou nu vruchteloos zijn. Rinaldo en Razza, elk met een bijl gewapend, hadden echter vast besloten het koor zoo lang mogelijk te verdedigen, terwijl Paolo eene lange hellebaard van den kansel zwaaide, zoodat niemand daar naderen durfde. Groot was het aantal der verslagenen door deze drie krachtvolle strijders en eenige broeders geveld, maar de overmagt was te sterk, en bij den hevigen strijd in de kapel gevoerd kon men elkander naauwelijks meer herkennen in den dikken rookdamp waarmede de brand de gewelven vervulde.
- Wij zullen hier verstikken! riep Braccio reeds half beneveld.
Benedetto dit ziende stiet met een lange speer een venster achter het altaar neêr en de rook dunde, doch bij het optrekken van den walm zagen de broeders ook met ontzetting het steeds aangroeijend getal hunner vijanden. De nacht kwam aan en er was geen einde; daar dringt een derde bode van de signorie door de schare heen.
- Steekt de wapenen op! - roept hij, en er komt stilte. De onderhandeling begint; maar men kan tot geene schikking komen. Rinaldo, Paolo en Jacomo hebben intusschen bij de bibliotheek post gevat, om voor den prior te waken. Het is in het holst van den nacht. Domenico kan het met den bode niet eens worden, maar in het midden der heftige woordenwisseling verschijnt eene commissie, die in naam der signorie de broeders Girolamo, Domenico en Silvestro opeischt, met de bedreiging, dat, zoo deze broeders niet onmiddellijk volgen, het geheele klooster terstond in de asch gelegd zal worden. Een dof gemor gaat op onder de broeders. Zij begeven zich naar den prior, dringen digt om hem heen en zien hem vragend in de heldere rustige oogen, die weemoedig het jammerlijk tooneel van bloedstorting en verwoesting doorwandelen. De prior wenkt Domenico.
- Ik ben gereed, broeder. Zijt gij bereid mij te vol-
{==336==} {>>pagina-aanduiding<<}
gen? - en Domenico trad moedig hem ter zijde, vergeefs naar Silvestro omziende; doch Jacomo wierp zich aan zijne voeten en smeekte:
- Ga niet, vader! Wij zullen den laatsten druppel bloeds voor u vergieten; blijf, o blijf! Gij stort u in den dood! Geef u zoo niet over.
- De discipel is niet boven den meester, vriend, maak mij het harte niet week, sprak de prior met waardigheid.
- De signorie belooft den broederen veilig geleide, zoowel van hier tot het palazzo di podesta als terug - sprak de commissaris. Maar Jacomo schudde ongeloovig het hoofd en barstte los:
- Vaarwel, vaarwel dan, vader! vaar eeuwig wel!
Savonarola verklaarde nu dat hij met de broeders volgen wilde als hij afscheid zou genomen hebben. Hij riep dan de broeders zaâm, omhelsde hen als tot een laatst vaarwel, liet nog eens den blik in het ronde dwalen, gaf de sleutels over en volgde dan met vasten tred de commissarissen.
- In het voorhof wachtten hem de krijgslieden die hem ter bescherming tegen de woede des volks waren gezonden, met Mazzinghi en Manetti aan het hoofd. Zij bonden den prior de handen zoo smartelijk mogelijk op den rug als een misdadiger en leidden hem heen; de krijgslieden sloten digte gelederen om hem en hij verliet San Marco om daar nimmer weer te keeren. Hetzelfde volk, dat hem eenmaal met psalmen had begroet, verwelkomt hem thans met zoo daemonisch getier en zoo helsche vreugde over hunne zegepraal, dat de broeders die achter bleven zich overtuigd hielden, dat hij het palazzo niet levend bereiken zou, maar reeds als prooi der opgeruide woestelingen was gevallen.
Daar gaat hij heen de vriend en weldoener des volks, de profeet en herder van Florence, als een waar discipel des grooten Meesters diens voetstappen drukkend op den weg des lijdens; gisteren vereerd en geloofd, heden vervloekt en verguisd; tot de wolken verhoogd, tot den afgrond neêrge-
{==337==} {>>pagina-aanduiding<<}
stooten; als een heilige vergood, als een uitvaagsel gedoemd, bespot, gemarteld... want de wacht waarmede hij is omgeven, moge het volk van hem weren, zij belet der arrabiati niet, die hem ter zijde gaan, hem met smaadredenen te overladen, hem aan te spuwen en in het aangezigt te slaan, en bij de hem van achteren toegebragte vuistslagen te vragen:
- Profeet! kom, zeg ons nu, wie heeft u geslagen?...
Maar de discipel droeg zijn kruis den Meester achterna en zweeg als Hij!
Aan den ingang van het volkspaleis stonden de nobili reeds onrustig en ongeduldig uit te zien, doch als de joelende schare zoo zegevierend aansnelde, en zij bij het licht der maan de wapenen der krijgslieden zagen blinken, konden zij naauwelijks hunne luidruchtigheid bedwingen, en zij wisten niet of zij het eerst naar binnen of wel naar buiten zouden snellen. Zoo juicht de hel hare prooi te gemoet!
- Daar is hij! hij is er! Diavolo! inferno! - Compagnacci! - klonk het van alle zijden en Cei snelde met het ijzeren kniestuk uit eene wapenrusting op den prior aan en bragt er hem eenige duchtige slagen mede toe; maar Giugnio, veinzende Girolamo tegen hem in bescherming te nemen, greep hem bij de hand en wrong hem een van zijne teedere vingeren uit het lid. Deze ontvangst aan het paleis der signorie bewees genoeg wat de prior van deze nachtelijke vergadering zou te wachten hebben.
De diepe stilte, die eensklaps na 's priors vertrek het woest gedruisch in San Marco had vervangen, riep Silvestro tot onderzoek. Hij verliet de kranken en doorkruiste diep ontroerd de verlaten galerijen van het verwoeste klooster, overal puinhoopen, vernieling, stikdamp, bloed en dood... hier en daar nog een voortetende vlam die bezwaarlijk onder het puin voortteerde, en eene akelige schemering verspreidde waarbij men de lijken en de gekwetsten, die nog wentelden in hun bloed, kon onderkennen; maar nergens meer een strijder, noch vriend, noch vijand.

{==338==} {>>pagina-aanduiding<<}

- Wat is er gebeurd! - roept hij uit en ijlt voort naar de bibliotheek. - Zij is verlaten.
- Naar de cel des priors - zegt een gekwetste met zwakke stem, maar als hij daar nadert, verneemt hij vreemde stemmen. Het is Berlinghieri die de schrijftafel des priors openbreekt met Tornabuoni en Alberti.
- Wat doet gij! - roept Silvestro in verontwaardiging op hen toetredend.
- Pak u voort, ellendige monnik! - graauwt Alberti hem toe, en heft zijn dolk tegen hem op.
- Diavolo! Laat hij ons niet ontkomen! - herneemt Tornabuoni - hij is een van de drie! - en snelde Silvestro na; doch hem in de donkere gangen uit het oog verliezende en over eenig voorwerp struikelende, keerde hij tot zijne vrienden weder.
Juist kwamen de broeders uit de kapel terug, waar zij na het vertrek des priors te zamen gebeden hadden, als zij Silvestro herkenden.
- Is dan alles verloren! Benedetto! - roept hij uit, zich aan den hals zijns vriends werpende. - Is hij dan overgeleverd aan zijne moordenaren! Komt, laat ons met hem sterven! Waar is hij?
- De herder is geslagen en de schapen zullen verstrooid worden! - antwoordt Benedetto, met tranen in de oogen - maar wij hebben ons den grooten Herder der kudde opgedragen, en wil Hij, dat wij als Hij ter slagting worden geleid - zijn wil geschiede!
- Eene groote slagting heeft hier plaats gehad! - spreekt fra Jacomo - de kruisgang stroomt van bloed en er zijn geene handen genoeg om de gekwetsten te verbinden. Paolo is gevallen en Rinaldo zal er wel niet van opkomen.
- En gij? - hervat Silvestro, hem op het bloed wijzende dat uit zijne mouw vloeit.
- O, dat ik het tot den laatsten druppel voor den prior had mogen uitgieten en hem redden, - zucht Jacomo met

{==339==} {>>pagina-aanduiding<<}

wanhopig gebaar - ik heb getracht hem te volgen, maar de arrabbiati dreven mij gewelddadig terug. Ik trachtte mij door te slaan, en bekwam deze wond; welnu laat zij mij den dood doen, ik kan immers niet meer leven! Neen, ik kan niet! ik wil ook niet, want ons klooster is verwoest en onze prior aan de heidenen overgeleverd.
- Maar ik moet hem volgen! - roept Malatesta met vuur - ik wil met hem sterven en niemand zal mij weren.
- Ik ga met u! - spreekt Benedetto.
- Ik zal niet achter blijven - roept Silvestro en zij spoeden voort door de donkere straten, nu eenzaam en stil; want de vlottende schare was naar de piazza podesta afgedreven met de gevangenen, en het scheen dat na het bemagtigen van Savonarola de woede was bekoeld.
Jacomo poogde nog een eind wegs hen na te gaan, maar het bloedverlies deed hem duizelen en hij zonk neêr op den drempel des kloosters, dien hij zoo getrouw had bewaakt zoolang de prior te Florence had gepredikt. Hij lag daar nog in onmagt, toen Benedetto en Malatesta wederkeerden, die men den toestand had ontzegd, maar Silvestro was binnengelaten.
Benedetto en Malatesta hielpen nu de andere broeders in het onverpoosd verplegen der gewonden, zonder onderscheid tusschen vrienden en vijanden te maken, terwijl Berlinghieri en de zijnen hun onderzoek in de papieren des priors voortzetteden; doch niets voor hunne oogmerken vindende verdeelden zij ze onderling, om alles met zich te voeren. Zorgvuldig liet hij nu de hier en daar in het klooster verstrooide wapenen, meest van gedoode en gekwetsten van zijne eigene handlangers, bijeen verzamelen, om ze des anderen daags op eene draagbaar door de stad rond te laten gaan onder het geroep:
- Zie hier hoe vele wapenen men in San Marco heeft gevonden! en de gansche stad juichte over de nederlaag des profeten, zoo als eens de Philistijnen juichten over den val van Simson....

{==340==} {>>pagina-aanduiding<<}

Nog in den nacht werden er renboden naar Rome en Milaan afgezonden om aan de belanghebbende geweldenaars de blijde mare te verkondigen, en de verheugde Franciskanen boden der signorie een dankoffer van 600 liren aan voor de verleende hulp tot het vernietigen van hunnen doodvijand, maar de stadsbeambte die de som moest voortellen kon die taak niet voleindigen zonder der signorie toe te voegen:
- Neem dan dit loon voor het bloed eens regtvaardigen!
Maar de schatmeester streek het geld koelbloedig op.
Rome misgunde echter aan Florence deze schitterende zegepraal; zij gevoelde dat het harer volkomen waardig was zulk een buit te maken, en Alexander, vreezende dat het zwakke volk welligt even snel weêr ten gunste voor den profeet mogt gewonnen worden, als het hem nu vijandig was gemaakt, zond met zijn innigsten dank voor den uitnemenden ijver der doorluchtige signorie, tevens het dringend verzoek, dat Savonarola naar Rome zou opgebragt worden, daar zijne zaak eene geheel kerkelijke mogt heeten, en zijne heiligheid haastte zich zijne geestelijke weldaden over de getrouwe stad, zijne welbeminde dochter, uit te gieten. Leonardo de Medicis, de vicaris des aartsbisschops van Florence, ontving dan eene breve voor het kapittel der kathedrale, die aan de geestelijken volmagt verleende tot het geven van absolutie aan een iegelijk, die ter oorzake van deze aangelegenheid eenige misdaad mogt gepleegd hebben, terwijl nog daarenboven aan heel Florence eene volle indulgentie voor de tweeëntwintig eerste dagen van April verleend werd. En Florence, de laaghartige en ondankbare, neemt die gaven met vreugde aan om volop te mogen zondigen!... het woord van haren boetgezang te honen, het werk van den man Gods te vernietigen in haar midden!



{==341==} {>>pagina-aanduiding<<}

XXVI. Voleindigde kamp.

In de wereld zult gij verdrukking hebben, was het profetisch woord des Heilands, waarmede Hij alle droomen van uiterlijke zegepraal en aardsche grootheid wegnam bij zijne jongeren. Dat zou hun deel zijn, omdat zij niet van de wereld waren, maar Hij hen uit de wereld uitverkoren had; de wereld had Hem eerst gehaat, en het zou den discipel eene eer zijn te worden gelijk de Meester. Indien men den Meester een overste der duivelen had geheeten, hoe zou dan zijn jonger genaamd worden? De wereld heeft het hare lief en voelt zoo juist en snel wat het hare is, dat zij nooit mistast, maar krijg voert tegen al wat niet van haar uitgaat, wat haar veroordeelt en overwint.
In de wereld zult gij verdrukking hebben, in deze gedenkwaardige woorden lag niet alleen de voorzegging van het lot der jongeren, maar het was de profetie voor geheel de geschiedenis van het koningrijk der hemelen op aarde. Daar mogten tijden van rust en van vrede voor het Godsrijk komen, bestendig zou die rust nimmer zijn. Daar mogten overwinningen behaald worden in menigte, de meerderheid is hier beneden den kinderen des koningrijks nergens beloofd en de schitterendste zegepalmen die het

{==342==} {>>pagina-aanduiding<<}

Evangelie hier verwerft, worden telkens overgeplant aan gindsche kusten der eeuwigheid. Wel droomen nog veel vrome harten van eene gouden eeuw op aarde, van een volzalig rijk van duizend jaren, van een herbouwd Jerusalem en een hersteld Israël, van eene Christusregering op Sion... Schoone, schoone droomen voorwaar, maar die alle als damp verstuiven voor dat profetisch woord: in de wereld zult gij verdrukking hebben, omdat de wereld God niet heeft gekend, omdat de wereld het licht haat en rusteloos poogt het te vernietigen.
Zullen wij nu droevig ons pad bewandelen bij deze zegepraal der wereld; zullen wij nu twijfelmoedig nederzitten bij de kleine vordering van het Godsrijk; zullen wij nu vreezen dat de duisternis eens alle licht verslindt? - O neen! o neen! Hij die gesproken heeft: in de wereld zult gij verdrukking hebben, heeft ook gezegd: maar hebt goeden moed, Ik heb de wereld overwonnen!... Met dat troostwoord gingen alle strijders kloekmoedig en vrolijk de verdrukking tegen, verzekerd van de overwinning hunner zaak, verzekerd van de zegepraal des lichts: want de poorten der hel zullen het Godsrijk niet overweldigen. Ja, deze aarde waar de zonde wortelde en vruchten draagt, waar de ongeregtigheden ten hemel roepen, deze aarde zal eens vol zijn van de kennis des Heeren, hier zal eens geregtigheid wonen, wanneer de eerste dingen zullen zijn weggegaan, en alles nieuw is geworden. Dan zal daar geen verdrukking meer zijn, geen haat, geen verdeeldheid, geen onkunde en dwaling, en het Evangelie heeft het doel bereikt en hemel en aarde zijn verzoend en vereenigd tot één gezin onder één Vader - ééne kudde onder één herder - en alle strijd is vervangen door liefde en vrede.
Maar nog is die ure niet. Achttien eeuwen vervlogen en de Heer vertoeft te komen. De wijze maagden sluimeren vaak in met de dwazen! - en hebben zij ook hare lampen bereid, het is nog nacht en de bruidegom schijnt verre te

{==343==} {>>pagina-aanduiding<<}

zijn. Hij betrouwde zijne kudde toe aan de herders, maar velen zijn niet ingegaan door de deur en hebben de schapen gehoed als dieven en moordenaars, die zich vetmaakten van het bloed der lammeren! Zoo zendt de Heer onder het nieuwe verbond zoowel als onder de oude bedeeling vele malen en op velerlei wijzen gezanten van zijnentwege, die getuigen: ‘de Heer is nabij, al gelooft gij Hem verre. Hij komt al meent gij dat Hij toeft. Hij komt om zijn dorschvloer te doorzuiveren, en de wan is in zijne hand. Hij zal het kaf doen verstuiven en het graan verzamelen in zijne schuren.’ Maar die gezanten zijn, gelijk de profeten en apostelen, beloond door de wereld met zwaard en kruis, met vuur en dood!... Toch hadden zij hunne taak volbragt, toch was Gods werk door hen voleindigd; en viel het werktuig weg, het werk was niet ijdel in den Heer, maar droeg onvergankelijke vruchten, die de hel niet rooven, niet verderven zou. De wereld kon hun ligchaam folteren, de wereld kon hen dooden, maar de vruchten van hun leven, van hun lijden, werden gered als de ziel die tot God ging.
Het was ons behoefte, lieve lezer, dit een en ander ons levendig voor den geest te roepen, eer het ons mogelijk was het einde van een man Gods u te schetsen, over wiens dood de wereld triumf riep, en in wiens dood zij gejuicht heeft als over eene schoone overwinning, eene ontzettende nederlaag van geregtigheid en waarheid.
Welaan dan, verplaatsen wij ons nog eenige oogenblikken in zijn tijd, in zijne stad.
In het paleis van Orsini, den aartsbisschop van Florence, gaan de nobili af en aan; de kanunniken der kathedrale, Simon Petri en Thomas Arnoldi, verliezen zich met zijn vicaris de Medicis in allerlei ontwerpen en schijnen zich stomp te zinnen op onoverkomelijke zwarigheden.
- Ik heb het altijd wel gevreesd - zegt de aartsbisschop - dat het met dezen monnik geen ligte zaak was; anders, signori, gelooft mij, ik had hem lang uit den weg geruimd;

{==344==} {>>pagina-aanduiding<<}

hij heeft mij genoeg geërgerd met zijne vermetele dwaasheden, en ik zie nog het einde niet van dezen strijd, want zoo er geen spoedige beslissing aan wordt gegeven, vrees ik dat het wispelturig volk zich eensklaps weêr omwendt tot zijne partij en hem met geweld uit den kerker zal voeren.
- Neen, neen! hij is wel bewaard! - riep Simon Petri - daar is wel op gerekend! en ik sloeg hem eer met eigen hand neder voor ik zulks gedoogen zou.
- Ach het duurt veel te lang - hernam de aartsbisschop met een hem vreemd ongeduld - hoeveel dagen gingen niet voorbij, en nog altijd wacht men bekentenissen! Ik weet niet of het wel de regte lieden bij die pijnbank zijn.
- Vergeef mij! monsignore - antwoordde Simon Petri - er is geene moeite gespaard; maar hij is zeer zwak en zou ons ligt ontvallen kunnen, zoo wij geen overleg gebruikten; en als messer Manetti eene zaak aandrijft dan verzeker ik u dat er drift achter komt; menigmaal slaat hij zelf de handen aan het werk om den profeet te onderzoeken, want geen beul is hardvochtiger dan hij; maar alles bleef nog vruchteloos.
- Maar wat wil men dan? - riep de vicaris misnoegd - wat wij zoo lang gezocht hebben is gevonden. Wij hebben hem in onze magt en nu draalt men om een eind te maken.
- Gij gevoelt toch, dat wij tegenover het volk zekeren vorm van proces moeten hebben! en er zijn geene termen te vinden - sprak de gonfaloniero bezorgd.
- Hij heeft te veel opzien gemaakt in de wereld - hervatte Mazzinghi - dan dat wij hem zonder vorm van regtsgeding zouden kunnen uit den weg ruimen, maar daarop zal nog wel iets te vinden zijn; ik ontmoette dezen morgen onzen getrouwen dienaar messer Ceccone, die ons hartelijk uitlachte over onze onnoozelheid en er een heerlijk middel op wist als hij er wat aan verdienen kon. Ik bood hem vierhonderd scudi; hij nam aan eene alles afdoende proces-acte op te

{==345==} {>>pagina-aanduiding<<}

stellen, zoo men hem slechts een plaatsje in de verhoorzaal kon geven, waar hij ongezien luisteren en schrijven kan.
- Welk een uitkomst! - hernam gonfaloniero Popolaschi - laat Ceccone morgen in den raad verschijnen; wij zullen hem weten te gebruiken, want de zaak eischt spoed, daar er van onderscheidene kanten stemmen gehoord worden die den prior voor onschuldig verklaren; eer die luider worden moet hij weg zijn. Ook zijn er onder ons, die geen deel meer aan de zaak willen nemen en zich uit den raad teruggetrokken hebben.
- Nog dezen morgen kwam een van de leden der signorie op het barmhartig denkbeeld - sprak Cei - om den monnik liever levenslang op te sluiten, dan zijn groot licht te dooven; maar wij beduidden hem, dat dit licht ons juist te lastig in de oogen steekt, en daar de dooden geen krijg voeren, is het veiliger hem langs dien weg tot vrede te brengen.
Het naderen van eene aanzienlijke cavalcade maakte een einde aan dit onderhoud. Het waren eenige nobili, die de apostolische commissarissen te gemoet waren getogen, om Giochimo Turriano, generaal der Dominikanen, en Francesco Romolino voor het aartsbisschoppelijk paleis te leiden.
De vicaris de Medicis drong allen voorbij, en alle pligtpleging vergetende, riep hij hun toe:
- Mijne vrienden! zegt mij spoedig, hij zal immers sterven?...
- Sterven zal hij! - antwoordde Romolino met voldoening. - Sterven, het ga zoo het wil!
- Wij zeggen het den heiligen vader na - riep Turriano - hij zal sterven al ware hij Johannes de Dooper in eigen persoon....
- Dan gaan wij een heerlijken brandstapel oprigten! - barstten de kanuniken los.
- O denkt er zoo ligt niet over! - merkte de aartsbisschop bedenkelijk aan - de zaak is zoo netelig!... en nog lang niet ten einde....

{==346==} {>>pagina-aanduiding<<}

- Geen zwarigheid! - hernam Romolino - ik heb het doodvonnis reeds bij mij; doch zijn daar nog niet twee andere oproelingen met hem gevat?
- Ja, maar die zijn van minder beteekenis - antwoordde de aartsbisschop - de een is een dweepend jongeling, die op zijne nachtwandelingen geesten ziet, en de andere een zekere fra Domenico, doch deze beide zijn slagtoffere zijner verleiding en zullen niets uitrigten als het hoofd der partij gevallen is....
- Ah, monsignore! Gij maakt u verkeerde voorstellingen van de piagnoni! en vooral van dezen dollen Domenico! - sprak de vicaris geërgerd - hij is niet minder gevaarlijk dan de profeet zelf... Ook hij moet weg!..
- Laat ons daarover niet twisten, lieve vriend - hernam Romolino met zekere goedigheid - een monnik meer of minder te verbranden moet toch geen verschil tusschen vrienden maken! Het zal alles ten beste geschikt worden, en orde en wet zullen weldra wederkeeren. Maar wat ik u nog zeggen wilde: gij herinnert u den bisschop van Vazona? dien voorvechter voor Savonarola? - nu, hij was dan ook uit zijne discipelen; - hem is het opgedragen den ketter van zijne geestelijke waardigheid te ontdoen bij de regtspleging, ter belooning van zijne hardnekkige verkleefdheid aan de zaak dezes afvalligen.
- Daar zal hij nog al op tegen gehad hebben! - sprak de aartsbisschop.
- Dat kunt ge denken! maar ieder weet, daar is met de bevelen en vereerende opdragten des heiligen vaders geen spotten - antwoordde Romolio lagchende.
- Gij brengt mij daar op een aardig denkbeeld! - riep Simon Petri - wij moesten de houtmijt door de piagnoni zelven laten bouwen!
- Dat is een goede inval! juichte de andere kanunnik hem toe.
- Wij willen dan morgen de pijnbank nog eens scherp

{==347==} {>>pagina-aanduiding<<}

laten vragen - sprak de gonfaloniero - en er zal met de hulp van messer Ceccone wel een eind gevonden worden. Ook weet ik dat het volk gretig de uitgestrooide verhalen aangaande hun profeet heeft ingedronken en hem luide vloekt; soms zijn er zamenscholingen voor zijn kerker, en men roept hem zooveel fraais toe, dat hij de ooren wel zal wenschen te stoppen.
Maar terwijl de vijanden van licht en geregtigheid aldus zich verheugen over de zegepraal op een regtvaardige, zit de prior in den kerker en bidt: - Vader, vergeef het hun! vergeld hun niet naar hunne zonde! mij aangaande, Vader, zie mijne ellende, mijn verscheurd en verbrijzeld ligchaam, mijn afgetobden vermoeiden geest! Vader, het is genoeg!... neem mijne ziel tot u! Dat er verademing, dat er vertroosting voor mij zij bij uwe eeuwige heilfonteinen!...
Hij had van zijne gevangenneming aan nooit een oogenblik getwijfeld aan de nabijheid van zijn einde; ook had hij bij zijn optreden te Florence menigmaal betuigd, dat hij niet langer dan acht jaren zou prediken. Evenwel kwam er verandering in zijne zaak; het scheen dat men vermoeid was van hem dagelijks, soms zelfs meermalen daags te folteren, en men liet om veelvoudige staatsbemoeijingen eenige dagen van hem af. Eene nieuwe signorie zou zitting nemen; doch altijd vreezende voor het wenden van den volksgeest, wilde men zich sterken, en tweehonderd piagnoni werden uit den grooten raad verwijderd, sommigen ingekerkerd, anderen gebannen of gepijnigd. De zaak des priors mogt nu eenige dagen rusten, zij zou te feller gedreven worden met de nieuwe signorie. Intusschen had deze rust onzen lijder zooveel verademing gebragt, dat de krachten des geestes nog eenmaal weder op zijn overal gekneusd, verbrand en opgereten ligchaam zegevierden. Hij vroeg zijne wachters om schrijfgereedschap, dat hem ditmaal werd gegund, en goot nu zijne zielszuchten uit in de bepeinzing van Psalm XXXI en LX.

{==348==} {>>pagina-aanduiding<<}

- Droefheid - schreef hij - heeft mij omgeven en met een magtig heir omlegerd, dat mij dag en nacht bekampt, ja mijn hart geheel heeft ingenomen. Mijne vrienden zijn tot de vanen mijner vijanden overgegaan en mijne wederpartijders geworden. Alles wat ik zie en hoor draagt den stempel der treurigheid; de herinnering aan vrienden bedroeft mij; sla ik een blik op de broeders, zoo word ik vervuld met kommer; gedenk ik klooster en celle, zoo breekt mij het hart van weemoed; herdenk ik mijne studie, het doet mij pijn; de gedachte aan mijne zonden buigt mij neder; en gelijk den koortsige zelfs alle zoet bitter schijnt, zoo wordt in mijn kranke ziel ook ieder denkbeeld mij tot bitterheid; alles wat mij eens heeft verheugd is mij tot droefheid geworden, die mij als een zware last op het hart weegt. Slangenvenijn, verderfelijke pest des lasters houdt niet op mij te tergen met eene moedwilligheid, die tot wanhoop en razernij zoekt te brengen. Ik ellendig mensch! wie zal mij uit de armen dezer godvergeten lasteraars redden? Als alles, alles tegen mij strijdt, wie zal mij dan beschermen? Als allen tegen mij opstaan, wie zal mij dan redden? Als alles mij tegen is, waar vlied ik dan henen? - En toch weet ik uitkomst, en toch zie ik licht! - Ik weet wat ik doen zal. Tot de onzienlijke dingen wil ik mij wenden en ze tegen de zienlijke in slagorde stellen. Wie zal dat heirleger aanvoeren ten krijg? De hoop alleen, en deze hoop beschaamt niet! De hoop zal mijne droefheid bekampen; want zij is magtig - wat is bestand tegen hare sterkte? - De Heer is mijn hoop, mijn toevlugt, mijn hoog vertrek! - Wat kan mijn hoop doen vallen? Wie kan mijn toevlugtsoord bestormen? - Ik zal den Heer aanroepen, en Hij zal mij verhooren. Hij zal mij niet te schande laten worden! Ziet, Hij komt tot mij en brengt mij vreugde in mijne droefenis. Hij onderwijst mij in den krijg en spreekt: ‘volhard in den gebede en zeg steeds uit de volheid des harten: op u, Heer, heb ik gehoopt, ik zal in eeuwigheid niet beschaamd worden!’ O wonderbare kracht

{==349==} {>>pagina-aanduiding<<}

der hoop, waarvoor alle treurigheid zwicht, ik voel reeds uwe zoete vertroosting. Laat de droefheid mij nu bestormen met haar gansche heir; laat de wereld mij benaauwen, de vijanden tegen mij opstaan - ik vrees niet, Heer! want op u hoop ik, mijn toevlugt, mijn schuilplaats zijt gij! - Maar schoon ik deze woorden der hope hoor, is mijn vurigst verlangen van mijne zonden verlost te worden en door uwe barmhartigheid tot het eeuwige te komen. Ik wensch dat boven alles, want mijne zonden zijn mijne grootste droefenis en de bron van alle andere droefheid. Neem weg al mijne zonden, o Heer! en de droefheid zal geen magt meer over mij hebben, ja maak mij vrij, verlos mij, niet naar mijne geregtigheid, maar naar uwe genade, o Heer! - Ik zoek uw erbarmen, want ik heb u geene geregtigheid te bieden. Doch zoo uwe genade mij regtvaardigt, dan ben ik regtvaardig in U. Doch wat spreek ik van geregtvaardigd?.. Ik die gebannen ben en gedoemd, uitgeworpen uit de gemeenschap der kerk, als een die aarde en hemel heeft gehoond!... Maar staat daar niet geschreven, dat de Heer de regter is der gansche aarde en Hij weet alle dingen?
Troost mij dan weder met uwe hulp, uw vrijmoedige geest ondersteune mij. Het hoogste begeer ik van U, o Heer, omdat Gij een God zijt boven alle goden. Diegene beleedigt U, die van U iets gerings zou verwachten. Gering is alles wat vergaat, al het ligchamelijke, al het stoffelijke; groot en onverderfelijk het geestelijke en onzienlijke. Die het aardsche van U vraagt, verlangt iets kleins; die het hemelsche van u begeert, vraagt iets groots. Uw heil, uwe zaligheid is het allergrootste; ik begeer geen ander goed, geene andere gave dan uw heil, uwe genade alleen. Dat is wel het hoogste, maar Gij hebt het hoogste gegeven. Gij hebt uw eeniggeboren Zoon niet gespaard. Gij, Vader, zult uw kind, uw arm zwervend hongerig kind, geen steen der teleurstelling geven als het U om hemelbrood vraagt, en hij die U vraagt om visch, eene gave verborgen onder de onstuimige golven der

{==350==} {>>pagina-aanduiding<<}

levenszee, zult Gij hem eene slang geven, vol van het venijn des ongeloofs en des twijfels? - Daarom zal ik smeeken om uwe nabijheid en om uw heil. En zie, ik heb gesmaakt hoe goed en vriendelijk de Heer is. Ik heb ondervonden hoe zacht zijn juk is. Ik ken de vreugde, de zielerust en de zoete vrede die ik smaakte, als ik mij in den God mijns heils verblijdde. Zoo bidde ik dan om den wil van Hem, die aan uwe regterhand is gezeten, geef mij mijnen vrede, mijne blijmoedigheid weder. Laat dit als een zegel op mijn hart worden gedrukt, wat de apostel bedoelt in deze woorden: Ik ben met Christus gekruisigd, ik leef, doch niet meer ik, maar Christus leeft in mij. En daar mijne zwakheid zoo groot is, ondersteune mij uw goede geest, dat geen kommer, geen droefenis mij van Christus scheide, en geene folteringen mijn geloofsroem verzwakken mogen, zoodat ik getroost mijn leven U opoffere in de vlammen....
Maar ook het genot van op het papier zijne gedachten te regelen en uit te storten moest hij vaarwel zeggen. - Alle schrijfgereedschap werd hem ontzegd, het noodigste voedsel hem onthouden, en zelfs het lampje hem ontnomen, dat zijne sombere verblijfplaats had vervrolijkt. De nieuwe signorie met een Medicis aan het hoofd was hem niet minder vijandig dan de afgetredene. Zijne dagelijksche folteringen werden met nieuwen ijver aan zijn verzwakt en verscheurd ligchaam beproefd en sloopten zijne laatste krachten. En opdat hij aan alles hier beneden verloochend zou worden, moest met die uitputtende martelingen ook het laatste vonkje van opgewektheid in zijne ziel verdooven. Door honger, slapeloosheid en vooral door het vervelende en tergende ondervragen zijner wreede en onvermoeide pijnigers scheen zijn geest alle veerkracht verloren te hebben.
Men had de zaken nu met Ceccone zooverre geregeld dat zij ten einde gebragt konden worden. Toch wilden Romolino en zijn Romeinsch gevolg dien zonderlingen profeet nog wel eens zien en hooren spreken.

{==351==} {>>pagina-aanduiding<<}

Savonarola werd dan uit den kerker gehaald. Zijne verwonde en door het vuur verschroeide voeten konden zijn uitgeteerd ligchaam naauwelijks meer dragen, dat van het hoofd tot de teenen verrekt, gekneusd, gebrand en verscheurd was; een beeld van ellende en jammer geworden, stond de groote man, door wiens lippen eens duizenden bezield en bewogen waren, voor zijne godvergeten regters. De kloeke strijder was in een magteloos lijder veranderd, en hij, die eens eene geheele bevolking met nieuwe geestkracht had vervuld, moest nu al zijne krachten verzamelen om zijn afgetobd ligchaam eenige oogenblikken nog staande te houden, maar hij was het bezwijken nabij. Zoo hadden zijne vijanden het gewenscht, zoo had de hel het begeerd; maar zoo ook had deze getuige der waarheid het noodig in den smeltkroes der ellende doorlouterd te worden, opdat hetgeen nog iets was te niet zou worden in hem, en opdat hij zijn leven geheel en al verliezen zou om alzoo ook Christus geheel en al te gewinnen. In de diepte had God hem geleid bij den aanvang van zijne baan, in de diepte zou ook zijn einde zijn, maar zou hij met Christus lijden, hij zou ook met Christus verheerlijkt worden.... Doch ook zelfs deze schoone hoop, zoo diep geworteld in zijne ziel, mogt hare zoete stralen niet doen dringen door de dikke wolken, die hem thans omnevelen. Hij kan niet denken, hij kan niet genieten - hij kan enkel lijden, enkel voelen, hoe dat arme ligchaam wordt doorknaagd van pijn. Daar staat hij dan voor zijne regters om het lezen der proces-acte aan te hooren. Zes broeders uit San Marco zijn mede ontboden, maar zij herkennen den prior naauwelijks, ofschoon het zijne vertrouwste leerlingen zijn; ook eenige burgers en geestelijken uit verschillende orden zijn toegelaten. De voorlezing is aan den opsteller messer Ceccone opgedragen, want geheel de acte is een schandelijk zamenraapsel van allerlei lasterlijke aantijgingen en leugenachtige woordverdraaijing. Hoe weinig Savonarola ook luisteren kon, hij had genoeg gehoord om

{==352==} {>>pagina-aanduiding<<}

te weten, dat er tegen zulk een opzet geen weêrleggen voor hem was, en hij gaf zijne zaak in Gods handen. Romolino vroeg hem dan of hij dit alles voor waarheid erkende; maar Savonarola wilde daarop niet meer antwoorden. Hij wenschte slechts aan zijne vrienden bekend te maken dat hij nog dezelfde was als voorheen en sprak:
- Alles wat ik vroeger gesproken en gepredikt heb, dat was waarheid.
Maar Romolino achtte daarop niet en ging voort met de vraag:
- Zoo is dit alles dan waarheid, woord voor woord!
- Wat ik sprak was waarheid, woord voor woord! - herhaalde de prior.
Het stuk werd geteekend. Savonarola zag er niet naar om, maar gebrnikte dit oogenblik om met inspanning van alle krachten de broeders van San Marco toe te spreken:
- Het is aan niemand uwer onbekend, broeders, hoe ik in het midden des volks heb geleefd, ik zal mij dus niet verdedigen. Alleen verzoek ik u dit: draag zorg voor de nieuwelingen van ons klooster, opdat zij bij de godsvrucht blijven en een eenvoudig leven liefkrijgen; en dan, broeders, bidt voor mij, want verschrikking en benaauwdheid hebben mijn hart omgeven, ja de geest der profetie die mijne ziel verhief en verheugde heeft mij in deze duistere uren verlaten...
Meer kon de moede strijder niet van de verdroogde lippen brengen. Het staan op de tot op het been verbrande voeten had hem vreeselijk doen lijden; doch de broeders, die veel meer aan zijne vroegere geestesopgewektheid dan aan zijn nameloos ligchaamslijden der laatste weken dachten, gevoelden zich onuitsprekelijk teleurgesteld. Zij hadden gewacht, dat hij nog eenmaal schitterend zou zijn opgetreden om al zijne lasteraars den mond te stoppen. Boven alles teekende zich de diepe teleurstelling op het bewegelijk gelaat des vurigen nieuwelings Malatesta. Hij drong door tot bij den prior en sprak hartstogtelijk bewogen:

{==353==} {>>pagina-aanduiding<<}

- Nog ééne vraag moet ik u doen... - doch de afgemartelde prior wenkte met de hand, dat hij niet meer kon hooren; maar de jongeling ging voort in de toon van verwijt:
- Vader! hoe hebt gij dus kunnen spreken! was uwe leer dan waarheid... waart gij een profeet?
- Laat nu af, Malatesta! - antwoordde de prior schier bezwijmend - hebt gij mij dan niet dagelijks gehoord en gezien?...
- Op uw woord heb ik geloofd! - riep nu Malatesta met bitterheid - op uw woord geloof ik niet meer! - hij snelde naar San Marco als een wanhopende.
Benedetto die bij hem was geweest, volgde hem en sprak:
- Broeder! droog uwe tranen en kom tot bezinning. De leer des priors was de zijne niet, maar zij was van Hem, die gisteren en heden dezelfde blijft tot in eeuwigheid, en hem in ons midden had gezonden. Laat ons dan niet geërgerd worden, want aan hem heeft zich vervuld, wat in den aanvang van zijn baan hem door een waarzeggenden geest is voorspeld, toen hij dien in den naam des Heeren heeft uitgeworpen. De daemon uitvarende van den bezetene, riep dan: ‘ik zwicht thans wel voor u, maar ik zal een legio tot mij nemen en u komen teisteren tot gij het op de aarde niet meer houden kunt.’ Zoo heeft het rijk der duisternis dan gewerkt in de kinderen der verkeerdheid, maar de Heer zal hem verheerlijken in het midden der heiligen.
- Ja, ook eenmaal hem regt doen op de aarde! - riep de jonge Pico de Mirandola, met den schilder Braccio in de cel van Benedetto binnentredend - want schandelijke leugens, snoode lasteringen zijn over hem uitgegoten. Heere God, zult Gij dat onregt niet wreeken, zult gij dien smaad niet opheffen van uwen dienstknecht? O Benedetto! als mijn oom Pico dit had moeten beleven! - Verbeeld u, daar treedt de verrader Ceccone in naam der signorie nu openlijk te voorschijn om ook den volke de beschuldiging des priors voor te dragen. De leugenaar vangt aan met te verzekeren

{==354==} {>>pagina-aanduiding<<}

dat Savonarola niet durfde verschijnen uit vrees van door het volk dat hij verleidde, gesteenigd te zullen worden!... en nu leest hij vervolgens hoe de prior beleden heeft, dat roem en eer steeds het eenige doel is geweest van zijn streven, dat hij daarom alleen een concilie had gewenscht, omdat hij door het afzetten van hooge prelaten tot hunne zetels dacht op te klimmen. Om dit oogmerk te bereiken, had hij zoozeer op de goede zeden en het godvruchtig leven aangedrongen, daarom het nieuwe regeringsstelsel zoeken in te voeren, schoon hij zich verder van de staatsbemoeijingen had onthouden, omdat hij zeker was van zijne partij; en alleen om meer naar eigen lust en onbespied te leven had hij zijn klooster van de andere afgezonderd. De excommunicatie zou hij zelve wel voor geldig hebben geacht, maar zich slechts voor het volk gehouden hebben als erkende hij die niet, om eene wanhopige poging te wagen en ten einde toe zijn grooten naam staande te houden. - Gedurig liet de bedrieger het voorkomen alsof hij iets moest weglaten, dat hij niet voor de ooren des volks kon brengen om de kieschheid niet te kwetsen door de opsomming van schanddaden of ook omdat het staatsgeheimen betrof. - En het arme blinde volk heeft het alles geloovig aangenomen, broeders! en de leugen heeft over de opregtheid gezegevierd! Florence heeft den laster gekozen boven de waarheid...
- Helaas, mijn vriend, ook wij hebben het moeten aanhooren en ons hart heeft gebloed - betuigde Benedetto - nu zal niemand zich meer tegen het doodvonnis verklaren, en als lammeren worden onze broeders ter slagting geleid.
- Maar de nagedachtenis des priors zal eens gezegend worden. - O, zie de beeldtenis nu aan, Benedetto! - riep Braccio op de af beelding des priors wijzende, die de wand der cel versierde - zie hem aan met dien reinen blik en die edele waardigheid, den getrouwen getuige; Benedetto, één ding ontbreekt er slechts aan uwe schilderij! O, laat het mij gegund zijn die te voltooijen, door den lichtkrans der hei-
{==355==} {>>pagina-aanduiding<<}
ligen om dit achtbaar hoofd te schilderen, nu de wereld het met al hare verachting overstelpt.
Benedetto reikte hem penseel en verwen en zij vonden eenige affeiding in dezen zoeten arbeid voor de smarten hunner ziel, maar voor den prior waren de wolken reeds gebroken en de morgen lichtte aan. Zijn doodvonnis was hem bekend gemaakt, en die tijding was hem zoet. De wereld was hem gekruisigd en hij der wereld; vol smachtend verlangen zag hij het einde van den strijd te gemoet, en morgen, morgen reeds zou het uur der verlossing voor hem slaan.
- Hij verzocht dan de vergunning om zich met zijne lotgenooten nog eenmaal te mogen onderhouden, en om een biechtvader. Beide wenschen werden hem toegestaan. Evenwel in plaats van een geestelijke uit zijne orde, verscheen een priester van de Benedictijnen, die ook het onderhoud der vrienden bijwonen moest. Daartoe werden de drie gevangenen aan de voeten geketend in eene zaal van het volkspaleis gebragt. De martelaars waren nu vele dagen gescheiden geweest en hevig was de aandoening, die zich van hen meester maakte bij dit wederzien, nu hun lot beslist en verbonden was. De grijze Domenico herstelde zich het eerst en riep met luider stemme:
- Lof en dank zij God voor de groote genade ons gegund, om met de kroon der martelaars gesierd te worden om zijns naams wille! Hoe vurig had ik het begeerd! Hoe smachtend heb ik het gewenscht! Welkom! welkom! gij mijne beulen! Welkom gij vlammen! gezegend gij altaar Gods, dat ons welhaast als een offer zal ontvangen! Ik zou mij dezen dood uit duizenden verkiezen; hoe verheug ik mij dat ons ligchaam ten vure wordt bestemd!...
- Wij weten zoo weinig wat wij dragen kunnen, lieve broeder - sprak Savonarola kalm en ernstig - wij kennen onze krachten niet vóór de ure der beproeving voor ons is geslagen. Laat ons bidden, broeders! dat ons geloof niet ophoude; de keus van ons lijden en van onzen dood zij Gode.

{==356==} {>>pagina-aanduiding<<}

- O God geve, dat wij psalmzingend de houtmijt beklimmen! viel de ijveraar vol geestdrift in. - Een te Deum wil ik aanheffen zoodra ik den brandstapel zien zal.
- Wij zullen den lofzang in het hemelsche Sion schooner zingen - hernam de prior weemoedig - ons voegt het bidden meer; wij moeten alles mijden wat nog opzien baren zou. Psalmzingt den Heer in uw harte, maar laat ons stil zijn als men ons ter slagting leiden zal, gelijk de Heer die ons voorging zijn mond niet heeft opgedaan.
- Stil zijn, vader? - riep Silvestro te leur gesteld - stil zijn, vader? - Uw laatste wensch valt mij zwaarder dan al wat gij mij ooit hebt opgelegd... Nog eenmaal had ik willen spreken, nog eenmaal willen getuigen van waarheid en geregtigheid, nog eenmaal uwe en onze onschuld luide uitroepen, om dan voor altijd stiller te zijn.
- Niet alzoo, mijn zoon - sprak de prior, den heftig bewogen jongeling met teederheid aanziende. - Daar boven is Één, die voor ons zal getuigen! Dat Hij ons onschuldig verklare bij den Vader, en het is ons genoeg.
- Heb dank, vader! - hervatte Silvestro met innigheid - heb dank voor dat woord; het neemt de vreeze des doods van mij, die mij gedurig overvallen wil; want nog nooit heb ik den dood van zoo nabij gezien.
Silvestro berustte in dat woord, en toen hij des anderen daags met Girolamo en Domenico ten laatsten optogt ging, herhaalde hij nog gedurig:
- Heere Jezus, wees onze voorspraak bij den Vader! Zoo gij ons vrijspreekt, zijn wij eeuwig vrij! - en de tranen, die al gaande aan zijne schoone oogen mogten ontglippen, waren uit heilige vreugde en zoeten weemoed opgeweld, waarmede hij het aardsche vaarwel zeide, om het hemelsche te gaan aanschouwen.

Wederom zijn wij op het plein voor het volkspaleis, de piazza di podesta, tegenwoordig. Op het midden van dat

{==357==} {>>pagina-aanduiding<<}

plein, waarop heel de geschiedenis van Florence zich bewoog, rijst een ontzaggelijk gevaarte, eene reusachtige houtmijt op, waarop een kruishout van twintig ellen hoogte is geplant bestemd om de drie broederen te dragen; terwijl men overigens drie verheven gestoelten ziet opgerigt, waarin de verschillende overheden zijn gezeten. Het Florentijnsche volk verdringt zich om toe te zien. De broeders worden uit het paleis te voorschijn gebragt, blootshoofds, barrevoets en alleen met de noodigste onderkleeding gedekt. Bij de eerste tribune, waar de bisschop van Vazona met zijne priesters en monniken wacht, laat men de gevangenen stil houden. Met ontroering ziet Vazona hen aan, maar hij moet zich verkloeken; zoo hij deze zware taak niet volbrengt. is hij des pausen vriend niet!... en geweld doende op zijne betere overtuiging, vat hij Savonarola bij de hand en die hand nu plotseling van zich werpend, roept hij luide uit:
- Girolamo, ik snijd u af van de strijdende en van de zegepralende kerke Gods!...
- Van de strijdende moogt gij mij afsnijden - herneemt Savonarola hem met edele waardigheid aanziende - van de zegevierende kerk mij te scheiden is niet in uwe magt!...
De bisschop staat beschaamd en verlegen met zijne houding tegenover den veroordeelde, die zooveel grooter is dan hij.
Hij wil den beklagenswaardige toch een woord van deelneming zeggen.
- Wanhoop niet, Girolamo! - spreekt hij nu zacht. Gij hebt een voorbeeldig leven geleid en een schat van goede werken opgelegd, dat zal u nu te stade komen, wees dus gerust... en...
- Hier beneden voegt het niemand te roemen - herneemt Savonarola - zijn voormaligen leerling met oneindige smart aanziende - en de zondaar heeft meer noodig dan menschelijke gunst en goedkeuring om voor Gods gerigt te bestaan...

{==358==} {>>pagina-aanduiding<<}

Men bood den lijder, dien men in den kerker schier had laten verhongeren, nu spijze aan; maar Savonarola sprak:
- Waartoe dit, daar ik welhaast met hemelbrood zal verzadigd worden?
- Zijt gij dan zoo gerust - vroeg hem de biechtvader die hem was toegevoegd - en kunt gij nu den dood gewillig ondergaan?
- Mijn Meester is voor mijne zonden gewillig gestorven - antwoordde Savonarola met blijmoedigen glimlach - en ik zou niet gewillig dit arme verscheurde ligchaam afleggen, en het ter zijner eere als een liefdeoffer stellen?...
De gevangenen werden thans tot de tweede tribune gevoerd, waar de apostolische commissarissen hadden plaats genomen, om den drie broederen hunne veroordeeling als ketters voor te dragen, doch met de verzachtende betuiging dat zijne heiligheid Alexander VI hen echter goedgunstig van de straffe des vagevuurs onthief en hen met een volkomen aflaat in hunne vorige onschuld herstellen wilde!...
Ten laatste bragt men hen tot de derde tribune, waar de signorie hun doodvonnis herhaalde en hen aan den scherpregter overgaf.
De broeders bestegen den brandstapel, en niettegenstaande den onbeteugelden moedwil van goddelooze knapen, die met puntstokken naar hen staken, knielden zij te zamen neder.
De vier handlangers, welke men den scherpregter had toegevoegd, hielden zich het eerst met Silvestro en Domenico bezig, opdat Girolamo het mogt aanschouwen. Met ruwheid grijpt men de slanke gestalte van Silvestro aan. Eene huivering vaart den jongeling door de teedere leden, nog zoo vol levenskracht en bloei; maar hij hoort hoe Domenico het te Deum zachtkens lispelt, hoe Girolamo de geloofsartikelen herhaalt. Nog eens slaat hij het helder oog over de stad en hare verdwaasde bewoners, een traan ontvalt zijn oog. Het halsijzer is aangelegd, hij wordt opgeheven...
- Heere, in uwe handen beveel ik mijnen geest! - is zijn laatste woord.

{==359==} {>>pagina-aanduiding<<}

Maar ook Domenico's vonnis was reeds volvoerd; nog staat Savonarola daar en overziet met diepe smart de zich verdringende schare, die lage kreten tot hem opzendt, hem nog tergend met de daging:
- Welnu, profeet, doe nu uwe wonderen, nu hebt gij ze noodig! Maar hij had die verdoolde schapen den grooten herder opgedragen. Hij wist dat hij zijne taak in hun midden had volbragt. De biechtvader, de verhoogde uitdrukking van zijn gelaat en verhelderde kracht van zijn oog bespiedend, vroeg, of hij ook nog iets begeerde te spreken.
- O neen - was zijn vast beraden antwoord - alleen wilde ik u vragen om voor mij te bidden en mijnen vrienden te zeggen, dat zij toch aan mijn dood niet geërgerd worden.
De beul scheen zich ten doel gesteld te hebben om dezen geëxcommuniceerden ketter meer dan éénen dood te doen smaken en hem de smarten der gehangenen met die der verbranden vereenigd te geven; maar daartoe met een ongewonen handslag te werk gaande, ontschiet hem een ijzer; hij moet afstijgen om het tusschen het rijswerk te zoeken; een dikke rookwolk gaat op, de vlammen breken uit, de beulen moeten zich bergen.
- Heere Jezus! Heere Jezus! - is het laatste woord dat Florence van Savonarola mag hooren. De beul hervindt zijn ijzer - voor Girolamo geen boeijen meer, zijn bevrijde geest stelt zijn Verlosser tegen, wiens getrouwe getuige hij op aarde was geweest.
Een plotselijk opstekende stormwind drijft echter eensklaps rook en vlammen zoo krachtdadig heen, dat de drie gestalten zich zeer duidelijk vertoonen voor de ontroerde Florentijnen, wier hart onrustig slaat bij het heimelijk bewustzijn van den gruwel dien zij plegen.
- Santa Maria! nu doet hij nog mirakelen! - hoort men van alle zijden.
- Hij was onschuldig! - roept de een. - Hij was regtvaardig! - zegt een ander.

{==360==} {>>pagina-aanduiding<<}

Maar de wind zwenkt om, ook het volk, ook de overtuiging; baldadige boeven verdringen zich om het vuur op te rakelen, de vlammen stijgen weêr op en slaan steeds hooger. - Het arme verbijsterde volk schaamt zich het oogenblik dat tot betere gewaarwordingen neigde, en verdubbelt nu zijn haast om den profeet nog te honen zoo lang zijn gebeente onder hun bereik zal zijn. Een hagelbui van steenen stort op de slagtoffers neder, zoodat de beul niet dan met levensgevaar van daar kon komen, wilde hij het lot des profeten niet deelen.
Savonarola's asch wordt over de wateren van de Arno uitgestrooid; zij dragen zijn stof naar zee!... maar de naam des grooten mans zou niet door al de vloeden en stroomen van Italië zijn uit te wisschen. Zijne nagedachtenis zou door geen zee bedolven worden. Zijn stof mogt in den wind verwaaijen, wat hij gezaaid had op de aarde zou nooit verstikken, zou nimmer weer uit te roeijen zijn. Hoeveel brandstapels daar nog na hem zijn verrezen, hoe menig getuige der waarheid voor het geweld der duisternis is bezweken, zijn geest zou nimmer te bannen zijn uit Italië.
Tot op den dag van heden bleef Girolamo's naam nog voor Florence klinken, en telken male als daar een blad van de Eco di Savonarola verschijnt, wordt met dien naam aan het wuft Italië de onbekeerlijkheid des harten verweten! Maar geen ongeloovige zoon van het jonge Italië neme dien achtbaren naam op zijne lippen! Geen woeste oproerling bemagtige zich van dien edelen naam als eene leus! Maar hij zij de troost van alle verdrukte vrienden des bijbels, die zich even als de broeders van San Marco na 's priors dood van dit dierbaar kleinood zien verstoken; want vervolging en onderdrukking werd hun deel, ja het was weldra in Florence de grootste smaad en schande een vriend van Savonarola te zijn geweest!
Florence's schoonste star is ondergegaan - drie en een halve eeuw vervlogen - en nog is het nacht! Weinige

{==361==} {>>pagina-aanduiding<<}

jaren na Savonarola blonk uit Wittenberg het groote licht waarvan hij had voorspeld - maar Italië had de duisternis liever dan het licht! - Zal dan eindelijk de morgen dagen? Zullen wij in de Madiaïs en in Angelo Garducci het eerste schemeren des dageraads aanschouwen?... God helpe alle bijbelvrienden aan gindsche zijde der Alpen en overal waar doodschaduw legert. Zijn Woord alleen kan Rome doen zwichten - dat Woord overwint de wereld - dat Woord zal zegevieren op duisternis en nacht! - en eenmaal zal geen nacht meer zijn! - Maar de strijd kan nog lang en bang zijn eer de zege is bevochten, en al is de overwinning des lichts zeker in Hem, die een Hoofd is der gemeente - het is niet zeker dat waar heden het licht noch liefelijk schijnt, het daar morgen niet van den kandelaar genomen zal worden om elders te blinken!...
Nog straalt het Evangelie als een lichtende fakkel in ons midden - de hervormers rukten de korenmaat weg, waaronder menschelijke inzettingen het eenmaal hadden verborgen - nog hebben wij den schat in onze huizen, waar men dien ook hier reeds weerde! - O, worde hij ons dierbaarder met elken dag en schamen wij ons onzer laauwheid als wij naar de vervolgde bijbellezers in Italië, in Florence henenblikken!... Maar ik had mij willen onthouden van overbrenging en vergelijking van toen en thans, van ginds en hier - de lezer zelf zoeke, in den gebroken spiegel van het verleden, de beeldtenissen van het heden te herkennen!

{==362==} {>>pagina-aanduiding<<}

Geduldige lezer, die deze schetsen oplettend hebt willen volgen, ik mag van uwe lankmoedigheid niet vergen, dat gij uw oog nog vermoeit op een breed register van namen, aanhalingen, aanteekeningen, toelichtingen, bijlagen en alles wat verder een aanhangsel kon helpen vormen voor een werk als hetgeen ik heden mogt voltooijen, dat vrij wat inspanning en onderzoek vereischte. Laat mij alleen u zeggen, dat ik Savonarola niet heb pogen te maken tot den held van een drama, maar dat ik hem eenvoudig maar conscientieus heb geschetst als een historisch beeld dat ik hoog meende en lief had; daarom heb ik de geschiedenis laten heerschen boven de fantasie en de waarheid boven de dichting. Ik heb mij zoo veel mogelijk van de eigene woorden van Savonarola en zijne beroemde vrienden en tijdgenooten bediend en alleen in de nevenfiguren mijne verbeelding gevierd. Moge het werk hierdoor, naar de meening van sommigen, in kunstwaarde hebben verloren, wij hopen dat het als historische studie bij vrienden van ernst en waarheid op nieuw die onderscheiding en belangstelling moge vinden bij dezen tweeden druk, als aan den eersten is geschonken. Hoe ik onderzocht heb en gewikt en gewogen - verlangt gij dat te weten? - immers neen! - Mij aangaande ik zie liever de schilderij dan het mengen der verwen, dan het weven van het doek.... Ik weet wel dat er zonderlinge lezers zijn!... Ik weet wel dat ik voor sommigen zelfs eene apologie zou hebben te schrijven over dit werk, maar ik wil niet dat mijn papieren kind geharnast ter wereld kome. Ik zend mijn scheepje liever op genade en ongenade van stapel en bid God om tij en wind.
Den lezer heil!

{==363==} {>>pagina-aanduiding<<}

INHOUD.
I.	nieuwe heeren	Blz. 1
II.	het modelklooster	Blz. 12
III.	wantrouwen	Blz. 28
IV.	in frankrijk	Blz. 43
V.	reizigers	Blz. 62
VI.	een gestorvene	Blz. 85
VII.	kroonverwisseling	Blz. 97
VIII.	opwakkering	Blz. 109
IX.	bezoek op het kasteel	Blz. 122
X.	het leger	Blz. 133
XI.	de koning komt	Blz. 141
XII.	twee gezantschappen	Blz. 152
XIII.	uitbarsting	Blz. 170
XIV.	de dag der leliën	Blz. 183
XV.	het nieuwe florence	Blz. 197
XVI.	de goddeloozen hebben geen vrede	Blz. 215
XVII.	een wrange beker	Blz. 228
XVIII.	licht en schaduw	Blz. 241
XIX.	herovering	Blz. 252
XX.	een volksfeest	Blz. 259
XXI.	de roode hoed	Blz. 272
XXII.	verraad	Blz. 289
XXIII.	hemelvaartsdag	Blz. 300
XXIV.	de vuurproef	Blz. 311
XXV.	de star gaat onder	Blz. 326
XXVI.	voleindigde kamp	Blz. 341




*) De ballen, de ballen! Het wapenteeken der Medicis, zoo men wil naar de pillen als herinnering aan de geneesheeren, waarnaar dit huis is genoemd geworden.

