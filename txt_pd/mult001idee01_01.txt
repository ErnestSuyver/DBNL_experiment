 
   
	  
		  Ideën I 
		  Multatuli 
		 
		  GEBRUIKT EXEMPLAAR 
		  exemplaar Multatuli Museum, Amsterdam M 1879 
		   
		  ALGEMENE OPMERKINGEN 
		  Dit bestand biedt een diplomatische weergave van het eerste deel van
			 de Ideën van Multatuli, naar de zesde druk uit 1879. 
		  Noten met een verwijzingsteken zijn ALTIJD als noot weergegeven.
			 Aantekeningen van Multatuli zonder verwijzingsteken zijn opgenomen als margenoten, en in dit bestand gemarkeerd met een #.
			 Met dank aan het Multatuli Museum voor het ter beschikking stellen van een complete set van de uitgave ‘letzter Hand’ ten behoeve van de digitalisering van de Ideën.
		   
		  REDACTIONELE INGREPEN 
		  Multatuli maakt vaak gebruik van drie puntjes aan het einde of in
			 het midden van een zin. Soms staan twee woorden met drie puntjes aaneen, soms
			 staat er een spatie na de puntjes. In deze digitale versie staat telkens een
			 spatie na drie puntjes. 
		  p. 1: kop ‘Inleiding’ toegevoegd 
		  p. 20: Maar de verhandeling was mooi Geloof me, ? Maar de
			 verhandeling was mooi. Geloof me, 
		  p. 81: haar middel zoudt ge omspannen.. ? haar middel zoudt ge
			 omspannen... 
		  p. 81: Nu is het tyd.. nu ? Nu is het tyd... nu 
		  p. 83: eeuwigheid en God.. altyd gaf hy rook, ? eeuwigheid en
			 God... altyd gaf hy rook, 
		  p. 91: Wy maakten fouten n onze berekening, niet Zy.
			 ? Wy maakten fouten in onze berekening, niet Zy. 
		  p. 113: of omdat het rookt in z'n ministerie .. ? of omdat het
			 rookt in z'n ministerie... 
		  p. 115: voor z'n afval.. ? voor z'n afval... 
		  p. 132: (Minnebrieven, uitgaaf 1875, blz. 153 ? (Minnebrieven,
			 uitgaaf 1875, blz. 153) 
		  p. 141: maar alsof op-eenmaal weer z'n bomhomie de overhand
			 nam ? maar alsof op-eenmaal weer z'n bonhomie de overhand nam 
		  p. 154: Bénissez-moi, mon père! ? -
			 Bénissez-moi, mon père! 
		  p. 160: (107-110, 220-223) ? (107, 108, 109, 110, 220, 221,
			 222, 223) 
		  p. 170: ‘Laxeeren. . neen: stoppen!’ ?
			 ‘Laxeeren... neen: stoppen!’ 
		  p. 171: Dat is... ja .. liefde is... branden. ? Dat is... ja...
			 liefde is... branden. 
		  p. 215: Ik trek alles in at ik tegen ? Ik trek alles in wat ik
			 tegen 
		  p. 224: Ik heb de eer .. enz. ? Ik heb de eer... enz. 
		  p. 230: hy geeft ieder 't zyne .. ? hy geeft ieder 't
			 zyne... 
		  p. 246: naar den uitslag .. och, hy voelde zich ? naar den
			 uitslag... och, hy voelde zich 
		  p. 248: bij Idee 366 staat ‘336’; gewijzigd in 366. 
		  p. 266: Er staat voor de tweede maal Idee 381; in het XML-bestand van de dbnl is
			 dit idee gecodeerd als "idee381.1" 
		  p. 298, 299, 301, 302, 303, 304: gothisch lettertype weergegeven als
			 vet 
		  p. 338: Wouterrilde ? Wouter rilde 
		  p. 341: - Godsdienst is noodig voor de zedelykheid ? -
			 Godsdienst is noodig voor de zedelykheid. 
		  p. 360: eens pr dag, 'n jaar lang... ? eens per
			 dag, 'n jaar lang... 
		  p. 373: (22-28, 298, 299, en op veel plaatsen meer.) ? (22, 23,
			 24, 25, 26, 27, 28, 298, 299, en op veel plaatsen meer.) 
		   
		  Bij de omzetting van het oorspronkelijke tekstverwerkingsbestand
			 naar deze publicatie in de dbnl is een aantal delen van de tekst niet
			 overgenomen. Hieronder volgen de tekstgedeelten die wel in het origineel
			 voorkomen, maar hier uit de lopende tekst zijn weggelaten. Ook de blanco
			 pagina's (p. II, IV en VI)  zijn hier weggelaten. 
		  
		  [pagina ongenummerd (p. I)] 
		  IDEEN VAN MULTATULI 
		   
		  [pagina ongenummerd (p. III)] 
		  IDEEN van MULTATULI 
		  EERSTE BUNDEL 
		  zesde, door den auteur herziene druk 
		   
		  amsterdam - g.l. funke 
		  1879 
		   
		 
		   
			 2002 dbnl 
			  
		   
		  mult001idee01_01 
		ebook 
		  Multatuli, Ideen I. G.L. Funke, Amsterdam 1879. 
		   
		 
	  
		DBNL-TEI 1 
	  
	        
           
               Ideën I
               Multatuli
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Ideën I
               Multatuli
               
               
               
                   
                   
                   
               
           
           
           
           
               
           
           
               
               
           
           
           
           
       

 
		 
		  2002-02-14 
		   
			 IH 
		   
		  colofon toegevoegd 
		 
	 	 
	 		2007-10-12 
	 		 
	 			IH 
	 		 
	 		conversie van het bestand naar teixlite 
	 	 
	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Multatuli, Ideen I. G.L. Funke, Amsterdam 1879.
 
Zie: https://www.dbnl.org/tekst/mult001idee01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 
 
  	
  		
  	
	  
		
{==V==} {>>pagina-aanduiding<<}
 
		  Voorbericht
 
		  By deze zesde uitgaaf der ideen herhaal ik het
			 meermalen gedaan verzoek mijn werk te toetsen aan 't program dat in m'n eerste
			 brochure over Vryen-Arbeid voorkomt. 
		  De Noten waarby geen jaartal staat, waren reeds in vorige
			 uitgaven opgenomen. Van nieuwe Noten heb ik my, op weinig uitzonderingen na,
			 onthouden, wat me soms - bij de bitterheid over de weinige voldoening die m'n
			 werk my verschafte - moeilyk genoeg viel. 
		  Men bedenke overigens dat alle geschriften naar de dagteekening
			 moeten beoordeeld worden, en dat zeer veel denkbeelden die heden onder de
			 gemeenplaatsen kunnen worden gerangschikt, in 1861 en '62 voor
			 gevraagde paradoksen werden uitgekreten. 
		   
		  wiesbaden, Augustus 1879. 
		  
MULTATULI.
		 
		
{==1==} {>>pagina-aanduiding<<}
 
		  Inleiding
 
		   
			  * Wees door de Natuur bedeeld
			 met zucht naar kennis... maak van 't streven naar waarheid uw hoofddoel, uw
			 eenig doel... offer alles op aan dat streven... verwaarloos alle belangen om
			 dat ééne belang... betaal de geringe kans op slagen met uw rust,
			 met uwe gezondheid, met uw welvaart, met alles wat een mensch offeren
			 kàn... verlaat vrouw en kind, zeggende: Vrouwe, wat heb ik met u te
			 doen? Kind, wat heb ik met u te doen? Ik zoek de waarheid... ziedaar myne
			 vrouw, ziedaar het kind van m'n hart. 
		   
		  Trek naar de woestyn... sla u een kemelhuid om de lenden... omgord u
			 met lederen riem... voed u met sprinkhanen en wilde honig. 
		   
		  Denk, peins, overweeg... twyfel... overweeg nogmaals, en weder, en
			 nogeens... altyd door, altyd op-nieuw. 
		   
		  Rek uw begrip tot de uiterste grens der mogelykheid van kennen,
			 kunnen, weten, en begrypen. 
		  
{==2==} {>>pagina-aanduiding<<}
 
		  Schroef uw denkvermogen op tot de hoogste mate van bevatting. 
		   
		  Span uwe gedachten voor de logge vracht van alle onopgeloste
			 vraagstukken... zweep ze voort met de kracht van uwen wil, tot raders en zeelen
			 kraken... 
		   
		  Hebt ge dit alles gedaan? 
		   
		  Als ge dit zult gedaan hebben tot uwe ziel vermoeid is, tot uw
			 vleesch zich afscheidt van 't gebeente... 
		   
		  Als ge dan eindelyk meent iets te hebben geleerd, iets
			 te weten, iets te begrypen... 
		   
		  Keer dan terug uit de woestyn. Volg de inspraak van uw hart dat
			 aandryft tot meedeeling, en zeg: 
		   
		  - Broeders, ik geloof deze zaak is alzoo. 
		   
		  Dan zal er afscheiding zyn tusschen wie u hooren. 
		  
{==3==} {>>pagina-aanduiding<<}
 
		  Een gedeelte zal roepen: 
		   
		  - Deze mensch is slecht. 
		   
		  Dit zeggen zy die nadachten over de onderwerpen welke u
			 bezighielden, maar die niet nadachten als gy in de woestyn. Zy noemen u slecht,
			 wyl ze vreezen dat het volk offer zal schatten boven gebrek aan offer, en
			 inspanning nemen tot maatstaf om 't slagen te meten. 
		   
		  Antwoord denzulken door te wyzen op uw versleten kleed van
			 kemelvel. 
		   
		  En een ander gedeelte zal bestaan uit hen die nooit hoorden van de
			 dingen die ge overdacht, uit lieden die zich bezighielden met niets, al den tyd
			 dien gy sleet in zoo zwaren arbeid. 
		   
		  En weder zullen dezen zich verdeelen. 
		   
		  Het eerste deel zal zeggen: 
		   
		  - M'nheer, net m'n idee. 
		  
{==4==} {>>pagina-aanduiding<<}
 
		  Toon denzulken uw kleed van kemelvel, dat ge versleet in de
			 woestyn. 
		   
		  Maar 't ander deel zal zeggen: 
		   
		  - Meneer, dat ben ik niet met je eens. 
		   
		  Wys hen op 't versleten kemelvel dat uw kleed was in de woestyn.
		  
		   
		  Dan zal het volk roepen: 
		   
		  - Wie is deze die een versleten kleed geeft als bewys? 
		   
		  Antwoord daarop: 
		   
		  - Broeders, ik bid u in myn kleed geen bewys te zoeken voor wat ik
			 zeide, maar een aansporing om te overdenken wat ik gezegd heb. 
		 
		
{==5==} {>>pagina-aanduiding<<}
 
		  ‘Een zaaier ging uit om te
			 zaaien.’
jezus. 
		   
			 1.

			 Misschien is niets geheel waar, en zelfs dàt niet. 
			 
		  
		 
		
		  2.

		  Twee linker-handschoenen maken geen paar handschoenen. Twee halve
			 waarheden maken geen waarheid. 
		 
		
		  3.

		  Wie twaalfmaal zegt: ik zou... zegt elfmaal 'n
			 bêtise. 
		 
		
		  4.

		  Een verzameling van hout, steen, kalk, enz. is niet altyd 'n gebouw.
			 Een vergadering van menschen is niet altyd 'n gezelschap. 
		 
		
		  5.

		  Veel uitstekend-goede - of veel uitstekend-slechte - menschen, by
			 elkaar en verbonden, stellen zooveel faktoren daar, die 'n enorm produkt
			 leveren van goed of slecht. Maar de som van veel middelmatigheden blyft altyd
			 gelyk aan één middelmatigheid. 
			 Redaktie en inhoud van dit idee hebben
				behoefte aan verbetering en aanvulling. Vooral de eerste stelling komt my
				onjuist voor, gelyk reeds blykt uit 
				9. 
		 
		
		  6.

		  De slotsom der oordeelvellingen van veel onbekwame menschen
			 waarborgt niet meer kans op juistheid dan 't oordeel van één
			 onbekwaam mensch. 
			 Een gewaarborgde kans is geen kans meer. De
				juistheid, niet de kans, heeft waarborg noodig. Bovendien had ik
				in-plaats van ‘niet meer’ moeten zeggen: ‘minder.’ Ook
				dit wordt in 
				9 verbeterd. 
		 
		
{==6==} {>>pagina-aanduiding<<}

		  7.

		  Het beslissen by meerderheid van stemmen is 't recht van den
			 sterkste in der minne. Het beduidt: àls we vochten zouden wy
			 winnen... laat ons 't vechten overslaan. 
		  Dit stelsel leidt dus niet zoozeer tot waarheid als tot rust. Doch
			 slechts voor 't oogenblik, en palliatief. Want de leden der minderheid hebben
			 meestal 't recht vóór zich, en zyn sterker, niet zoozeer uit
			 besef van dat recht, als door meer geslotenheid en scherper prikkel tot
			 inspanning. Wanneer de minderheid aangroeit tot meerderheid, verliest ze aan
			 specifieke waarde wat ze wint in uitbreiding of aantal. Ze neemt al de fouten
			 over van de verslagen tegenstanders die, op hùn beurt weer, deugd
			 scheppen uit nederlaag. 
		  De slotsom is treurig. 
		 
		
		  8.

		  Het besluiten tot iets groots kan geschieden met kalme
			 vastberadenheid of in geestdrift. Het eerste staat natuurlyk hooger. Dit
			 hoogere nu vindt men zelden, maar nu-en-dan toch, by 'n individu. By
			 vergaderingen nooit. 
		  Een grootsch besluit van 'n vergadering wordt altyd genomen in drift
			 van geest en met geschreeuw. Dat noemt men met een deftig woord:
			 akklamatie. 
		  Lees niet, bid ik u, dat 'n vergadering die schreeuwt en driftig van
			 geest is, grootsche besluiten neemt. 
		 
		
		  9.

		  Ik zeide in 
			 5, dat de optelling van veel middelmatigheden
			 altyd gelyk blyft aan één middelmatigheid. Waarschynlyk had ik
			 moeten zeggen: het gemiddelde eener verzameling van middelmatigheden staat
			 beneden de middelmatigheid. 
		  Neem 'n schaal aan van 1o tot 100o. De
			 middelmatigheid dobbert tusschen 33o en 67o. Het
			 meerendeel der menschen staat zóó naby graad 33 - dat is: zoo
			 naby de grens waaròver onbruikbaarheid begint, of erger - dat de
			 weinigen die zich bewegen naby 67o - in de buurt vanuitstekend
			 - nietin-staat zyn het gemiddelde van 't geheel optevoeren tot
			 51o. 
		  In cyfers is de zaak aldus: 
		   
			 
{== afbeelding 	 
			 ==} {>>afbeelding<<}
    
 
		  Daarom zou ik stemmen tegen parlementaire regeeringsvormen, als ik
			 iets beters kon vinden. 
			 De cyfers zyn te gunstig gesteld. Niet alleen
				bereikt de waarde eener Vergadering het middelmatige niet, doch gewoonlyk daalt
				ze onder het nulpunt. De fout der cyfer-vergelyking ligt hierin, dat ik me
				gemakshalve slechts van positieve grootheden bediende, en wie 't gehalte
				van onze ‘geachte leden’ onderzoekt, zal inzien dat men veelal te
				doen heeft met negatieve waarden, met niet-profeten, 'tgeen trouwens
				reeds blykt uit de onteerende ‘vaderlandsche geachtheid.’ Doch al
				ware dit anders, krachten die tegen elkaar inwerken, gaan te-loor. Zie
				daarover: 
				Duizend-en-eenige Hoofdstukken over
				specialiteiten. 
		 
		
{==7==} {>>pagina-aanduiding<<}

		  10.

		  De jeugd moet zich oefenen in 't bepalen. 
		 
		
		  11.

		  Om 'n voorwerp te teekenen, is 't niet voldoende den omtrek, de
			 kleur en de schaduw van dat voorwerp te kennen, men moet dat alles kunnen
			 weergeven. 
		  Om'n gedachte uittedrukken, moet die geworden zyn tot beeld,
			 dat is: tot denkbeeld. Zoo'n beeld moet men leeren teekenen. 
			 Denkbeeld is 'n lief woord, en een der
				velen waaruit de schoonheid onzer taal blykt. Het grieks-latyns-fransche
				idee is er arm by, omdat daarin 't begrip: denken niet
				vertegenwoordigd wordt. 't Is jammer dat zoo vaak het besef der ware beteekenis
				van 'n woord verstompt door dagelyksch gebruik. De wysgeerige behandeling eener
				taal als de onze, leidt dikwyls tot verrassende opmerkingen. Juist daarom vind
				ik het zoo betreurenswaardig dat men taalstudie heeft omgeknoeid in
				letterziftery. 
		 
		
		  12.

		  Gedachten heeft ieder. By weinigen worden ze tot denkbeelden. Nog
			 minder zyn er, die vorm en kleur weten weertegeven van die beelden. En wie dit
			 doet, hoort gedurig ‘juist wat ik dacht.’ Ja, op omtrek na, op
			 kleur na, op schaduw na. Dat is: op zeer veel na. 
			 En vooral op den moed na, om daarmee op eigen
				verantwoordelykheid voor den dag te komen! 
		 
		
		  13.

		  Het is zeer moeielyk zich juist uittedrukken. 
			  * Wie klaagt over gebrek aan
			 diepte in deze gedachte, is niet gewoon zich toeteleggen op juistheid
			 van uitdrukking. Dit is myn denkbeeld. 
		 
		
		  14.

		  Onjuistheid van uitdrukking baart stryd. Wie dus stryd wil ontgaan,
			 moet zich toeleggen op juistheid? 
		  Volstrekt niet. Hy zou daardoor zich vrienden maken van wie ter
			 goeder trouw zyn, maar tot vyand ieder die belang 
{==8==} {>>pagina-aanduiding<<}
 heeft by
			 onjuistheid, d.i. de meerderheid. 
		 
		
		  15.

		  Een hollandsche moeder keurt de fransche gewoonte af, kinderen te
			 doen zogen door 'n gehuurde vrouw. Ook ik vind dit afschuwelyk. 
		  Een hollandsche moeder voelt zich diep ongelukkig als zy door zwakte
			 of krankheid wordt verhinderd ‘geheel moeder’ te worden door met
			 zichzelf het kind te voeden waarvan ze door 't baren ‘moeder werd voor 'n
			 deel.’ 
		  Maar vaders zenden hun kinderen naar school. 
		  Zoo ver wetenschap staat boven onkunde, zoo ver idee staat boven
			 stof, zoo ver geest staat boven lichaam... 
		  Zóó ver staat 'n hollandsche vader beneden die
			 fransche moeder. 
		  Van force majeure spreek ik niet. 
		  Een moeder die geen voedzaam zog heeft, is ongelukkig. 
		  Een moeder die voedzaam zog heeft, en haar kind besteelt door
			 dat voedsel terugtedringen in de teleurgestelde klieren, is misdadig. 
		  En een vader die 't menschmaken van z'n zoon uitbesteedt tegen
			 zooveel in de maand... wèl, zoo'n vader moest 'n fransche vrouw getrouwd
			 hebben. 
		 
		
		  16.

		  Als ik 't woord ‘ziel’ noem , doe ik dat by wyze van
			 spreken. Als ik iets stel tegenover stof, doe ik dat by wyze van spreken. Als
			 ik zeg ‘God’ doe ik dat by wyze van spreken. 
		  Want ik weet niet wie God is. Ik weet niet wat ziel
			 is. En wat er is buiten stof, weet ik niet. 
		 
		
		  17.

		  Ik weet zeer weinig. En 't smart me zóó, dat ik
			 waarlyk geloof aanspraak te hebben op meer. En daarom wou ik zoo graag
			 onsterfelyk wezen. 
			  * 
		  - Juist, zeggen zy die onsterfelykgeleerdheid maakten tot 'n beroep,
			 juist dat verlangen is 'n bewys voor uw onsterfelijkheid... 
		  - Ei, ik heb vurig verlangd naar véél zaken die
			 toch... 
		  - Misschien waren ze niet goed voor u. 
		  - Dat is mogelyk. Als ik nu maar zeker was dat de onsterfelykheid
			 goed voor me wezen zou. 
		 
		
		  18.

		  Eens-voor-al, het woordjen: is, gebruik ik tot verkorting van
			 ‘zou misschien, als ik me niet bedrieg, en u waarschuwende tegen m'n
			 neiging tot scheefzien, kunnen wezen.’
{==9==} {>>pagina-aanduiding<<}
 
		  't Is myn plicht u dit te zeggen. 
		  Maar uw plicht is te zorgen dat ge uw eigen neiging tot
			 scheefzien niet vergeet. 
		 
		
		  19.

		  Wanneer ik heden iets beweer dat me morgen anders toeschynt, zal ik
			 u dat zeggen vóór overmorgen. Ja, ik zal 'n teekening die me
			 onjuist voorkomt, uitwisschen met meer spoed dan ik maakte in 't teekenen. 
		 
		
		  20.

		  Het kost me niet de minste moeite een dwaling te erkennen. Jazelfs,
			 vaak doe ik 't gaarne. Maar dat is waarachtig hoogmoed. 
		 
		
		  21.

		  Wie veel gedwaald heeft, kan 't best den weg weten. 
			  * Ik zeg niet dat veel dwalen noodig is
			 om den weg te weten. Noch dat ieder die veel gedwaald heeft, den weg weet. 
		 
		
		  22.

		  ‘Ge spreekt veel over uzelf’ zeggen velen over wie niet
			 gesproken wordt, noch door henzelf, noch door anderen ‘gy spreekt veel
			 over uzelf... dit is tegen den toon van goed gezelschap.’ 
		  - Zoek beter gezelschap dan 't myne. 
		 
		
		  23.

		  ‘Ge spreekt veel over uzelf. Dit is tegen den toon... 
		  - 'k Weet al. Maar 't is niet tegen den toon der wysbegeerte. By 't
			 cogito ergo sum wordt ‘ikzelf’ tweemaal gebruikt in drie
			 woorden. 
			 Ik bedoel hiermee geenszins, dat fameuze
				uitgangspunt - ja wèl 'n punt, zie 
				125 - zoo mooi te vinden. Het wyzen
				daarop kan echter dienen tot voldoend antwoord op de nuchtere aanmerking
				waarmee dit idee begint, en dat is voor ditmaal genoeg. 
		 
		
		  24.

		  ‘Ge spreekt veel over uzelf... 
		  - Ik dank u, voor zoover uw verwyt me een bewys is dat ik veel heb
			 omgegaan met myzelf. 
		 
		
		  25.

		  ‘Ge spreekt veel over uzelf... 
		  - Ja. Woudt ge dat ik sprak over H... over uw kat... over uw hond...
			 over uw ezel? 
		  Wilt ge dàt? Welnu, wees tevreden. Ik deed het dikwyls, maar
		  	ge wist het niet, omdat ge telkens u verwart met uws buur- 
{==10==} {>>pagina-aanduiding<<}
 mans
			 ezel. Uw buurman klaagt ook, en zegt dat ik altyd sprak over uwezels.
			 Kompensatie. De ezels-zelf hebben niet geklaagd, die goeie stomme dieren. 
		 
		
		  26.

		  ‘Ge spreekt veel over uzelf... 
		  - Ja. Ik wil oprecht wezen. 
		 
		
		  27.

		  ‘Ge spreekt veel over uzelf... 
		  - Ja. Ik ben m'n laatste liefde. Ik had lang en veel en vurig bemind
			 voor die liefde geboren werd. Maar nu ze 'r eenmaal is... en de
			 laatste... 
		 
		
		  28.

		  ‘Ge spreekt veel over uzelf... 
		  - Ja. Als 't u verveelt... wie belet u my te verruilen voor 'n
			 Aglaia? Wat verhindert u 'n abonnement te nemen op: Het leven, de
			 lotgevallen en de bedryven van de familie Kappelman, verguld op-snee? 
		 
		
		  28a.

		  ‘Ge spreekt veel over uzelf... 
		  - Ja. Zoodra Gy doet wat Havelaar deed, en wat de ryke
			 jongeling in Mattheus XIX niet deed, zal ik over U
			 spreken. 
		 
		
		  29.

		  Er zyn meer muggen dan wespen, meer kappellui dan droogstoppels.
		  
		 
		
		  30.

		  By 't beschouwen van een kunstwerk, by 't schatten eener uitstekende
			 daad, by 't beoordeelen van een uitgedrukte gedachte, leg ik myzelf altyd de
			 vraag voor: wat is er omgegaan in de ziel des kunstenaars, van den held, van
			 den wysgeer, om dat ideaal te scheppen, om tot die daad te besluiten, om die
			 gedachte voorttebrengen en ze vorm te geven als denkbeeld? Dat is: ik vraag hoe
			 de ziel bevrucht werd? Welke toestanden ze doorliep by dracht en
			 verlossing? 
		  Welnu, de geschiedenis eener groote conceptie roept me altyd den
			 tekst toe: met smart zult ge kinderen baren! (57) 
		  Als 'n graankorrel spreken kon, zou ze klagen dat er smart ligt in
			 't ontkiemen. 
		  Helden, artisten en wysgeeren zullen my begrypen en de klacht van
			 die graankorrel verstaan. 
		 
		
		  31.

		  Aan den uitgever. Dit laatste heb ik gezegd om lezers te
			 lokken. Gy bekomt zeker veel abonnees op de ideen, wanneer men zoo'n
		  	abonnement kan gebruiken als brevet van helden- 
{==11==} {>>pagina-aanduiding<<}
 moed, wysbegeerte of
			 kunstgevoel. 
		 
		
		  32.

		  De noodzakelykheid is God. Meer weet ik van God niet te zeggen. En
			 't spyt me. 
			 Die spyt is voorby. Ik ben thans met myn God
				volkomen tevreden. Ook is 't onjuist dat ik niet meer over hem zou te zeggen
				hebben. Integendeel. De studie der wetten van het Zyn is even oneindig
				als 't onderwerp. Het spreekt dan ook vanzelf dat ik hierop herhaaldelyk
				terugkom. Zie, o.a. 
				886, vlgg. 
		 
		
		  33.

		  't Was niet heel wysgeerig van 
			 Frederik den Groote, te meenen dat hy de
			 landstreek strafte die hy 'n wysgeer gaf tot bestuurder. 
		  Hy, qui tout roi qu'il était, fut un penseur profond,
			 was hierin niet zeer ‘profond.’ De gekroonde liefhebbery-halfdenker
			 nam, verfranst als-i was, het woord filosoof in den zin zooals de Franschen dat
			 gebruiken. (767, vlgg.) 
		  Ik zeg: gelukkig 't land waar de bestuurders wysgeeren zyn.
			 Maar dan spreek ik hollandsch, weet nagenoeg wat ik meen, en zeg nagenoeg wat
			 ik weet. Dit doen de Franschen soms niet, en wie de Franschen napraten,
			 zelden. 
		 
		
		  34.

		  Myn ideen zyn de ‘Times’ van m'n ziel. 
			 Men beweert namelyk dat de ‘Times’
				geen eigenlyk gezegde vooruitbepaalde richting volgt doch de stemming weergeeft
				van de meerderheid der engelsche natie. In hoeverre dit waar is, of zelfs
				mogelyk, weet ik niet.
De bedoeling van m'n idee is, te verzekeren
				dat ik schryf naar den indruk van 't oogenblik, zonder my te bekommeren, noch
				om verband, noch om homogeniteit, noch om eindelyke konklusie. Vandaar dan ook
				dat ik zoo dikwyls van onderwerp verander.
Er ligt alzoo in dit gebrek aan
				methode een soort van... methode. En deze is - onder zekere gegevens - de
				slechtste niet. Wie steeds naar z'n beste weten zegt wat hem voorkomt waar te
				zyn, kan nooit met zichzelf in tegenspraak komen. De hieruit voortspruitende
				harmonie tusschen gedachten die op onderscheiden tydstippen en in geheel
				verschillende omstandigheden geuit werden, getuigt misschien voor waarheid doch
				ongetwyfeld voor oprechtheid. En juist uit deze overeenstemming ontstaat ten
				slotte één geheel, dat klemmender betoogt dan verhandelingen
				waarin 'n onaangenaam parti-pris al te gemaniëreerd tusschen kop en
				staart is gezet. Verlos ons van den... pleittoon, Heer!
Toch moet ik - niet
				zonder verwyzing naar 
				50 en 
				51 - velen waarschuwen tegen 't volgen
				myner niet-methode. 
		 
		
		  35.
 
		   
			 Hebt ge 't Idee wel gelezen,  
			 niet dat ik neerschreef op enne... 
{==12==} {>>pagina-aanduiding<<}
 
			 Maar dat ik niet schreef op 't wit  
			 tusschen enne... en enne plus
				één? 
				Over dit idee ben ik dikwyls lastig
				  gevallen. Het is 'n aansporing om tusschen de regels te lezen, en het verband
				  te zoeken dat ik door m'n niet-methode schynbaar verwaarloos. Het spreekt
				  vanzelf dat dit verband niet tusschen alle op elkaar volgende nummers
				  bestaat, doch 't ontbreekt daarom niet overal waar 't niet terstond in
				  't oog valt. Over 't geheel moet ik zeker gedeelte van Publiek, dat m'n
				  ideen slechts gelezen heeft, wraken als beoordeelaar van m'n
				  arbeid.  
		  
 
		 
		
		  36.

		  De Duitschers verwaarloozen de regels op den hiatus. En dit
			 doe ik ook als 't me zoo in 't hoofd komt. Ik erken dat onze eischen op dat
			 punt gegrond zyn. Maar 't is bégueule te veel gewicht te hechten
			 aan die eischen. Men moet en kan zooiets goedmaken by 't lezen. Ik neem aan, 
			 35 redelyk goed te lezen hoewel 't niet goed
			 geschreven is, en wel om aanleiding te hebben u te zeggen dat ik me niet ophoud
			 met schoolmeestery. 
		  Wat drommel, zet er een ephelkustische n tusschen, of liever
			 een t - zooals de franschen in va-t-en - omdat 
			 35 reeds te veel ènt, of een
			 s...'t doet er niet toe. 
		  De matrozen weten 't wel. Zy zeggen ‘den ouwe’ - juister
			 en griekscher: de-n-ouwe - als ze spreken van den meest nominatieven
			 scheepskapitein. Daarby is geen kwestie van akkusatief of deklinatie. 't Is 'n
			 zaak van gehoor. 
		 
		
		  37.

		  Als ik doof was zou 'k niet kunnen schryven. 
		 
		
		  38.

		  Een individu leert veelal zyn taal van 'n schoolmeester, dat jammer
			 genoeg is. Maar schoolmeesters moeten de taal niet maken. Zyzelf
			 behooren die te leeren van 't Volk dat die taal spreekt en schryft. 
		  En weer moeten de schoolmeesters niet alles goedvinden wat dat Volk
			 schryft en spreekt. Zy moeten ziften en kiezen, dat is: ze moeten geen
			 schoolmeesters zyn. 
		 
		
		  39.

		  Tusschen ziel en taal ligt de lengte van 'n trompet. Ik gis - en
			 geloof byna - dat weinig trompetten zoo kort zyn als de hollandsche.
		  
		 
		
		  40.

		  In elke levende taal is 'n gedeelte dood. ‘Die vrouw heeft 'n
			 vlek op haar neus.’ Haar neus leeft. 
		  ‘Waar moet ik die tafel zetten? Zet haar in den hoek.’
			 Haar 
{==13==} {>>pagina-aanduiding<<}
 is dood. 
			  *. Zoo is er veel dat ik wou
			 uitknippen als dorre takken. 't Geeft ruimte, licht, leven, aan de groene. 
		 
		
		  41.

		  Ik leg me toe op 't schryven van levend hollandsch. Maar ik heb
			 schoolgegaan. 
		 
		
		  42.

		  Ik ken weinig schryvers op wier geschryf ik zooveel aanmerkingen heb
			 als op 't myne. 
		 
		
		  43.

		  Als ik schryf ‘produKt’ ‘aKKlimatizatie’
			 enz. bedoel ik daarmee niet dat die woordeN zoudeN moeteN wordeN geschreveN met
			 'n K, die slechts 'n C is met 'n stokje. 
		  Eigenlyk zou ik moeten stemmen voor C , omdat die gemakkelyker is,
			 en kleiner. Maar als ik eenmaal een K gezet heb, laat ik die staan. Dat is
			 tuchteloosheid. 
			 Tuchteloosheid werd my in de
				Wetenschappelijke Bladen door den heerBuys in
				z'n beoordeeling. van den Havelaar verweten. Voor zoover
				dit het boek aangaat, heb ik er vrede mee. Het gelykt op geen enkel
				model, zoo min als dezeideen. Wat de persoon van Havelaar
				aangaat, hy sprong juist voor 't handhaven van tucht in de bres, 'tgeen
				hem werd kwalyk genomen door den zeer tuchteloozen 
				Van Twist, die Havelaars instruktien
				niet scheen te kennen en z'n eigen plichten met voeten trad.
Dat ik
				overigens als schryver me niet stoor aan akademische voorschriften, is
				de zuivere waarheid. Ik hoop te bewerken dat die voorschriften zich eenmaal aan
				my zullen storen. Mocht dit het geval worden, dan waarschuw ik ernstig tegen
				navolging. Men meene toch in-godsnaam niet dat er oorspronkelykheid ligt in 't
				naäpen van... oorspronkelykheid. 
				51 is immers duidelyk? 
		 
		
		  44.

		  't Is een infame leugen dat Babylon verwoest werd omdat eens iemand
			 'n letter had weggelaten uit de laatste, steeds gesplitste, ernstigste, netste,
			 stoutste, getoetste, stuitendste, utrechtsche...'k weet niet wat. 
		 
		
		  45.

		  We hebben n's teveel als slotletter. En dit moet minder worden,
			 juist omdat er nog een bykomt, de ephelkustische, die we niet kunnen missen.
			 Maar hondjeN met houteN staartjeN hoeft niet. 
			  * 
		  Ja, al hadden wy gebrek aan slot-n's, dan nog is dat houtig
			 ènnerig staartjeN van de diminutiva niet te verkiezen. En al 
{==14==} {>>pagina-aanduiding<<}
 was 't mooi, het kwispelt niet, omdat het nu eenmaal niet
			 leeft, dat styve staartjeN. 
		  Zeg eens: ‘kom hier, meisjeN!’ Ik ben zeker, dat ze
			 wegloopt, en ze heeft gelyk. 
		  Wat niet leeft, deugt niet. 
		  Roep eens: ‘geloof me, o mens... CH!’ Zoo'n mensch zal
			 wat gelooven, ja, maar hy zal niet Ugelooven. Hy zal gelooven dat ge een
			 vervelend mensCH zyt. 
		 
		
		  46.

		  Ik geef wenken, geen regels. 
		 
		
		  47.

		  Ik bied 'n vel druks voor 'n goed voornaamwoord van de tweede
			 persoon. Maar er mag geeng in komen. Ook geen ij, noch y.
			 Ook geen ou. 
		  U is goed als akkusatief. Maar als nominatief is 't een
			 leelyk woord, en verraadt z'n possessieven oorsprong. U is, beduidt: de
			 Edelheid van U is, uwe Edelheid is, U.E.D. is, U.E. is, uwee is. 
		  Ja, voor 'n goed nominatief pronomen, tweede persoon, geef ik
			 'n vel druks, en wel twee. En, als men er op staat, zonder één
			 g er in, die zoo leelyk is in ons schoon hollandsch. 
		  Ik durf nog niet schryven ‘hollans’ maar er zal 'n tyd
			 komen dat ik het durf. 
		  Hij of hy is ook niet mooi, tenzy er 'n klemtoon op
			 valt. 
			 Melis Stoke en ik vinden ‘zegti’ en
			 ‘doeti’ goed. Komaan, laat ons dat doen... we winnen daardoor
			 kracht in hy: 
		   
			 Neen, zegt-i snel, wat-i wil, wil-izelf  
			 omdat hy dat begeerd heeft.  
			 Wat-i denkt, wat-i zegt, wat-i doet,  
			 werd in zyn ziel geboren... doet
				Hy! 
				In 't gemis aan 'n bruikbaar voornaamwoord
				  voor de tweede persoon, meen ik een der by-oorzaken te vinden van de
				  moeielykheid om 'n goed hollandsch drama te schryven. 't Spreekt vanzelf
				  dat de hoofdoorzaak dieper zit. Deze soort van litteratuur zal tenonzent nooit
				  bloeien. Ik hoop hierop breedvoerig terug te komen. 't Is te vreezen dat ook
				  het Tooneelverbond, jammer genoeg, stroo dorscht. Wat overigens die ontbrekende
				  tweede persoon aangaat, in Zweden lydt men aan 'tzelfde euvel. Voor vele jaren
				  heeft de kroonprins van dat ryk - ik meen de tegenwoordige koning - getracht 'n
				  bruikbare tweede persoon in de spreektaal intevoeren, maar 't is hem niet
				  gelukt.
En wat onze g betreft, ze wordt nog byna overal verscherpt
				  tot ch. Zoo ook hoort men slechts zeer zelden de v behoorlyk
				  uitspreken. Byna altyd maken wy er een f van.
De tyd waarin we
				  ‘mens’ en ‘hollans’ (zonder staart) mogen schryven,
				  is gekomen, en - wat my betreft - reeds voorby. By de korrektie dezer
				  uitgaaf veroorloof ik me weinig afwykingen. Ik heb zeer veel op de
				  tegenwoordige spelling aantemerken, maar indien ik alles veranderde wat me niet
				  goed voorkomt, zou m'n werk er vreemd uitzien. Dit vreemde zou misschien
				  sommigen afschrikken, en daaraan mag ik de verspreiding myner ideen
				  niet opofferen. Dus:vroolyk... godbetert! Maar onder protest! Waarom
				  niet eens-voor-al de klinkers die 'n lettergreep sluiten, ontlast van die gekke
				  verdubbeling? Zyn we er ongelukkiger om, dat we sedert 'n halve eeuw
				  jaren en uren met één aen één
				  u schryven?  
		  
 
		 
		
{==15==} {>>pagina-aanduiding<<}

		  48.
 
		   
			 Een ruiter viel van 't paard, en sinds dien tyd  
			 Noemde ieder die van 't paard viel zich 'n ruiter.  
		  
 
		 
		
		  49.

		  Als 'n hardlooper z'n been breekt, is 't bal paré by
			 de kruipers. 
		 
		
		  50.

		  Ik paste een hoed, en zei: die maat is goed. M'n kleine jongen had
			 'n hoedje noodig, en wou dezelfde maat hebben. 
		   
		  - Papa, je hebt gezegd die maat was goed. 
		   
		  Zoo'n kind! 
		 
		
		  51.
 
		   
			 Wie me wat nadoet, is dikwyls m'n vyand,  
			 meestal vervelend, en altyd 'n dwaas. 
				De adverbia in dit idee zyn
				  inkorrekt en schynen slechts te dienen om de maat van 't vers voltemaken. Dit
				  is by verzen dikwyls het geval, en niet met bywoorden alleen. Het overige is
				  juist.  
		  
 
		 
		
		  52.

		  't ????? ??? der
			 leerlingen van Pythagoras bevalt me niet in Pythagoras. 
		 
		
		  53.
 
		   
			 't Aankleven van 'n opinie ‘omdat ikzelf het gezegd
				heb’  
			 Is my 'n duid'lyke wenk dat ik 't niet goed heb gezegd.  
		  
 
		 
		
		  54.

		  Ik woon by 'n banketbakker. 
		   
		  - Ik eet nooit van die dingen, zei de juffrouw, en ze wees op de
			 taartjes, want u begrypt, m'nheer, als men 't zelf maakt, en zoo altyd daarby
			 is, en die dingen altyd zoo voor z'n oogen en onder den neus heeft, dan begrypt
		  	u... niet waar, m'nheer... ik eet liever ham... maar van die din- 
{==16==} {>>pagina-aanduiding<<}
 gen eet ik nooit, weet u? 
		  Ik zei dat ik 't wist, en ging naar-boven. Daarop schreef ik: 't is
			 me onmogelyk 'n roman te lezen. Ik eet liever ham, net als de juffrouw. 
		 
		
		  55.

		  Ik weet niet hoe 't komt, maar: 
		   
			 Ein Märchen aus alten Zeilen  
			 Das will mir nicht aus dem Sinn.  
		  
 
		  En 't klinkt als: 
		   
			 O , whal a noble mind is here overthrown!  
		  
 
		  Zoo is er veel in den 
		  Hamlet wat me als muziek door de ziel ruischt. 
		  Jammer genoeg! 
		 
		
		  56.

		  Er zyn dichters die verzen maken. 
			 Ook jammer genoeg! Want zie, dichters konden
				hun ziel beter besteden. Terwyl Hamlet droomt en mymert en muziek-ruischt,
				zitten Mr. en Mw. Claudius gerust op den troon van 't land:wherein something
				rotten. Dat peinzend sammelen van de dichters verlengt den triumf der
				schelmen. 
				Van Twist heeft onlangs weer
				meegesproken over Indische zaken, en niemand spuwde hem in 't gezicht. Op Java
				wordt meer dan ooit geplunderd en gemoord. Begrypt men niet dat dit 'n
				onmisbaar gevolg is van de wyze waarop myn pogingen tot nog toe verydeld
				werden? 
		 
		
		  57.

		  Er is maar één weg ten hemel: Golgotha! Wie er
			 wil komen langs 'n anderen weg, is 'n infame smokkelaar. (30) 
		 
		
		  58.

		  Er zyn weinig boeken waaruit men niet leeren kan hoe men niet
			 schryven moet. (720, vlgg.) 
		 
		
		  59.

		  Neem één raad aan. Deze: dat ge geen raad
			 aanneemt. 
		 
		
		  60.

		  Als ik iets geschreven heb en dat nalees, is meestal m'n
			 hoofd-indruk: over die zaak zou veel te zeggen wezen. 
		 
		
		  61.

		  Wie tevreden is over z'n arbeid, heeft reden van ontevredenheid over
			 z'n tevredenheid. 
		 
		
		  62.

		  't Was avend. Een vrouwspersoon hield me aan. Kunt ge niet beter
			 doen dan u verkoopen? zei ik, en stootte haar 
{==17==} {>>pagina-aanduiding<<}
 weg. Den volgenden
			 avend 
			  * stond ze weer voor my en wierp me myn
			 ideen in 't gezicht. Dat deed me pyn. 
		  Toen ik 'r weerzag heb ik haar eenig geld gegeven, en de hand. 
			  † 
		 
		
		  63.

		  Jezus heeft veel schoons gezegd. Maar 't schoone dat hy gezegd
			 heeft, beslaat geen half vel druks. (7½ cent.) 
		 
		
		  64.

		  Jezus moet veel gezegd hebben dat niet in den bybel staat. Daaronder
			 moet veel schoons geweest zyn. Er staat van Jezus veel in den bybel, wat Jezus
			 niet kan gezegd hebben. 
		 
		
		  65.

		  Jezus is slecht geteekend in den bybel. Wie dat niet voelt is Jezus'
			 vriend niet. Om Jezus te waardeeren moet men 'n 
{==18==} {>>pagina-aanduiding<<}
groot gedeelte van
			 de evangelien wegwerpen. 
		 
		
		  66.

		  Jezus was geen christen. Ik wil hiermee niet zeggen dat hy 'n
			 Israëliet was. 
			 M'n bedoeling was: hy dogmatizeerde niet zooals
				de christenen. Ik erken thans echter, dat hy 't nu-en-dan wèl
				deed. 
		 
		
		  67.

		  Een arbeider verstuikte z'n voet, en de meester riep: voort! Ik heb
			 m'n geest verrekt, en myn meester roept: voort! 
		   
		  - Meester, ik zàl. 
		 
		
		  68.
 
		   
			 't Idee dat men daad'lyk begrypt  
			 is veelal 't begrypen niet waard.  
		  
 
		 
		
		  69.

		  Daar heb ik nu om 'n vers te maken - neen, om 't te behouden,
			 maken deed het zichzelf -‘daadlyk’ geschreven voor
			 ‘terstond.’ 
		  Om die fout te herstellen zou ik aan 't knoeien moeten gaan, en ik
			 heb geen tyd omdat ikideen schryf. Als 'n dichter verzen maakt, zyn er
			 fouten in: 
			 Shakespeare. Wie verzen maakt zonder
			 fouten, is 'n verzenmaker: 
			 Boileau en velen. 
		  Maar zie daarover 
			 50. 't Is verdrietig, en beweegt me byna 'n
			 purist te worden. 
		 
		
		  70.

		  Daar heb je nu kleinen Max... 
		   
		  - Strek je arm niet zoo ver uit op tafel, zei z'n moeder, dat is
			 onhebbelyk. 
		   
		  Ik had den heelen dag rondgeloopen om te bedenken hoe ik 't moest
			 aanleggen om vrouw en kinderen in 't leven te houden. 
		  Ik had gepensioneerde residenten gezien. Ik had redevoeringen van
			 geachte leden gelezen. Ook 'n fonkelnieuw ministerieel program dat precies leek
			 op oude programmen. Er kwam veel in van systeem maar niets van Recht.
			 Ook had ik vrienden ontmoet, die zeiden: ‘bonjour, hoe gaat het?’
			 Die vraag doet zéér als 't heel slecht gaat. En die 't vragen,
			 geven er eigenlyk zeer weinig om hoe 't u gaat. Dit alles was me weervaren,
			 maar middel om vrouw en kinderen te voeden had ik niet gevonden. 
			  * Daarop kwam ik thuis.
			 Misschien riep ik: Eli, Eli... of zoo-iets. Ik viel neer op 'n stoel,
			 afgemat, uitgeput, byna moedeloos.. ik schoof de hand onder 't hoofd dat slap
			 neerviel, strekte den steunenden elleboog uit op de tafel... 
		  
{==19==} {>>pagina-aanduiding<<}
 
		  - Mama, riep Max, Papa is onhebbelyk! 
		   
		  Dat was onbillyk van kleinen Max. 
		 
		
		  71.

		  Een veldheer schreef aan z'n luitenant: vermoord al de inwoners, en
			 houd de rest gevangen. De luitenant dacht dat de veldheer gek was, maar hy
			 uitte z'n meening niet, omdat hy de gramschap van den veldheer vreesde. 
		   
		  Natuur is alles. Wat er meer is, noemt men
			 metaphysiek, bovennatuurkunde, d.i. buitenissigheid. 
		   
		  't Is nog niet sedert heel lang dat de luitenants zoo'n veldheer 'n
			 dwaas durven noemen. 
		 
		
		  72.

		  Ik geloof niet aan bovennatuurkunde voor men my goed verklaart wat
			 benedennatuurkunde is. 
		 
		
		  73.

		  Ik weet niet hoe men in 't hollandsch vertaalt: les sots. Ik
			 zeg maar Kappellui. 
		 
		
		  74.

		  Waar blyven toch de ‘knappe’ kinderen? 
		 
		
		  75.

		  ‘Ga eens mee van-avend, zei me een vriend of zoo-iets. Er
			 wordt 'n verhandeling gehouden over de onsterfelykheid, door 'n broodbakker. 't
			 Is 'n waar genie.’ 
		   
		  - Waar woont hy? 
		   
		  Myn vriend zei 't my. Ik ging terstond daarheen en kocht 'n broodje.
		  	Dat slecht was. Maar 's avends ging ik de verhan-
{==20==} {>>pagina-aanduiding<<}
deling hooren. Hoe
			 die was, weet ik niet, omdat ik geen verstand heb van onsterfelykheid en
			 verhandelingen. M'n vriend zei, de verhandeling was mooi, en: 
		   
		  - Geloof me, 't is een waar genie... 
		  - Z'n broodjen is slecht. Zie, nog heb ik iets bewaard van de kruim
			 die denken doet aan glazenmaken. 
		  - Dat is mogelyk. Maar de verhandeling was mooi. Geloof me, hy is 'n
			 genie... 
		  - Z'n broodjen is slecht. 
		 
		
		  76.

		  - Geloof me, hy is 'n genie, Ik erken dat z'n deeg op stopverf lykt,
			 maar z'n verhandeling over de onsterfelykheid... ge moet bedenken dat hy bakt
			 met tegenzin, en verhandelt met genoegen. 't Eén is z'n beroep, 't ander
			 z'n roeping. 't Een is hem 'n noodzakelyke maar onaangename inspanning van
			 'smiddags vier tot 'smorgens acht, 't ander is hem 'n genot dat hy alleen mag
			 smaken in leegen tyd. Er zit veel in dien man. Ik wenschte dat we hem konden
			 helpen. Hy is niet op z'n plaats... 
		   
		  - Laat hem dan gaan waar z'n plaats is. 
		 
		
		  77.

		  - Inderdaad, die man is... 
		   
		  M'n vriend of zoo-iets, hield daarop 'n verhandeling over mislukte
			 genien - die 'r niet zyn - en trachtte my overtehalen iets te doen voor den man
			 die zoo gedeklasseerd was. 
		  Ik dacht na. Ik legde de kleyige kruim van 't broodje naast de aan
			 't geheugen klevende brokstukken onsterfelykheid, en kwam tot deze
			 konkluzie: 
		  Als 't waar is, dat die onsterfelykheid minder kleyig is en
			 voedzamer dan 't broodje - wat ik niet weet - dan moet die man
			 Chassez-croisez kommandeeren aan beroep en roeping. Hy moet brood bakken
			 in leegen tyd, en onsterfelykheid van 's middags vier tot 's morgens acht. 
		 
		
		  78.

		  Twee personen die pas gestorven waren, ontmoetten elkaar. Voor hun
			 sterven hadden ze veel getwist 'over ‘zyn’ of ‘niet
			 zyn.’ 
		   
		  De wyze - de weter - zei: 
		   
		  - Welnu, had ik niet gelyk? Ge ziet, we zyn er! Dat
			 vervelende citaat uit 
		  Hamlet heeft afgedaan.
{==21==} {>>pagina-aanduiding<<}

		  De onwetende, die generaal geweest was, scheen geen lust te hebben
			 in diskussie. Althans hy antwoordde niet op de uitnoodiging tot voortzetten van
			 den stryd die afgebroken was door den dood. Ik gis dat hy 't doelloos vond en
			 beneden de waardigheid van onsterfelyken, vooral nu 't niet langer te doen was
			 om waarheid - dit was tot weerzydsch genoegen uitgewezen in z'n nadeel - maar
			 over de prioriteit van het vinden der waarheid. Hierin scheen de gewezen
			 generaal geen belang te stellen. Maar wèl was hy verdrietig over 't
			 verlies van z'n laatsten veldslag. 
		   
		  - Verbeeld u, vriend onsterfelyke, ik was gewond. Men bracht me in
			 'n kamer en te bed. Ik lag den ganschen dag te ylen, en kon geen bevelen geven.
			 Maar 'savends werd m'n geest helder. Ik liet my de kaarten van de situatie
			 voorleggen, bestudeerde pozitien, sterkte, snelheid van beweging. Ik gaf orders
			 en zond m'n adjudanten rechts en links. Dàt korps moest hierlangs... 't
			 andere dáárheen... men zou den vyand aantreffen op dat punt...
			 zie! 
		   
		  En met onsterflyken vinger wees hy 'n punt aan op de kleine
			 aarde. 
		  - Welnu, werden uw bevelen niet goed uitgevoerd? 
		  - O ja, maar... luister! Na alles te hebben geregeld, sliep ik in.
			 's Nachts werd ik wakker. M'n wakers hadden my alleen gelaten, vertrouwende op
			 m'n gerusten slaap. Ik hoorde niets dan 't eentonig stappen van den schildwacht
			 onder m'n venster... 
		  - Wat is dat... 'n schildwacht? 
		  - Definitien zyn moeielyk. Nadenkende over m'n gegeven bevelen,
			 bedacht ik dat er iets verzuimd was. De kolonel P... kent ge dien? 
		  - Is-i dood? 
		  - Ik weet niet... 
		  - Levenden ken ik niet. 
		  - Dat 's waar... ik vergat dat we dood zyn. Ik ken hem ook niet
			 meer. Maar toen scheen ik hem te kennen. Welnu, ik bedacht dat P misschien te
			 laat zou komen met z'n kolonne als ik niet spoedig... ‘Hoe laat is
			 't?’ riep ik met schrik. 
		  - Hoe laat? Schrik? Wat is dat? 
		  - Definitien zyn moeielyk. Laat of vroeg is iets van
			 tyd... 
		  - Wat is dat... tyd? 
		  - Dat weet ik niet meer, maar val me niet telkens in de rede. Ik wil
			 u vertellen waarom ik zoo verdrietig hier ben aangekomen. Ik riep ‘ hoe
			 laat is 't?’ Niemand antwoordde. 
		  Ik hoorde maar altyd-door dat eentonig stappen van den 
{==22==} {>>pagina-aanduiding<<}
schildwacht, en riep nogeens: ‘hoe laat is 't?’ zoo luid ik
			 kon. Maar opstaan kon ik niet. Ik was zwaar gewond, en kon 't hoofd niet naar
			 de pendule keeren. Die wond aan den hals... 
		  - Ik zie uw wond niet, en uw hals niet. 
		  - 't Is waar, we hebben geen hals hier, en geen wonden... dat moet
			 wennen. Maar toen had ik 'n hals, en aan dien hals 'n wond die me belette te
			 zien hoe laat het was. Ik riep weer: ‘hoe laat is 't?’ Geen
			 antwoord. 
		  Maar altyd hoorde ik den tred van dien schildwacht. 
		  En ik hoorde hem hoesten, ja, ik hoorde z'n ademhaling. Maar als ik
			 riep: ‘hoe laat is 't?’ hoorde hy my niet. 
			  * Dit ergerde my, maar ik begreep het wel. Die schildwacht was
			 pas rekruut geweest, en had de stiptheid van iemand die iets weet, maar die 't
			 nog niet lang weet: hy mocht niet spreken op z'n post. Wist ge dat? 
		  - Neen, ik was spreker van beroep, en heb dus wel eens gezwegen op
			 m'n post, waar 't spreken plicht was. En toch ben ik hier! 
		  - Nu, myn schildwacht komt zeker hier. Hy deed zyn plicht met
			 rekrutige domheid. Ik riep... ik riep... 
		  Ach, altyd te-vergeefs! 
		  Ik kreeg de koorts van ergernis. Den volgenden morgen kwam men my
			 berichten dat de slag verloren was... omdat kolonel P te laat was gekomen. 
		  ‘En, zeiden velen - die nooit 'n slag verloren omdat ze nooit
			 slag leverden - 't zou anders afgeloopen zyn als Generaal X heden nacht
			 vóór vier uur 'n estafette had gezonden.’ 
		  De domme kwaadaardigheid... 
		  - Wat is dat? 
		  - Definitien zyn moeielyk. Val me niet in de rede. De kwaadaardige
			 domheid redeneerde ditmaal juist. Het was wáár! Inderdaad, als ik
			 dien nacht by-tyds 'n estafette had gezonden!... 
		  Begryp eens hoe verdrietig ik was! 
		  Terstond na 't bericht van den verloren slag, liet een der
			 manschappen verzoeken by my toegelaten te worden. Men liet hem binnen: 
		  ‘Generaal, ik ben de schildwacht die op post stond onder
			 
{==23==} {>>pagina-aanduiding<<}
 uw venster, dezen nacht van twee tot vier.’ 
		  ‘Hm!... zei ik. 
		  ‘Generaal, 't was half-drie.’ 
		  ‘O God, riep ik, waarom dat niet gezegd toen 't weten my
			 noodig was!’ 
		  Daarop ben ik gestorven. 
			 De klacht van den generaal is gegrond. Het is
				'n zonderlinge leemte in de onsterfelykheidsleer, dat de bevoorrechte-zelf
				eerst dan zekerheid bekomt van z'n toestand, als de slag geleverd... en
				misschien verloren is. Het geheele proefschool-systeem wordt omvergeworpen door
				onze onwetendheid van wat er volgen zal. Zie bovendien 
				17 en 
				157. 
		 
		
		  79.

		  Ik heb 'n modiste gekend die 'n onnatuurlyk kindje had.
			 ‘Onnatuurlyk’ zeg ik voor de eer van m'n modiste die gehuwd was. Ik
			 zal u straks den naam van den vader zeggen. 
		  De goede vrouw had haar kindje zeer lief, en kleedde 't zoo smaakvol
			 ze kon. Een lintje hier, een lintje daar. Soms eenvoudig, dan weer bont. 't Was
			 der moeder eenig genot zich bezigtehouden met den opschik van haar kind. 
		  En wie 'r soms zeggen mocht: die kleur is te rood, of te geel, of te
			 flets... die rand te breed, die sluier te dicht, dat gaas te yl... wie 'r mocht
			 klagen over gebrek aan smaak of gebrek aan bekwaamheid... niemand dacht er aan,
			 de zorgvuldige moeder te beschuldigen van gebrek aan liefde voor haar
			 kind. 
		  Die moeder heette Parabel. 
		  Poiêtês heette de vader. 
		  En waarheid was de naam van 't kindje dat de moeder zoo
			 gaarne aankleedde. 
		 
		
		  80.

		  Eens liet ze 'r kind zien, en vraagde met de oogen: 
		   
		  - Hoe vind ge m'n kind, m'n schat, m'n alles? Zie eens die
			 kleur! 
		  - Dat gele streepjen is aardig. 
		  - Geel... die wangen geel? 't Is rose! Geel? 
		  - Ik sprak van 't jurkje. 
		   
		  Andermaal liet ze 'r kind zien, en vraagde met de oogen, 
		   
		  - Hoe vindt ge m'n kind, m'n schat, m'n alles? Prachtig niet waar?
			 Zie hoe blank... en hoe rood... en gemarmerd! 
		  - Daar is te veel styfsel in. 
		  - Styfsel in de armpjes van m'n kind?
{==24==} {>>pagina-aanduiding<<}
 
		  - Ik sprak van 't jurkje. 
		   
		  Weder liet de zorgvuldige moeder haar kind zien, en vraagde met de
			 oogen: 
		   
		  - Hoe vindt ge m'n kind; m'n schat, m'n alles? Zie die vormen... die
			 ronding... die lynen! 
		  - Te kort van lyf. 
		  - Myn kind te kort van lyf? 
		  - Ik sprak van 't jurkje. 
		   
		  Toen werd de moeder verdrietig. Het bedroefde haar dat men het kind
			 niet zag. Wel tooide ze gaarne haar lieveling, maar 't smartte haar dat die
			 tooi belette het kind te zien. 
		 
		
		  81.

		  Smart maakt onbillyk. Paràbel werd boos op
			 Poiêtês, die 't niet helpen kon. Ze scheidde van tafel en
			 bed, en nam haar meisjesnaam aan: Ameleia. 
		  Ze scheurde den kleine 't valsche jurkjen af, dat de aandacht
			 wegstal. Daarop toonde ze 'r kind aan vele menschen, en vraagde met de
			 oogen: 
		   
		  - Hoe vindt ge m'n kind, m'n schat, m'n alles? 
		   
		  Een der velen zeide: 
		   
		  - Indecent. 
		   
		  De anderen zeiden niets. Zy hadden de vraag van de moeder niet
			 verstaan, en zagen 't kind niet. 
		  Dit bedroefde Ameleia. Ze verzoende zich met
			 Poiêtês, die 't graag deed. En ze noemde
			 zichParàbel als vroeger, en tooide haar kind als te-voren. 
		   
		  - Ach, riep ze, dan ziet men toch het jurkjen, en die lieve
			 strookjes, en die linten! Misschien zal men in 't eind letten op m'n kind, en
			 't schooner vinden dan z'n tooi. (134) 
		 
		
		  82.

		  't Is geen gering kwaad de waarheid vervelend te maken. Dit is een
			 myner vele grieven tegen christenen, en tegen de meeste moralisten. 
		 
		
		  83.

		  Ameleia beteekent zorgeloosheid, slordigheid.
			 Maar ik geef in 't vervolg geen vertaling van zoo-iets. Dat's myn werk niet.
			 Wie 't geluk heeft geen grieksch of latyn te verstaan, moet maar vragen aan z'n
			 neef den dominee of aan 'n ‘knap kind’ in de familie.
{==25==} {>>pagina-aanduiding<<}
 
		  Een schryver die tyd heeft om alles uitteleggen, heeft niet veel te
			 schryven. 
		  Een lezer die geen tyd heeft te vragen ‘wat is
			 dat?’ hoeft niet te lezen. 
		 
		
		  84.

		   
			 Byron zwom over den Hellespont, maar hy
			 had geen kogels aan z'n been. 
		  Ik heb gister 'n dertigponder afgeschopt; die me sedert vier jaren
			 hinderde in 't zwemmen. (Handels- en Effectenblad, Handelsblad,
			 Amsterdamsche Courant. 1, 2, 3 of 4 Februari 1862. Die
			 advertentie moet zoo lang leven als m'n ideen. 
			  * 
		  Ik wil den Hellespont over, en voelde dat ik niet langer
			 zwemmen kon met dien dertigponder aan 't been. 
		 
		
{==26==} {>>pagina-aanduiding<<}
 
		  85.

		  Een ridder streed tegen overmacht. Hy hield dapper vol, ontving wond
			 op wond, maar verslikte smart en loochende zwakte. Hy hield stand alsof-i niet
			 gewond was en geen pyn voelde. Meer kan men niet verlangen van 'n ridder. 
		  De vyand bedacht 'n middel. Hoe men 't uitvoerde, weet ik niet 
			  * maar 't kwam hierop neer dat er honig kleefde op de rusting
			 van den krygsman die alleen stond tegen velen. 
		  De vliegen kwamen den vyand te-hulp. En deze verheugde zich met
			 onedele vreugd, zeggende: 
		  - Wat ons staal niet vermag, dat zullen de vliegen doen. Hy
			 zàl vallen, en thuis zullen we van de vliegen niet spreken, en zeggen
			 dat hy viel door onze kracht. 
		  Inderdaad, de ridder zou bezweken zyn als hy niet aan z'n dame had
			 beloofd niet te bezwyken. 
		 
		
		  86.

		  In 't ziekenhuis te Amsterdam - dat gasthuis heet, ik weet
			 niet waarom - moest 'n matroos geamputeerd worden. Professer - ik meen Tilanus
			 - zette hem z'n been af. De man rookte bedaard z'n pyp, beet nu en dan op de
			 tanden, maar verhief zich boven de pyn. 
		  Professer T bewonderde die sterkte van ziel, en sprak daar-over met
			 lof, terwyl hy 't verband legde. 
		  Op-eens geeft de moedige patient 'n gil. Professer had hem met 'n
			 speld gestoken. 
		   
		  - Hoe, zóó schreeuwt gy, gy die zoo-even...
		  
		  - Dat 's waar... maar zieje, professer, die speldeprik hoort er niet
			 by. 
		   
		  De matroos had gelyk. 
		 
		
		  87.

		  Een gedachte is 'n polyp. Sny ze in twee, dan hebt ge twee polypen.
			 Sny die weder in twee... en ga voort met snyden. 
		  Na twintig generatien van sektie geeft alzoo één
			 gedachte meer dan 'n millioen naneven. En elke naneef is 'n polyp, zoo goed als
			 z'n stamvader. En elke stamvader in de rechte lyn is nog bovendien op zyn beurt
			 stamvader van tallooze zylinien. De zylinien die uitsterven, verdienden 't
			 leven niet. 
		  Een gedachte is autogenérisch. - Vraag uw neef. - Dit idee is
			 de verklaring van 
			 60. 
		 
		
{==27==} {>>pagina-aanduiding<<}

		  88.

		  En toch is 't niet waar dat gedachten de wereld regeeren. Dit
			 doen zelfs Ideen niet. Noch ‘opeyne’ zooals graaf
			 willem meende, en beitelen liet op 'n steen teAlkmaar,
			 die nog te zien is, naar men my verhaalde. 
		  Juist door de oneindigheid der gedachten verliezen zy aan invloed,
			 wat ze aangroeien in getal. A...M houden N...Z in échec
			 perpétuel. 
		  En de gedachten die zich afronden en tot denkbeeld vormen, regeeren
			 dáárom de wereld niet, wyl ze - hoe oneindig minder in getal dan
			 de òngeteekende - door tegenstrydige menigvuldigheid, toch nooit
			 onverdeelden indruk maken. Naast elke nimf staan faunen en satyrs. 
		  Wat regeert dàn de wereld? Daarnaar zoek ik sedert lang. Ik
			 geloof byna: non pas la parole... mais les mots. 
			 Ook dit is onjuist. Elk mot wordt weer
				op zyn beurt door andere mots krachteloos gemaakt. 
		 
		
		  89.

		  Als dit waar is 
			  * zal het mot ‘stelselaar’ meer systemen
			 omvèrgooien, dan veel verhandelingen met of zonder persoonlyke
			 achting. 
		 
		
		  90.

		  't Is onbillyk van 'n cirkel, den hoek te verwyten dat-i scherp
			 is. 
		 
		
		  91.

		  Ik ben boos op mezelf. Ik had nagedacht over God en m'n dame. Ik
			 begreep iets van 't een, en beminde het ander. Ik droomde, en meende veel te
			 weten, veel lieftehebben. Al liefhebbend en droomend liep ik 'n restaurant in,
			 en daar heb ik groen-erten met spek gegeten. 
		  Daarom ben ik boos op mezelf. 
			 Een blyk van zwakte. Ik zou dit waarlyk thans
				niet meer schryven. Er is niets laags in stoffelyke behoeften. Laag is 't
				pronken met gelogen ònstof. Toch was er geen onwaarheid in
				dit idee. Ik was oprecht in m'n kinderachtig betreuren van iets dat
				wezen moet gelyk het is, en dus meer eerbied verdient dan
				voorgewende verhevenheid. 
		 
		
		  92.

		  Wat leert men daaruit? Ik heb u niets te leeren. Ja dit: misschien
			 leert ge daaruit verstaan: 
		   
			 ‘Wat ik niet schreef op 't wit,  
			 tusschen enne... en enne plus
				één.’  
		  

{==28==} {>>pagina-aanduiding<<}
 
		  Als 't de moeite waard is dat te verstaan. Maar 't zou me zeer
			 smarten als 't niet de moeite waard was. Toch moet ikzelf u waarschuwen tegen
			 't aannemen van kemelvellen als bewys. 
		 
		
		  93.

		  Jezus ontmoette een evangelie, en vroeg, wie zyt gy? 
			 Ter toelichting van dit idee,
				in-verband met 
				63, 
				64 en 
				65, beroep ik my op 
				671, vlgg. 
		 
		
		  94.

		  Iets kan maar éénmaal geschieden. Iets kan worden
			 opgevat, overgebracht, verhaald, beschreven, op oneindig veel wyzen.
			 Daarom: 
		  leugen : waarheid = oneindigheid : één. 
		  't Is mogelyk dat iets niet geschied is. Toch kan 't worden
			 verzonnen, overgebracht, verhaald, beschreven, op oneindig veel wyzen. Dan is
			 't nog erger: 
		  l : w = oneindigheid : nul. 
		  Die verhoudingen zyn om van te schrikken. Er komen waarachtig
			 kemelvellen te kort! 
		 
		
		  95.

		  Meidinger tout pur. Professer Z was bevriend met apteker Y.
			 Hy noodigde dezen by zich op de thee, in 'n briefje dat verloren ging. 
		  De vinder kende de paraaf en ontcyferde de rest. Hy vond daarin 'n
			 middel tegen de kramp van 't hoornvee. 
		  Nu niet-Meidinger. Er gaat geen dag voorby, waarop ik niet
			 door Publiek wordt verrast met 'n lezing van m'n geschryf, nog gekker
			 dan dat recept van Professer Z. 
		 
		
		  96.

		  Zoek m'n slaapmuts, zei ik tot twee bedienden. Een uur later vroeg
			 ik: 
		   
		  - Welnu, waar is m'n slaapmuts? 
		   
		  De een zei: 
		   
		  - Meester, ik heb gezocht en niet gevonden. Ik weet niet waar uw
			 slaapmuts is. 
		   
		  De ander: 
		   
		  - Meester, ik heb niet gezocht en niet gevonden. Ik weet niet waar
			 uw slaapmuts is. 
		   
		  Ik had dus twee bedienden die niet wisten. Maar ik maakte
			 
{==29==} {>>pagina-aanduiding<<}
 onderscheid tusschen 't niet-weten van den een, en 't niet-weten
			 van den ander. Men moet zoeken naar z'n verloren slaapmuts. En wie 't
			 zoeken heeft verzuimd, mag niet met ongegronde aanhaling van 
			 Sokrates, zyn niet-weten opgeven als
			 hoogste wetenschap. Ik wou dat Sokrates dat niet gezegd had. 
			  * Hy
			 heeft er niet aan gedacht hoe 't zou gebruikt worden. 
		 
		
		  97.

		  En, wat het ergste is... de knecht die niet zocht, vond de muts.
		  
		  Hy gaapte, en rekte zich uit, en sloeg by-toeval de hand op 't
			 plankje waar de muts lag. Toch hield ik meer van den knecht die niet
			 gevonden had. 
		 
		
		  98.

		  - Kind, weetje waar je vader is? 
		  - Ach, neen. 
		  - Ha, ha, ha... hy heeft geen vader! 
		  't Kind begon te schreien: En ik begryp dat schreien wel. Er is iets
			 kwaadaardigs in de alpha privans van 't woord atheïst. 
			 Dit idee deugt niet, tenzy men drukke
				op 't woord: kind. Pueri puerilia tractant. Volwassenen storen zich niet
				aan zulke domheden. 
		 
		
		  99.

		  Ik weet niet, lezer, of gy 'n lezeres zyt. 
		  Ik twyfel aan 't bestaan van zeeslangen en politieke
			 eerlykheid. 
		  Ik ontken 't weerkomen van gister. 
		  Zy die ‘weten’ verwarren dikwyls de woorden die ik
			 onderstreepte. En met die verwarring doen ze hun voordeel. Duidelykheid van
			 uitdrukking, heeren! 
		 
		
		  100.

		  Waar ge een individu hoort spreken over principes... wees
			 voorzichtig. 
		  Waar ge een staatsman hoort spreken over systemen... wees
			 voorzichtig. 
		  Waar ge een godgeleerde hoort spreken over dogmen... wees
			 voorzichtig. 
		 
		
		  101.

		  Ik zat te peinzen, en ontving een brief van m'n vrouw. De kinderen
			 waren wel, en ze verzocht my om 'n geloofsbelydenis. 
		   
		  - Ze zeggen dat ik 'n slecht mensch ben, schreef ze, als ik niet
		  	binnen drie dagen 'n geloofsbelydenis afleg. De kinde-
{==30==} {>>pagina-aanduiding<<}
ren zyn wel,
			 maar wàt moet ik belyden? Ze zeggen, ik moet toch iets gelooven,
			 iets weten, iets belyden. Max, geef me toch 'n geloofsbelydenis.
			 Ik kan 't hier anders heusch niet langer uithouden. De meiden zien er me op
			 aan, dat ik geen belydenis heb. En kleine Max vraagt me, ‘wat is toch 'n
			 heiden, mama? Jansje wou me geen boteram geven, en zei: ik was 'n
			 heiden.’ Maar overigens zyn de kinderen wel. 
		   
		  Ik antwoordde dat ik geen geloofsbelydenis geven kon, dat ikzelf er
			 geen had. Zy schreef daarop: 
		   
		  - Lieve Max, om godswil, zeg me wat ik belyd. Ik geloof niet
			 ‘in’ den bybel, zooals ze dat noemen. Dat is wèl, zeggen ze,
			 maar de Natuur! Ook in de Natuur heb ik God niet gevonden, en dat
			 nemen ze my kwalyk. Ze zeggen dat Sirius zoo ver van ons is, en dat 'n klein
			 beestje nog andere beestjes op zich draagt. Dat komt me wel onzindelyk voor, en
			 ik vind dien afstand van Sirius wel lastig voor wie 'r heen moet, maar in dat
			 alles vind ik God niet. Lieve Max, de kinderen zyn wel, maar help
			 my. 
		   
		  Ik antwoordde nogeens dat ik geen geloofsbelydenis geven kon, dat
			 ikzelf er geen had. Ze schreef weer, en weer, en altyd hetzelfde. Toen werd ik
			 driftig. Niet om haar verzoek, maar over de oorzaken die zoo wreed daartoe
			 drongen. 
		  En daarop heb ik de
			 ‘Geloofsbelydenis’ geschreven, die ge kunt
		  vinden in den Dageraad, als ge slecht en goddeloos genoeg zyt er naar te
		  zoeken in dat tydschrift. 
		   * Maar als ge 't vindt en leest, bedenk dan dat die
		  belydenis 'n wanhopige poging was om rust te geven aan m'n vrouw, en een
		  boteram aan m'n kleinen heiden. 
		  Want - 'n bekentenis! - de eerste regel de beste van die belydenis
			 is 'n onwaarheid. 
		  Ik weet niet of er 'n vader was. 
			  † Ik weet niet of die vader de
			 scherpzinnigheid van z'n kinderen beproeven wou. 
			  † 
		  Maar als men heenstapt over dien eersten regel, dan volgt de rest
			 vanzelf. Meer weet ik er niet van te zeggen. 
		 
		
		  102.

		  Als 't bestaan van God moet bewezen worden uit de Natuur, hangen
			 wy weer af van ‘isten’ en ‘anen’ en de begrippen
			 òver God, van 'n vlekjen in de lins van 't miskroskoop, van 'n
			 millimeter fout in den graadmeter van 'n thermometer 
{==31==} {>>pagina-aanduiding<<}
 of 'n anderen
			 meter, van 't yzer in de nabyheid van 'n kompas, van verkeerd berekende
			 straalbreking, van gebrekkig achromatisme in 'n kyker, van... van... 
		  Ja, van wat al niet! 
		  Sirius is zóóveel mylen vèr, dus: God is
			 groot.
Dat infuziediertje houdt redevoeringen tegen z'n medeinfuziediertjes
			 die hem verstaan en begrypen, dus: God is groot.
Die visch heeft 'n vin die
			 hem in staat stelt volte te maken met 'n hoek van
			 1/1000000 graad, dus: God is groot. 
		  Dit alles is ontdekt door Professer A, Dokter B en Prosektor C, en
			 deze drie goddienende natuurheeren zyn de theologen van den dag. 
		  Den volgenden dag blykt er: 
		  Dat Sirius één myl verder staat: God is 'n myl
			 grooter.
Dat het infuziediertje verkeerd verstaan is: God is
			 verkeerd verstaan.
Dat die visch minder vlug is dan men dacht, en tot
			 wenden 'n hoek noodig heeft met 'n nul minder in de breuk: er is 'n nul
			 minder in 't cyfer der waardeering van God. 
		  Als ik dan toch wil droomen en gissen en mymeren over wat ik niet
			 weet, houd ik 't met de droomerige ouwerwetsche theologie. De studie van de
			 Natuur is de beste studie, maar men leert er niets uit kennen... dàn de
			 Natuur, dat is: alles! En juist omdat God is buiten alles, kan
			 men hem niet leeren kennen uit die natuur. (71) 
		 
		
		  103.

		  Een mislukt genie is geen genie. Ik spreek niet van mislukking door
			 overlyden aan stuipjes of mazelen. 
		  Wie meent 'n genie te zyn zal geen genie worden door die meening
			 wanneer hy 't nu eenmaal niet is. Maar àls hy 't is, en gy allen zegt
			 dat hy 't niet is, zult gy gelyk hebben tot hy u dwingt te
			 erkennen dat hy 't is. 
		 
		
		  104.

		  - Meent ge een genie te zyn? 
		  - Ja. 
		  - Die onbeschaamdheid is te geniaal om u niet te gelooven. 
		 
		
		  105.

		  - Meent ge een genie te zyn? 
		  - Ja. 
		  - Laat eens hooren. 
		  - Ik ben vry van sterken drank, kan lezen, schryven en 'n boodschap
			 doen, en toch kan niemand me gebruiken. 
		  - Die onbruikbaarheid is te geniaal om u niet te gelooven. 
		 
		
{==32==} {>>pagina-aanduiding<<}

		  106.

		  Al wat ik weet zonder 't van iemand te leeren, ruil ik gaarne voor
			 alles wat ik had kunnen leeren van anderen, en niet geleerd heb. 
		  Dit meen ik niet. Maar 'k moest het meenen. 
			 Van dit laatste ben ik niet volkomen zeker. Het
				is niet gemakkelyk, rekenschap te geven van den oorsprong onzer denkbeelden. We
				vergissen ons gedurig by 't schiften van indrukken die wy aan anderen te danken
				hebben, en dezulken die òns eigendom zyn, schoon 't de vraag is of hier
				stipt gezegd eigendom bestaan kàn. In den tekst wordt echter noch van
				denkbeelden noch van indrukken gesproken. Ik schyn daar wetenschap of
				kennis bedoeld te hebben. De waarheid is, dat ik zeer weinig - byv. door
				schoolgaan - van anderen geleerd heb. En dit zal wel by de meesten 't geval
				zyn. Zie daarover o.a. 
				870. 
		 
		
		  107.

		  Ik zal u vertellen hoe de nederigheid in de wereld is gekomen. 
		  Pygmee was klein van statuur, en hield er van over anderen
			 heentezien. Dat zelden lukte, omdat-i zoo bitter klein was. 
		  Hy ging op reis en zocht menschen die kleiner waren dan hy, maar hy
			 vond ze niet. En z'n begeerte om heentekyken over anderen, werd al heviger en
			 vuriger. 
		  Hy kwam in Patagonie waar de menschen zoo groot zyn dat 'n kind,
			 terstond na de geboorte, heenziet over z'n vader. 
		  Dit beviel Pygmee niet... in 'n ander. Maar uit wanhoop om
			 menschen te vinden, kleiner dan hy, bedacht hy 'n middel. Hy vond 'n deugd uit,
			 die voorschreef als eerste beginsel: wie grooter is dan Pygmee,
			 moet zich bukken tot onder de gezichtslyn van Pygmee, en de nieuwigheid
			 vond ingang. Alle Patagoniers werden deugdzaam. Als iemand door rechtopgaan
			 zondigde tegen de ‘eerste beginselen’ van Pygmee's deugd,
			 werd hy op eigenaardige wyze gestraft. Al wat gebogen was en deugdzaam, sprong
			 den hardnekkige om den hals, en trok hem naar beneden tot z'n hoofd het peil
			 bereikte van patagonische braafheid. En wie heel Patagonien op z'n schouders
			 droeg zonder deugdzaam te worden, werd te-pronk gesteld met 'n bordje waarop 'n
			 patagonisch woord geschreven stond, dat eigenlyk beteekent: deze man
			 stond Pygmee in den weg. 
		   
		  Dit woord vertaalt men in 't hollandsch met: hoogmoed. 
		 
		
		  108.

		  Er bestaat geen hoogmoed. Er bestaat geen nederigheid. Er bestaat
			 alleen waarheid of onwaarheid. Wat daarbuiten gaat, is uit den pygmesche. 
		 
		
{==33==} {>>pagina-aanduiding<<}

		  109.

		  - Zyt ge een goed zwemmer? 
		  - Zoo, zoo... 
		   
		  De man loog. Hy zwom als 'n eend. 
		 
		
		  110.

		  - Zyt ge een bekwaam mensch? 
		  - Ja. 
		   
		  Deze man was inderdaad bekwaam, en sprak dus de waarheid. Maar 'n
			 neef van Pygmee zeide: die man is verwaand! 
		   
		  Dat zei Pygmee's neef - om rang te geven van
			 ‘jaaa’ met behoud van bescheidenheid, aan z'n eigen:
			 ‘zoo... zoo!’ als men hem, vragen zou naar zyn
			 bekwaamheid. Dit wint dubbel, neen, driedubbel. Ziehier: 
		   
		  10 Het ‘zoo... zoo!’ wordt gezegd op 'n
			 manier die aanspraak maakt op de voordeelen die ‘ja!’ geven
			 zou. 
		  20 Het ‘zoo... zoo!’ maakt allen die
			 geen ‘ja!’ meer mogen zeggen, omdat er bleek dat ze
			 't recht niet hadden ja te zeggen, tot vrienden van Pygmee's
			 neef. 
		  30 Als Pygmee toevallig bekwaam is, valt hy
			 mee. En is hy 't niet... wel, hyzelf heeft immers gewaarschuwd met z'n
			 ‘zoo... zoo!’ Wat wil men meer? 
		   
		  O, die winstgevende, vyfde-aktige, brave-hendrikkige deugd! Noem de
			 dingen by 'r naam, en zeg: buk... buig... plooi... vouw jezelf in twee... dat
			 's de manier om klaar te komen in de wereld, en in Patagonie! 
		 
		
		  111.

		  Om zeden en wetten te begrypen, is 't nuttig zoo nauwkeurig mogelyk
			 zich voortestellen welke omstandigheden die wetten noodig, en die zeden
			 algemeen maakten. 't Is 'n aardige studie, maar meestal leert zy ons dat
			 eigenbelang de dryfveer was van wie die wetten en zeden invoerden of
			 handhaafden. 
			  * Zoo handhaven de parysche
			 modistes de krinoline. 
		  Ik ben daarom niet boos op die modistes, maar ik zou boos
			 wòrden, wanneer die wetgevers en die zedemeesters voorgaven dat ze hun
			 wetten en zeden en uitspansels verdedigen tot heil van 't menschelyk geslacht.
			 Dàt is niet waar? 
		 
		
		  112.

		  Zelden schryf ik wat ik wil, en nooit wat 'n ander wil. 
			 Dit is een der redenen waarom 't me zoo
				moeielyk valt schryver van beroep te zyn. Er gaan soms maanden voorby,
				waarin het me onmogelyk is my te uiten. Dien tyd breng ik met denken door, en
				'n beroepschryver in Nederland kan zich zoo'n weelde niet gunnen. (67) Erger nog: hy kan niet voldoen aan die behoefte.
				Hoe 't sommigen mogelyk is, elken dag, 't gansche jaar door, denkbeelden te
				leveren - hoofdredakteurs eener courant, byv. - is my 'n raadsel. Dat talent is
				me niet gegeven, waarin dan ook de reden ligt dat ik zoo lang wachtte voor ik
				me aan die broodschryvery overgaf. Ik hoopte zoo lang mogelyk dat men my die
				marteling besparen zou! 
		 
		
{==34==} {>>pagina-aanduiding<<}

		  113.

		  Ik ontving vandaag 'n zonderlingen brief. De schryver teekent zich:
			 ***, leerling... enz. 't Is dus 'n jong mensch. Ik zoek z'n naam
			 vergeefs in den Almanach de Gotha naar den geest. Maar dat zal 'n
			 verzuim wezen. Ik begryp namelyk niet hoe iemand die nog niets heeft
			 gepresteerd, zoo'n brief zou durven schryven. Hy verwyt me ‘in den
			 naam van Jezus Christus den gekruisten’ m'n hoogmoed. 
		   
		  ‘Wys denzulken 't kleed van kemelvel, dat ge versleet in de
			 woestyn.’ 
		   
		  Anders of meer weet ik niet te antwoorden op zoo'n hoogmoedig
			 schryven. 
		   
		  Ja toch... dit nog. Ik hoop voor dien ‘leerling’ dat de
			 15e wet doorgaat van m'n vriend den kapitalist, op pag. 93 van Vryen
			 Arbeid. Als dan m'n ‘leerling’ na eenige tientallen
		  jaren zwaren arbeid zal opgeklommen zyn tot Opper-hoofd-Directeur van 't
		  een-of-ander, met rang van veldmaarschalk naar den geest... als hy de plaats
		  zal hebben ingevuld die nu openbleef door 'n verzuim van de zetters der kleine
		  Gotha... laat hem dàn eens terugkomen op z'n onderwerp. 
		   
		  Het treft aardig dat ik juist 'n paar nummers geleden den hoogmoed
			 behandelde. Ik houd veel van hoogmoed. 't Is 'n element dat in onze maatschappy
			 maar al te vaak ontbreekt. 
		   
		  Maar als ik zeg dat ik hoogmoed aanbeveel, dan bedoel ik daarmee
			 niet zoo'n domme leerlingachtige ultra-christelyke eigengerechtige
			 zelfgenoegzame jongensverwaandheid. 
		 
		
		  114.

		  Elke deugd heeft onechte zusters die de familie schande aandoen.
		  
		 
		
		  115.

		  Als ge met uw zoon overlegt welk beroep hy zal kiezen, let dan goed
			 op of hy yverig is, want de graad van z'n yver moet bepalen of hy geschikt is
			 voor staatsbetrekking of 
{==35==} {>>pagina-aanduiding<<}
 voor 'n byzonder beroep. 
		  De reden hiervan is deze. In beide gevallen begint hy z'n loopbaan
			 als ondergeschikte. Yver zal hem schaden als z'n chefs publieke personen zyn,
			 maar voordeel doen by 'n partikulier. 
		  Wie 'n bierbrouwer dient en door yverig brouwen 't zyne toebrengt
			 tot den bloei van de brouwery, sticht zich 'n eerzuil in den zak des
			 bierbrouwers, maar wie 't Land dient en yverig is staat z'n meerderen in
			 den weg. 
		  Het pas de zèle van 
			 Talleyrand wordt nooit gezegd door 'n
			 industrieel. 
			  * En als de
			 Gouverneur-Generaal van Indie een bierbrouwer ware geweest, dat is: als de
			 ellendige knoeieryen die daar aan de orde van den dag zyn, invloed hadden gehad
			 op zyn eigen belangen, dan ware Havelaar omhangen met zooveel
			 ridderorden als er kunnen worden bedacht door den meest dankbare van alle
			 bierbrouwers. 
		 
		
		  116.

		  Een publiek persoon staat lager of hooger dan byzondere personen.
			 Trekt hy zich de algemeene zaak met denzelfden yver aan als 'n partikulier de
			 zyne behartigt, dan staat hy hooger, dewyl hy in den uitslag van 't goede
			 slechts deelt voor 'n burgerdeel, en niet naar de maat zyner meerdere
			 inspanning. Maar behartigt hy de publieke belangen juist genoeg om z'n
			 traktement niet te verliezen, en die goddelyke ‘aanspraak op
			 pensioen’... maakt hy tot ‘eerst en eenig beginsel’ de zorg
			 dat ‘het zyn tyd maar uithoude’ dan staat hy lager dan 'n
			 partikulier, en in myn oog zelfs zeer laag. Toen ikzelf ambtenaar was,
			 wist ik 't woord ambtenaar uittespreken als 'n scheldwoord. 
		 
		
		  117.

		  Ik vind niet goed dat de Prins van Oranje z'n beroep van
			 koning leert als inspekteur van de kavallerie. De Nederlanders zyn geen
			 volk van paarden, noch paardevolk. Ik beweer dat er uit Pope's Essay
			 on men en zulke werken 
		   *meer te leeren
		  is - vooral voor iemand die geroepen is tot regeeren of besturen van
		  menschen - dan in 'n stal. 
		 
		
		  118.

		  Onlangs te Brussel, kort na den dood van 
			 Brouckère, zag ik op de straat 'n
		  	vrouw die met veel moeite haar dron-
{==36==} {>>pagina-aanduiding<<}
ken  man naar huis leidde. 't
			 Was 'n zwaar werk, want de man slingerde vreeselyk en 't vrouwtje was zwak.
			 Maar, zooals vrouwen gewoon zyn, ze hield vol. Als de man viel, hielp ze hem
			 op, en wist weer raad om 'n paar schreden te winnen. 
		  Iemand die meely met haar had, stelde voor, den patient by hem
			 neerteleggen om den man te laten uitslapen. 
		   
		  - Ah mon Dieu, impossible... il y a élection
			 aujourd'hui! 
		   
		  Die man moest kiezen! 
			 Toch ben ik voor algemeen stemrecht. Het
				is de eenige manier om die stemmery iets minder schadelyk te maken dan ze nu
				is. 
		 
		
		  119.

		  In m'n Vryen Arbeid zeg ik dat de Kamers het
		  Volk niet vertegenwoordigen, en ik zie dat m'n Uitgever het bewys
		  daarvan toezegt op den omslag van de eerste aflevering der ideen . Ik
		  zal dat woord inlossen, maar kan dit niet terstond doen omdat ik whisten ga
		  van-avend. Tot morgen dus. 
		   
		  Ik ben niet gestemd tot schryven. Verbeeld u dat ik redelyk goed
			 whist, dat ik over 't geheel goede kaarten heb gehad, dat ik met m'n
			 aide meer trekken gemaakt heb dan onze tegenparty... toch wist men my te
			 beduiden dat ik verloren had en betalen moest. 
		   
		  Die rekening kan niet goed wezen! 
		   
		  Ik betaalde, maar met weerzin. Wrevelig stond ik op, en daar de
			 avend nog niet om was, speelde ik billard. Ik stootte doorgaans gelukkig,
			 maakte karambole op karambole, telde meer punten dan m'n tegenparty... toch
			 zeiden de omstanders dat ik verloren had en betalen moest. 
		   
		  Die rekening kan niet goed wezen! 
		   
		  Daarover nu ben ik zoo ontstemd dat ik me maar kort - en niet goed
			 misschien - zal afhelpen van 't bewys dat de Tweede-Kamer het Nederlandsche
			 Volk niet vertegenwoordigt. 
		  Het ideaal eener regeeringsvorm is: absentie van regeering.
			 Wat maakt het naderen tot dat ideaal mogelyk? Vermindering der behoefte van 'n
			 Volk om geregeerd te worden, dat is: ontwikkeling, beschaving, verlichting,
			 enz. Als ieder wist wat hy doen moet en daarnaar handelde, ware alle regeering
			 overbodig. Ik spreek niet van bestuur. In 'n fatsoenlyk gezelschap heeft
			 men geen koning, keizer of burgemeester noodig om te beletten dat de gasten hun
			 beenen op tafel leggen, of zitten gaan op 't hondje van mevrouw. Wie, par
			 inadvertance dan, 
{==37==} {>>pagina-aanduiding<<}
 toch gaat zitten op dat hondjen, of z'n
			 beenen uitstrekt tusschen de schotels, wordt gewaarschuwd door eigen besef van
			 z'n onbehoorlykheid, door 't janken van het hondjen, of - en dan is 't al heel
			 erg - door den wenk van een der medegasten. Van boete, van straf, is geen
			 spraak. De natuurlyke straf ligt in den boezem van den misdadiger-zelf.
			 In de zoogenaamde zedekunde noemt men die straf de stem van 't geweten, en in
			 gezelschap heet ze konfuzie. 't Komt overeen uit. Die beide dingen komen neer
			 op 'n onaangenaam gevoel van vernedering, waarvan men verlost wil wezen, en -
			 maar dit zeer parentheziaal - 't is de vraag of er konfuzie en gewetenswroeging
			 bestaat in 't gemoed des bewoners van een, overigens onbewoond, eiland?
			 Op de vraag: wat is zedelykheid op zoo'n eiland? hoop ik later
			 terugtekomen. 't Is 'n gewichtig onderwerp. 
		  Absentie van behoefte aan regeering is 'n onbereikbaar
			 ideaal. Natuurlyk, anders was 't geen ideaal. Evenals in veel dingen is hier de
			 eisch: voortdurend streven, en 't rezultaat: benadering. 
		  De regeeringsvorm die dit streven 't meest in den weg staat, is de
			 slechtste. 
		  De regeeringsvorm die dit streven toelaat, bevordert, zooveel
			 mogelyk vruchtbaar maakt, is de beste. 
		  Dit alles is duidelyk, naar ik meen. Toen ik dit idee
			 begon, was m'n voornemen hierover 'n lang stuk te schryven, maar 'n briefje dat
			 ik zoo-even ontving en dat me verdrietig maakte, noopt me tot kortheid. In de
			 hoop daarop later terugtekomen, sla ik nu de oorzaken over, waardoor alle
			 eerste regeeringsvormen waarschynlyk zyn geweest: patriarchaal. Daarna
			 werden ze monarchaal. Vervolgens republikeinsch. Die republieken
			 zyn van velerlei soort: demokratisch, aristokratisch, polykratisch,
			 ochlokratisch, oligokratisch, alle meer of min autokratisch,
			 despotisch en tyrannisch. 
		  Uit het botsen der belangen en denkbeelden is voortgekomen... 
		 
		
		  120.

		  Du choc des opinions jaillit... in dit geval 'n
			 vervelend meestal onbruikbaar mengsel van allerlei opinions. Een mengsel
			 dat de dwalingen van alle richtingen in zich vereenigt, zonder zich optelossen
			 in juistheid van richting. 
		  A en B wilden 'n rivier overtrekken, die van oost naar west liep. Ze
			 stonden aan de zuidzyde. A stelde voor, oostwaarts te gaan om 'n brug te
			 zoeken. B was van gevoelen dat men west-op 'n passage vinden zou. 
		  Daar kwam de geleerde C. Hy addeerde B's meening by de opinie van A.
			 Daarop halveerde hy, en riep: ik heb 't gevonden, het gemiddelde uwer
			 meeningen is Zuid!
{==38==} {>>pagina-aanduiding<<}
 
		  A geloofde hem, maakte rechtsomkeert, en ging. Hy heeft de rivier
			 nooit weergezien, en zal nu wel aan de zuidpool klagen over gebrek aan
			 juistheid in 't gemiddelde. 
		  B had C niet geloofd. Hy was blyven staan, en wachtte... 
		  Daar kwam de wyze D die nog wyzer was dan de wyze C. Ook deze telde
			 de meeningen van A en B by elkaar, deelde die door twee, en riep: ik heb 't
			 gevonden, het gemiddelde uwer meeningen is Noord! 
		  B geloofde hem en liep rechtuit, noord-op, de rivier in, waar hy
			 door verdrinken bevryd is van klagen over de onjuistheid van 't
			 gemiddelde. 
		 
		
		  121.

		  Na veel gewurm en geknoei dan, is er iets voor den dag gekomen, dat
			 men noemt: de konstitutioneel-monarchale regeeringsvorm met
			 volksvertegenwoordiging. 
		  Aan dien vorm van regeeren heb ik 'n hekel, uit temperament. 
		  Maar voor-als-nog weet ik niets beters. 't Is ook volstrekt m'n
			 bedoeling niet in dit idee uitteleggen waarom m'n temperament
			 zich met dien vorm niet kan vereenigen, en hoe de grove fouten die m'n
			 verstand vindt in andere regeeringsvormen, my dwingen voorloopig aan m'n
			 temperament het zwygen opteleggen. Dat alles zal ik misschien later
			 behandelen. 
		  Van die wyze van regeeren is de vertegenwoordiging des Volks
			 nu eenmaal 'n hoofdbestanddeel. Dit kan niemand ontkennen. 
		  't Is dus geene onnutte vraag: of ons Volk by de regeering
			 vertegenwoordigt wordt? 
		  Dit ontken ik. 
		  En meen niet dat ik nu wyzen wil op 
			 118, schoon ik 't recht hebben zou daarop
			 te wyzen, en op meer van dien aard. Meen niet dat ik nu spreken wil over den
			 verkeerden invloed van dagbladschryvers op de kiezers. Meen niet dat ik nu 'n
			 roman ga maken met 'n slot van beloonde deugd, en ‘sterf
			 ellendeling!’ Een roman waarin ik M'sieur 
			 Prud'homme of de Weledele heer 
			 Kappelman lid van de Kamer maak, om te
			 schetsen hoe zulke dingen geschieden. Neen, ik sla ditmaal misbruiken
			 over, wat me zelden gebeurt omdat er zooveel zyn dat ik veelal geen tyd heb tot
			 beoordeeling van 't voorgeschrevene gebruik. Ik spreek inderdaad van de
			 Wet. Ik spreek hier by uitzondering tegen de bepalingen die in
			 dit geval 't Nederlandsche Volk beletten zich te doen vertegenwoordigen
			 in de Tweede-Kamer...
{==39==} {>>pagina-aanduiding<<}
 
		  Ik word daar gestoord door een der heeren met wie ik gister avend
			 whistte. Hy was m'n aide geweest. 
		   
		  - 't Is toch zonderling, zei ik. Ik ben zeker dat gy en ik samen
			 meer trekken hebben gemaakt dan die andere heeren, en toch hebben wy 't
			 onderspit gedolven. 
		  - Ja, dat begryp ik ook niet. De rekening moet verkeerd
			 zyn! 
		  - Zeker, die rekening is verkeerd. Maar ga nu, want ik heb iets te
			 schryven over de wyze hoe 'n Volk niet vertegenwoordigd wordt. Ik geloof
			 dat ook die rekening niet goed is. M'n vriend ging. 
		   
		  Als 't waar is, dat de leden van die Kamer het Volk niet
			 vertegenwoordigen, ligt hierin 'n groote fout. Het hoofddoel toch van die
			 vertegenwoordiging wordt gemist. Dit hoofddoel is, meen ik drieledig: 
		   
		  10 Aan de regeering te doen weten wat de wenschen zyn van
			 't Volk. 
		  20 Door 't afstemmen van wetten, de uitvoerende macht te
			 stuiten in 't verydelen of tegenwerken van die wenschen. 
		  30 Door 't aannemen, kracht te geven aan de wetten die
			 wèl overeenkomen met de wenschen des Volks. 
		   
		  Ik weet wel dat vaak de wenschen van 'n Volk niet in overeenstemming
			 zyn met z'n belangen, en ik kan me voorstellen dat 'n Kamer - als ze hooger
			 staat dan dat Volk - in 't belang van haar lastgever anders
			 handelt dan die verblinde of bedrogen, lastgever-zelf zou handelen, wanneer hy
			 tot rechtstreeks handelen geroepen was. En zulk 'n Kamer zou wèl doen.
			 Maar ik behandel hier niet het verschil van meening of opvatting tusschen
			 gemachtigde en principaal. Ik behandel de vraag of die gemachtigde gekozen is
			 op rationeele wys, op 'n wyze die kans levert - en de mééste kans
			 - dat hy weet wat de wil van 't Volk is, in één woord of
			 de wyze van kiezen, zooals die is voorgeschreven, de meeste kans aanbiedt op
			 wèl kiezen? 
		   
		  Daar kwam de persoon met wien ik gister billardspeelde. Ik zond hem
			 weg, maar riep hem na: 't is onmogelyk dat je gistr'avend gewonnen hebt. Ik heb
			 meer punten gemaakt dan gy. Die rekening kan niet goed wezen! 
		   
		  Ik ga nu de vraag voorby welke graad van zedelyken moed en
			 onbaatzuchtigheid er voor 'n vertegenwoordiger des Volks noodig is, om in 't
			 belang van dat volk te stemmen tegen de opinie van z'n lastgever-zelf. Op
			 kleine schaal heeft de heer 
			 Duymaer van Twist dien moed gehad in
		  	zekere spoorweg-
{==40==} {>>pagina-aanduiding<<}
kwestie. 
			  * Ik zeg: op kleine schaal, daar de heer D.
			 v. T. evenals 19/20 van z'n medeleden niet het
			 Nederlandsche Volk vertegenwoordigt, maar alleen zeker
			 kiesdistrikt. Ik heb volstrekt geen opinie over die spoorwegnet, die 'k
			 niet bestudeerde omdat het me niet de moeite waard was de voordeeligste
			 toepassing nategaan eener zaak die niet oorbaar is over 't geheel. Zoodra ik
			 hoor spreken over 't aanleggen van spoorwegen met het geld van den Javaan, kan
			 ik me niet zetten tot het beoordeelen van de richting dier wegen. Het is
			 my moeielyk me bezigtehouden met uitziften van muggen terwyl men my
			 aanhoudend kemels te slikken geeft. Maar nu eenmaal aannemende dat het slikken
			 van kemels den heer D. v. T. niet indisponeert, eens vaststellende dàt
			 hy zich met de muggen bezighoudt, vind ik 't zeer schoon in hem, zich by dat
			 ziften niet te laten storen door 't aan den arm stooten of schreeuwen van z'n
			 lastgevers. En als zoo-iets in de Kamer wat meer gebeurde, zou ik misschien
			 niet noodig gehad hebben dit idee te schryven. 
		   
		  Bezoek. M'n whister en m'n billardspeler: 
		   
		  - Ziedaar 'n aardige zaak. Onze klub is uitgenoodigd te
			 Haarlem, om daar te billarten en te whisten om den prys. Hoe vindt
			 ge dat? 
		  - Hoe luidt het voorstel? 
		  - Ze vragen of we genegen zyn twee onzer beste whistspelers en onzen
			 besten billardspeler aftevaardigen. 
		  - 't Is my wel, maar laat me met rust. Ik schryf iets over
			 afgevaardigden en hoe die moeten gekozen worden. 
		  - Dat komt net van-pas! Dan zult juist gy ons kunnen zeggen hoe wy
			 onze afgevaardigden moeten kiezen opdat ze te Haarlem de klub geen
			 schande aandoen. 
		  - Ja... zoo! Wie spelen het best van ons allen? De beslissing is
			 moeielyk. 
		  - Wel, dat's zoo moeielyk niet. Laat ons eerst onderling spelen om
			 't meesterschap. De winners gaan naar Haarlem. 
		  - Goed. Maar ik ga in geen geval mee, al won ik. Ik schryf
			 ideen , en kan dus niet naar Haarlem gaan. Maar ik wil gaarne
			 van-avend 'n oogenblik komen om toetezien en 
{==41==} {>>pagina-aanduiding<<}
boektehouden van de
			 zaak, want er hangt veel van af dat we goed kiezen. 
		   
		  'sAvends kwam ik. Er werd bepaald dat alles zou beslist worden door
			 één partie liée, billard zoowel als whist. Dit
			 geschiedde. Ik hield boek, en uit m'n aanteekeningen bleek: 
		  dat A en B den robber whist hadden gewonnen tegen C en D.
dat E
			 den robber billard had gewonnen tegen F. 
		  Naar Haarlem moesten dus A en B om te whisten, E om billard te
			 spelen. 
		  Zy moesten de eer van den klub ophouden. 
		  Maar ik bleef beweren dat C, D en F beter speelden,
			 méér kans boden op eervollen uitslag dan A, B en E. En van dit
			 gevoelen waren de meesten. 
		  Uit m'n eigen boekhoudery echter bleek dat A, B en E den
			 robber hadden gewonnen. Die rekening kan niet goed zyn! 
		  Hadden de winners in 't whisten, geluk gehad door betere kaarten of
			 meer honneurs? Neen, de honneurs tellen niet in onzen klub. We
			 tellen alleen levées. En 't geluk in 't kaartkrygen was van 'n
			 wanhopige gelykheid geweest. Dááraan lag het dus niet. 
		  Had E op 't billard gelukstooten gemaakt? Niet meer dan F. Ik had
			 van alles beredeneerd nota gehouden. 
		  Waren, in beide spellen, de verliezers gehinderd geweest door 't een
			 of ander? Waren er oorzaken van-buiten die hen, beter spelers, 't spel
			 deden verliezen aan spelers van minder kracht? Neen, zyzelf verklaarden dat ook
			 dááraan hun verlies niet mocht worden toegeschreven. 
		  Toch hadden zy de robbers verloren. Die rekening kan niet goed
			 zyn! 
		  Den volgenden dag zou de heele klub onze tot ‘geachte
			 spelers’ gekozen medeleden uitgelei doen. We vergaderden aan de station.
			 A, B en E hadden iets deftigs in hun voorkomen, iets kerks, iets zondagachtigs,
			 'n tint van afgevaardigdheid, iets wat ge te zien krygt op de gezichten en in
			 den gang van dorpsdominees, als er groote Nutsvergadering is - lees niet:
			 groote-nutsvergadering - te Amsterdam. Maar C, D en F zagen er uit als miskende
			 genien. 
		  Die rekening kan niet goed zyn, mompelde ik. Maar ik weet
			 niet of ik dit mompelde over onzen klub, of over onze Natie. 
		  Als 'n ander dan ikzelf by die laatste verkiezing had boekgehouden,
			 zou ik misschien gedacht hebben aan... iets heel leelyks, aan valsheid. Maar ik
		  	was overtuigd van m'n nauw-
{==42==} {>>pagina-aanduiding<<}
keurigheid en goede trouw. 
		  Ik zag onze afgevaardigden kaartjes nemen, instappen, wegstoomen...
			 ik zag de niet-gekozenen terugkeeren naar huis... ik voelde dat
			 dezen de klub hadden behooren te vertegenwoordigen, en niet de anderen
			 die de robbers wonnen, ik voelde dat we niet goed hadden
			 gekozen... arme klub, die rekening kan niet goed zyn! 
		  Hoe 't met de uitdaging van de Haarlemmers afliep, zal ik u later
			 vertellen. In 'tzelfde ideezal ik trachten u te bewyzen dat onze
			 Tweede-Kamer niet vertegenwoordigt het Volk van Nederland, en dat
			 C, D en F naar Haarlem hadden moeten gaan in plaats van A, B en C. (133) 
		 
		
		  122.

		  Een oud heer las de krant, en hield die ver van zich. 
		   
		  - Waarom doet ge dat? vroeg ik. 
		  - Ik zie niet goed van naby sedert ik oud werd. 
		   
		  Ik wou dat m'n lezers oud werden en me lazen van verre. 
		 
		
		  123.

		  - Ik begryp idee N niet. 
		  - Hebt ge ze allen gelezen? 
		  - Neen. 
		  - Dan kùnt ge N niet begrypen. 
			 Zie ook de noot by 
				35. 
		 
		
		  124.

		  By 'n optelling is men gewoon 'n proef te nemen door nogeens te
			 tellen in andere richting. Wanneer dàt sluit is men gerust. Welnu, ik
			 zie dat ik in 
			 1 en 
			 94 langs geheel verschillenden weg ben
			 gekomen tot gelyke slotsom, maar tot 'n slotsom die ik liever niet aannam. En
			 toch, 't moet wel. 
		  Vermenigvuldig de uiterste termen van de evenredigheid in 
			 94 met elkander. Doe 'tzelfde met de
			 middelste termen, en zie: 
		  Een oneindig getal waarheden = één
			 leugen! 
		  Ik deed dus misschien verkeerd, m'n eerste idee te
			 beginnen met misschien. 
		  En wat er volgt uit de toepassing van dat idee op de tweede
			 vergelyking in 
			 94, ontsnapt me. 
		  Maar hoe men 't neemt, het is treurig. En toch zyn er menschen die
			 den titel durven aannemen van doctor - d.i. Leeraar - in de wysbegeerte.
			 Dàt begryp ik niet. 
		 
		
{==43==} {>>pagina-aanduiding<<}

		  125.

		  Zeg òf: ik weet niet, of àls ge 't weet, toon
			 dat door duidelykheid, en vooral, bouw geen torens op de punt van 'n naald,
			 zooals de schermers met cogito ergo sum, en zulke kinderachtigheden. En
			 nogeens, wees duidelyk, gy bonzen, rabbi's, dominees, derwisjen en
			 doctoren! Als ge dàt waart, zou 'k vrede hebben met de fondamenten van
			 uw torens. Maar dat zyt ge meestal niet. 
		   
		  ‘Wy achten geen wysbegeerte vruchtbaar die zich niet in de
			 dagelyksche spreektaal te uiten weet’ Dat zegt Dr. 
			 van Vloten in den Dageraad.
			 (December 1861.) Doctor van Vloten? Ja, Doctor. Maar ge ziet dat
			 hy hier meer is dan Doctor. 
		 
		
		  126.

		  De Heer 
			 Gunst zond my de nummers van den
			 Dageraad, die verschenen zyn sedert m'n vertrek uit
			 Amsterdam. Ik vang veel indrukken op, en dit was dus ook 't geval
			 onder 't lezen van die nummers. Één er van wil ik u meedeelen. Ik
			 had gisteren weer gehoord dat ik zoo'n begaafde schryver was... 
		  Leugenaars, huichelaars! Wie spreekt er over van Vloten, over 
			 Titus, over 
			 Scheltema, over 
			 A.F. Sifflé, over 
			 Aramaldi, over 
			 Lachmé, en over zoo vélen
			 die oneindig beter schryven dan ik? Daar is valsheid in dat geroep over
			 mooischryvery. 
		  Als ik weer op reis ga, en men biedt me ergens 'n nachtlyst aan, zal
			 ik m'n beroep invullen met: begaafde schryver, en m'n geboorteplaats
			 met: helaas! Want ik ben 'n amsterdammer. 
		 
		
		  127.

		  Ik heb daar drie en twintig nummers ideen verscheurd, die
			 allen begonnen met: ik lees in den Dageraad... 
		  Wat drommel, zoek ze zelf in den Dageraad! Of zyt ge dom
			 genoeg om te antwoorden: 
		   
		  - Ik lees den Dageraad niet. Ik ben niet van 't gevoelen der
			 dageraadsmannen. 
		   
		  Antwoord ge dat? Dan moet ik u vragen: hoe ge by 't opnemen van
			 boeken die ge wèl leest, vooraf weet dat ze wèl zyn geschreven in
			 overeenstemming met uw gevoelen? 
		  Dan moet ik u vragen waarom ge zoo bang zyt iets te lezen dat met uw
			 gevoelen in stryd is? 
		  Dan moet ik u vragen of ge ook misschien vreest iets te lezen
			 dat uw gevoelen zou doen wankelen? 
		  Dan moet ik u vragen of dit niet eenig wantrouwen aanduidt op uw
			 gevoelen?
{==44==} {>>pagina-aanduiding<<}
 
		  Dan moet ik u vragen of ge wel eens gelezen hebt hoe Don Quichot
			 vreesde z'n helm te beproeven? 
		  Ja, ja, zóó is 't! Ga liever voort uw helm te houden
			 voor goed en tegen zwaardslag bestand, dan kans te loopen dat ge nà
			 zoo'n proef zoudt genoodzaakt wezen omtezien naar 'n anderen helm. Maar erken
			 dan ook dat ge met 'n slechten helm tevreden zyt. 
		 
		
		  128.

		  - Zyt gyzelf van 't gevoelen der dageraadsmannen? 
		  - Een zotte vraag. Die mannen, als zóódanig
			 saamgenomen, hebben geen gevoelen. 
		  - Vervloekte stelselloosheid. 
		  - Ja, 't is erg. Verbeeld u dat die redaktie geen program heeft,
			 geen systeem, geen dogma. Ik heb in één aflevering stukken
			 gelezen, die lynrecht tegen elkaar inliepen. Als pater Chloroformicus 'n
			 goed stuk schreef over de onbevlekte ontvangenis, of dominee
			 Anaesteticus 'n goede preek over de transsubstantiatie... waarachtig, ze
			 zouden 't opnemen in hun tydschrift! 
		  - Hebben pater Chloroformicus en dominee Anaesteticus dat al eens
			 gedaan? 
		  - Nog niet. Doe gy 't eens. Ge zult zien dat ze uw stuk -
			 maar, 't moet goed wezen - met de meest stelsellooze systeemverkrachting
			 plaatsen naast 'n ander stuk - dat óók goed is - en waarin die
			 heerlyke dogmen worden bestreden. 
		  - Vervloekte leerstellingloosheid. 
		  - Ja. Dat kont er van als men iets doet zonder behoorlyk program. Er
			 is geen enkele krant die niet beter geredigeerd wordt dan dat tydschrift.
			 Probeer eens 'n stuk te schryven tegen Vryen Arbeid -
		  maar 't moet goed wezen - en zie of 't Handelsblad dat opneemt?
		  Voorzeker neen. Zoo'n blad heeft 'n principe, 'n leidend beginsel, 'n systeem,
		  ziet ge, en daarom is 't zoo mooi. Maar die Dageraad is... hoe zal ik 't
		  zeggen? Die Dageraad is tuchteloos. 
		  - Dat kan geen standhouden. 
		  - Wel neen, dat kan geen standhouden. Die heeren zouden 'n
			 goed stuk opnemen, al kwam 't van den paus, met wien ze overigens niet
			 byzonder wel zyn. 
		  - Vervloekte beginselloosheid. Ze hebben dus eigenlyk geen
			 gevoelen? 
		  - Neen, dit zei ik u reeds. Daarom noemde ik 't een zotte vraag, of
			 ik van hun gevoelen was. 
		  - Dit zie ik nu in. Vervloekte gevoelenloosheid! Ik ga 'n stuk
			 schryven over de menschwording en de hemelvaart. Ze 
{==45==} {>>pagina-aanduiding<<}
 zullen 't
			 opnemen, hebt gy gezegd?... 
		  - Als gy over menschwording en hemelvaart iets goeds kunt
			 schryven, ja. 
		  - Dat zal ik doen! 
		  - Ik hoop dat het u gelukt. Ik zou er geen kans toe zien. 
		 
		
		  129.

		  - Maar ze moeten toch iets hebben dat hen bindt. Iets als
			 cohaesie... 
		  - Ja... zoo... 't heeft niet veel om 't lyf. Ze zoeken waarheid.
		  
		  - Ik ben met u eens dat dit niet veel om 't lyf heeft. 
		  - Ik verwachtte van U niet anders dan zoo'n volledige
			 toestemming. 
		 
		
		  130.

		  - Ik heb 't gedaan... 
		  - Wat? 
		  - Dat stuk over de menschwording. Maar ze willen 't niet
			 plaatsen... 
		  - Dat is infaam! Te-meer omdat ik overtuigd ben dat... zeg eens,
			 gyzelf, was uw stuk goed geschreven? 
		  - Zonderlinge vraag. Hoe kan ik zeggen van mezelf... 
		  - 't Is waar, ik vergat uw principe over nederigheid. Ge
			 moogt niet zeggen: ‘ik schreef goed.’ Maar wel moogt ge - wetende
			 dat goed schryven 't onmisbaar beding was - uw stuk inzenden en daardoor
			 zonder 'n woord te spreken betuigen: ‘ik schreef goed.’ Ik begryp
			 uw principes niet. 
		  - Dat zy zoo 't wil. M'n stuk was goed. 
		  - Daar heb ik u! 
		  - Ja. Nu, m'n stuk wàs goed, ziedaar! Maar de Dageraad
			 wil 't niet opnemen omdat zyn gevoelen over de menschwording... 
		  - De Dageraad heeft geen gevoelen. Ik gis dat uw stuk niet
			 goed was. 
		 
		
		  131.

		  - Waarde 
			 Gunst! 
			  * Wees zoo goed me
			 van-tyd tot-tyd meetedeelen of 't lezen van den Dageraad toeneemt. Ik
			 hoop ja. Dan heb ik in m'n ideen wat meer ruimte voor andere zaken. Ik
			 kom plaats en tyd te kort, en wil niets liever dan nu-en-dan wat van me
			 afschuiven. Zoodra 't mag en kan laat ik alle buitenïssigheden rusten.
		  
		 
		
{==46==} {>>pagina-aanduiding<<}

		  132.

		  Maar zoolang 't gekibbel over niet-bestaande zaken nadeelig inwerkt
			 op dingen die wèl bestaan... zoolang ik moet vreezen dat de stemmen, hoe
			 forsch ook, van mannen die zich ten-doel stelden de maatschappy te verlossen
			 van den verderfelyken invloed der zoogenaamde godsdienst, niet alom
			 worden gehoord, zóólang zal ik voortgaan met het geven van 'n
			 zweepslag hier-en-daar. Zwygen waar spreken plicht is, noem ik misdadig. 
		  Onlangs zyn, volgens de nieuwsbladen, in Spanje twee personen
			 veroordeeld tot de galeien ‘wegens verspreiding van den bybel.’
		  
		  Ik vind dat vonnis schandelyk. Laat me dit vooraf zeggen, opdat
			 niemand het recht hebbe voortewenden dat ik partytrek voor zulke
			 barbaarsheid. 
		  Maar, ééns aannemende dat zoo'n straf mocht worden
			 toegepast op 't verspreiden van 'n boek... 
		  Aannemende dat die straf behoort te zyn in overeenstemming met de
			 nadeelen die er uit de verspreiding en 't lezen van zoo'n boek kunnen
			 voortvloeien, en hier-en-daar werkelyk voortgevloeid zyn... 
		  Dit alles aannemende, is het vonnis waarby twee personen in Spanje
			 zyn veroordeeld tot de galeien, wegens 't kolporteeren van den bybel,
			 rechtvaardig en niet streng. 
		  Hoe zoudt gy 't vinden, lezer, als iemand uw kind krankzinnig
			 maakte? Zóó, dat het lag te brullen als 'n wild beest, met schuim
			 op den mond? Zoudt ge dat goedvinden? Ik denk neen. 
		  Amsterdam, 6 februari 1862. 
  
Den Heere H.
			 Höveker, Boekhandelaar te Amsterdam. 
  
Weledele
			 Heer! Met warme belangstelling heb ik gelezen het by Uweledele uitgekomen
			 stukje: Verhaal eener geestelyke opwekking, enz. te Elberfeld. Ik geloof
			 dat de algemeene verspreiding der hoogstbelangryke mededeelingen die daarin zoo
			 naar waarheid worden gedaan, zeer nuttig werken zoude. In-weerwil van den lagen
			 prys van dat werkje is het niet genoeg overal gelezen, en ik ontwaar met smart
			 dat nog altyd velen by den dag voortleven, zonder 't minste besef van de
			 ontzaggelyke vreeselyke schrikbarende werkinge des Heiligen Geestes.
{==47==} {>>pagina-aanduiding<<}
 
Ik ben eenigszins schryver, en streef naar waarheid, vooral ten
			 aanzien der dingen die des Geestes zyn. Myn vriendelyk verzoek is of Uweledele
			 my zoudt gelieven toetestaan dat geheele boekjen over de wonderbare werking des
			 Heiligen Geestes, overtenemen in zeker geschrift waaraan ik op het oogenblik
			 bezig ben, en waarmee ik hoop enkelen die insliepen, wakker te schudden uit hun
			 doodslaap. 
Zoodra ik met m'n werkje gereed ben, zal ik de eer hebben
			 Uweledele daarvan een exemplaar aantebieden als 'n gering bewys myner
			 dankbaarheid voor de vergunning waarom ik met de meeste bescheidenheid ben
			 verzoekende by dezen. 
Onder betuiging myner byzondere hoogachting voor
			 ieder die naar waarheid streeft, heb ik de eer te zyn Uw Weledelheids
			 dienstvaardige Dienaar en Broeder... 
		  En daaronder m'n naam. Zoodra ik toestemming van den heer
			 Höveker ontvang om gebruik te maken van het by hem uitgekomene boekjen
			 over den noodlottigen invloed des bybels, zal ik dit idee
			 vervolgen. 
		 
		
		  133.

		  Ik had me voorgesteld heden voorttegaan met m'n betoog dat de Kamer
			 't Volk niet vertegenwoordigt. Ge meent dat ik beter deed te zeggen dat
			 ik daarmee zou beginnen, en ik voel de scherpte van die meening. Maar
			 hebt ge 't niet vaak ondervonden dat men u leidde langs anderen weg dan den
			 gewonen, en toch redelyk wel aankwam waar men wezen wou? Er zyn betoogen die 't
			 gebrek hebben van al te groote gemakkelykheid, en daardoor niet den indruk
			 maken die dikwyls, zeer ten onrechte, het gevolg is van ingewikkeldheid. Ik
			 neem aan, m'n stelling dat er eene zeer groote organieke fout is in de
			 bepalingen op 't kiezen, te bewyzen in drie of vier regels. Ja, reeds heb
			 ik dat bewys hier-en-daar gegeven in 't stuk over Vryen
			 Arbeid. Maar ik weet by-ondervinding dat 'n saillie niet den
		  indruk achterlaat dien ik wil teweegbrengen. Ik weet dat er om dien indruk
		  vruchtbaar te maken, iets noodig is dat het uitwisschen belet.
		  Zóó nagenoeg moet de wilde geredeneerd hebben, die 't eerst
		  weerhaken maakte aan z'n pyl. 
		  Als ik u bewezen had dat de Kamer 't Volk niet
			 vertegenwoordigt - nogeens, ik kàn dit doen in drie regels - zoudt ge
			 wel genoodzaakt zyn dat aantenemen. Maar 't ware daarby gebleven. Ik moet het u
			 bewyzen met 'n weerhaak, en op 'n manier die u dringt by èlke
			 verkiezing, by èlk uitgeleide uwer afgevaardigden naar de station,
			 hoofdschuddend uitteroepen: die rekening kan niet goed zyn! 
		   
		  En zie, die rekening is niet goed. Daar kryg ik nu twee brieven uit
			 Haarlem. 
{==48==} {>>pagina-aanduiding<<}
 
		  Eerste brief. Amice! Ge zyt finaal geslagen. Uw
			 afgevaardigde heeft vrouwen vertrouwd, kwam terstond uit in de invite, instee
			 van tegen-invite te doen, hy telt twaalf troeven, en vergééft.
			 Enfoncé! Hoe hebt ge dien man kunnen zenden tot het ophouden der
			 eer van uw klub? Daar moet 'n fout zyn in uw wyze van kiezen. Adieu, en
			 doe beter 'n andermaal! 
  
Hoyle. 
			  *
			 
President van den Haarlemmer Whistklub. 
		  Tweede brief. Amice! Ge zyt finaal geslagen. Uw
			 afgevaardigde maakt beesten, heeft geen verstand van gekompliceerde
			 kontra-effecten en stoot gaten in 't laken. Enfoncé! Hoe hebt ge
			 dien man kunnen zenden tot het ophouden der eer van uw klub? Daar moet 'n fout
			 zyn in uw wyze vankiezen. Adieu, en doe beter 'n andermaal! 
 
			 
Mingo. 
			  †
			 
President van den Haarlemmer Billardklub. 
		  Kort daarop kreeg ik bezoek van de Heeren Hoyle en Mingo. Na te
			 hebben lucht gegeven aan de verwaandheid die samengaat met gemakkelyke
			 overwinning, kwam 't beter gevoel boven, en met eenstemmige eerlykheid riepen
			 zy: 
		   
			- Geloof me, ge moet anders kiezen. Er moet 'n fout we-
{==49==} {>>pagina-aanduiding<<}
zen in uw kiesstelsel. Hoe zyt ge te werk gegaan? 
		  - Wel, toen uw uitnoodiging kwam... 
		  - Hebt ge toen in omvraag gebracht wie de sterkste whister was?
			 vroeg Hoyle. 
		  - Neen, daarover zou wellicht verschil van gevoelen ontstaan zyn.
			 Ieder had misschien gestemd voor zichzelf, of wat overeen uitkomt, ieder had
			 à titre de revanche de stem gekregen van z'n buurman. We hadden
			 niet boekgehouden over vroeger spel, en moesten spoedig beslissen. Er is
			 gespeeld om den voorrang... 
		  - In hoeveel partyen 
		  - In partie liée... één robber. 
		  - En de winners van dien robber... 
		  - We hebben die winners afgevaardigd, helaas, en ze naar de station
			 gebracht met veel statie. 
		  - Laat me uw aanteekeningen van dien beslissenden avend eens zien,
			 vroeg Hoyle. 
		   
		  Ik gaf ze. 
		   
		  - Hm, gelyke verdeeling van geluk in 't kaartkrygen. Aantal keeren
			 geven, gelyk. Alles, alles gelyk... 
		   
		  De goede Hoyle zocht, zocht naar de oorzaak van ons verkeerd
			 afvaardigen, en op-eens: 
		   
		  - Dáár zit de fout, riep hy! Ik wist wel dat er iets
			 haperde aan uw manier van kiezen. Ziehier: 
		   
		   	Aantal
				  	levées.	Gewonnen	spellen.
 	A & B	C
				  & D.	A & B	C & D.
Eerste
				  spel	5	4	één	-
Tweede
				  spel	0	5	-	één
Derde
				  spel	5	4	één	-
Totaal	10	13	twee.	één
 
		  Ge ziet wel dat we A en B moesten benoemen tot geachte spelers, zei
			 ik, zy hadden den robber gewonnen. Zoo was er bepaald. 
		  - Juist, zóó was er bepaald, maar die bepaling deugde
			 niet. Dááraan hebt ge te wyten dat uw stryd tegen ons verloren
			 is. Uw afgevaardigden vertegenwoordigden niet uw klub, 
{==50==} {>>pagina-aanduiding<<}
 niet
			 dàt bestanddeel van uw klub dat door beter spel met gelyke gegevens meer
			 trekken maakte dan anderen. Ze vertegenwoordigden slechts den uitslag eener
			 geheel willekeurige, op niets degelyks berustende - en gy ziet het nu, zeer
			 ondoelmatige en gevaarlyke - spelregeling! Ge hadt even goed
			 kunnen zeggen: wy zullen den blondsten afvaardigen naar Haarlem. 
		   
		  Hoyle had gelyk. 
		   
		  Daarop kwam m'n vriend Mingo aan de beurt. Ook hy verlangde de
			 aanteekeningen te zien, en vond: 
		   
		   	Aantal	punten.	Gewonnen	spellen.
 	E.	F.	E.	F.
Eerste
				  spel	50	49	één	-
Tweede
				  spel	0	50	-	één
Derde
				  spel	50	49	één	-
Totaal	100	148	twee.	één.
 
		  - Ge ziet, zei Mingo, dat ge, eens besloten uw keuze te richten naar
			 't beste spel van dien avond, eens besloten dat spel te schatten naar den
			 uitslag, verkeerd deedt dien uitslag te laten afhangen van de slotsom eener
			 geheel willekeurige, op niets degelyks berustende - en ge ontwaart het nu,
			 zeer ondoelmatige en gevaarlyke - spelregeling! Ge hadt even goed
			 kunnen zeggen: We zullen den bruinsten afvaardigen naar... 
		   
		  Naar den Haag. Ja, zóó is het! De leden van de Kamer
			 zyn gekozen naar 'n geheel willekeurige, op niets degelyks berustende,
			 en - dat hebt gy nu gezien, hoop ik - zeer ondoelmatige en
			 gevaarlyke kiesregeling. 
		  In die regeling is 'n radikale fout.  
		  In de spelen die ik aanhaalde als voorbeeld, vertegenwoordigden de
			 gekozenen niet den klub, maar den uitslag van zekeren robber.
		  
		  In de Tweede-Kamer vertegenwoordigen de gekozenen niet het
			 Nederlandsche Volk, maar denuitslag van zekere, aan de zaak zelf
			 geheel vreemde invloeden op willekeurig afgedeelde fraktien van dat
			 Volk. 
		 
		
		  134.

		  Omnis comparatio claudicat. Natuurlyk. Anders was 't
			 similitudo. Gelykheid zou de Gelykenis doen vervallen. Wat
			 
{==51==} {>>pagina-aanduiding<<}
 zoudt ge zeggen van iemand die de schoone parabel van
			 Jezus over 't berouwhebbend kind van zich stootte, omdat...
		   
		  - Dat gaat my niet aan. Daar wordt gesproken van 'n verloren
			 zoon... 
		  - Welnu? 
		  - Ik? Ik ben 'n verloren dochter!
		   
		  Zoo-iets ontmoet men veel, en ik houd er niet van. Men moet in 't
			 vatten van de bedoeling des sprekers of schryvers ‘van goeden
			 wille’ zyn. En dit is vooral noodig by vergelykingen, gelykenissen en
			 parabels. 
		 
		
		  135.

		  In die kiesregeling dan is 'n radikale fout. Ik weet wel dat alle
			 menschelyke zaken gebrekkig zyn, en 't is al ongelukkig genoeg dat ook de beste
			 inzichten van 'n wetgever vaak worden verydeld door verkeerde toepassing, door
			 afwyking, door ontduiking, door bedrog. Maar juist dit is 'n reden te-meer om
			 de wet-zelf zoo volmaakt mogelyk te doen wezen, opdat althans het goede
			 voorgeschreven zy, en 't kwade uitzondering blyve. 
		  Door de Kieswet nu wordt het kwade tot regel gemaakt, en 't goede
			 tot uitzondering. 
		  In de geheele Tweede-Kamer zyn hoogstens vyf of zes leden die
			 gekozen zouden zyn door 't Nederlandsche Volk, als dat Volk inderdaad
			 z'n afgevaardigden kiezen mòcht. Zonder allen te noemen, die
			 door de geheele natie zouden uitverkoren worden om haar te
			 vertegenwoordigen indien de Kieswet haar dit niet belette, en slechts om m'n
			 bedoeling duidelyk te maken, vraag ik of niet de namen van 
			 Thorbecke en 
			 Van Hall, van 
			 Groen en 
			 Van Hoëvell altyd zouden voorkomen
			 onder hen die de meeste stemmen hebben? Zoo bestaan er nog 'n paar namen, maar
			 niet meer dan 'n paar. 
		  Ik plaats de namen van Thorbecke en Van Hall, van Groen en Van
			 Hoëvell met voordacht naast elkaar, om te doen in 't oog vallen hoe hier
			 geen spraak is van zoogenaamde staatspartyen. De vier mannen die ik noemde, zyn
			 in Nederland bekend, door 'n groot gedeelte der Nederlanders
			 geacht, en kunnen worden opgegeven als vertegenwoordigers der meening
			 van velen. 
		  By konkurrentie evenwel in 'n ouwerwets-behoudend kiesdistrikt,
			 zouden de heeren Van Hoëvell en Thorbecke den stryd verliezen tegen iemand
			 die - hoe onbekend en onbeduidend ook overigens - meer geestverwanten telde in
			 dat distriktje, en zoo zou 't ook gaan met de heeren Groen en Van Hall,
			 
{==52==} {>>pagina-aanduiding<<}
 wanneer ze tegenover deze of gene liberale nietigheid moesten
			 worden gewogen door 'n kiesdistriktje waar 't zoogenaamd liberalismus
			 à l'ordre du jour was. 
		  Van misbruiken spreek ik thans niet 
			  * ik
			 spreek van de wet. Hoe gebrekkig die is, hoe schadelyk, hoe gevaarlyk,
			 zal, meen ik, ieder in 't oog vallen zonder verder betoog. Toch zal ik 't
			 verder betoogen, maar om welwillend gehoor te mynen voor 't bewys a
			 priori - het bewys dat zoo'n Kieswet geen goeden uitslag hebben kàn
			 - wil ik u even vooraf en a posteriori aantoonen, dat die wet inderdaad
			 'n zeer ongelukkigen uitslag heeft. 
		  In m'n stuk over Vryen Arbeid val ik zeer laag
		  neer op de Tweede-Kamer. Daar bewys ik niets, ik schets maar, en men heeft het
		  recht die schets karikatuur te noemen. Doch ook 'n karikatuur heeft waarheid
		  noodig tot grondslag. 
		  Een teekenaar, byv. van de Charivari, stelt Dupin voor - 
			 Dupin, den ex-president van de
			 Assemblée Nationale - als'n boers-gekleed man. Z'n schoenen zyn
			 breed, lomp, grof, ware schuiten. 
		  Nu is de vraag niet, of Dupin wel zulke schoenen draagt? De vraag
			 is: ligt er waarheid in de meening die de artist heeft willen uitdrukken, dat
			 de heer Dupin zich kleedt als 'n buitenman? Zulke waarheid nu zoeke men in
			 karikaturen, die wanneer ze goed worden begrepen, groot nut kunnen doen. 
		  De vraag over m'n charge van de ‘geachte leden’
			 is alzoo niet: spreken en handelen die leden zoo als ik ze daar spreken laat?
			 De vraag is: staat onze Tweede-Kamer inderdaad op zoo'n lagen trap als ik heb
			 willen te kennen geven in m'n overdreven schets? 
		  En dit is zoo. De schoenen van Dupin zyn iets minder lomp dan
			 de Charivari die teekent, maar dat Dupin zich voordoet als 'n boer, is
			 de waarheid. 
		  Onze Tweede-Kamer is inderdaad, op vyf of zes uitzonderingen na, 'n
			 verzameling van nietigheden. En wat zulk 'n verzameling kan tot-standbrengen,
			 is afteleiden uit 
			 4, 
			 5, 
			 6 en 
			 9. De geschiedenis van die Kamer zou 'n
			 treurige staalkaart wezen van nederlandsche hoedanigheden, àls we
			 moesten aannemen, dat de leden waren gekozen door 't nederlandsche Volk.
			 
{==53==} {>>pagina-aanduiding<<}
 Laat ons dus ter eere van dat volk zoo dikwyls mogelyk den
			 vreemdeling toeroepen: beoordeel ons niet daarnaar! Niet wy hebben die
			 heeren gekozen... zie onze Kieswet. 
		  Maar het schryven van die geschiedenis zou 'n groot en tevens 'n
			 ondankbaar werk zyn. Ik wil trachten de nietigheid van de Kamer op korter wyze
			 aantetoonen, en beroep me op de zaken waaromtrent partyen in confesso
			 zyn. 
		  Ik heb gezegd: er is verrotting in den Staat! 
		  Tegenspreken zou niet bewyzen dat de Staat gezond was, maar ik zou
			 verplicht wezen m'n stelling te verdedigen, en de uitslag zou aantoonen of ik
			 recht had. 
		  Doch zie... men spreekt niet tegen. Ik behoef niet te
			 bewyzen. Men bekent dat ik gelyk heb! 
		  Men? Wie? 
		  Ik beschouw de dagbladen - zooals ze thans zyn - volstrekt
			 niet als vertegenwoordigers van de publieke opinie. Maar wanneer die bladen,
			 zóó kort na 'tgeen ik hun toevoegde in m'n stuk over
			 Vryen Arbeid, zóó kort nadat ik afstand
		  deed van alle sympathie of hulp van hun kant, volmondig toestemmen dat ik gelyk
		  heb in de hoofdzaak: bedorvenheid der politieke atmosfeer, dan geloof ik
		  ze te mogen aanhalen als bewys dat ik eenvoudige ronde waarheid zeide, waar men
		  my ouder-gewoonte verdacht hield van excentriciteit. 
		  En, zooals altoos, ik maak geen onderscheid tusschen staatkundige
			 partyen. Alle getuigenissen aantehalen zou my te veel plaats wegnemen,
			 ik verzoek dus my te mogen bepalen tot het citeeren van twee geheel
			 verschillende bladen, die in zekeren zin kunnen geacht worden de twee
			 richtingen te vertegenwoordigen, waarin de stroom der publieke opinie zich
			 verdeelt. 
		  In den Arnhemmer van 12 Februari 1862, wordt betoogd dat
			 wel-is-waar de Tweede-Kamer allerellendigst is saamgesteld, maar dat men die -
			 om meer of min goede redenen - op dit oogenblik niet behoort te ontbinden. Om
			 goed begrepen te worden, zal ik 't heele stuk hier laten volgen, met,
			 onderstreeping van wat ik meer rechtstreeks noodig heb voor m'n doel, nl. te
			 doen zien dat niet alleen ik verontwaardigd ben over de onbekwaamheid,
			 de onbeduidendheid, de middelmatigheid onzer vertegenwoordigers. 
		  De drie woorden op ‘heid’ had ik kunnen samenvatten in
			 dit eene: misdaad. Want, ook zonder te spreken van omkooping of
			 oogendienst, het is misdadig plichten op zich te nemen van welker goede
			 vervulling zooveel afhangt, zonder tot dat vervullen instaat te zyn.
{==54==} {>>pagina-aanduiding<<}
 
		  Arnhem, 11 Februarij, 1862. 
  
Bij de
			 tot-stand-koming van dit Ministerie is door verschillende dagbladen de vraag
			 geopperd, of het nu niet noodig en nuttig wezen zou de Vertegenwoordiging, of
			 ten minste de Tweede Kamer der Staten-Generaal, te ontbinden? 
Er was
			 aanleiding tot die vraag, voornamelijk in het verschijnsel der weifelende
			 en wisselende meerderheden, met welke de Kamer in de laatste tijden nu eens
			 deze dan weder gene rigting, nu dezen en dan genen minister gesteund had. Het
			 was niet onnatuurlijk, dat het publiek, nu eindelijk eens een gouvernement van
			 beginselen optrad, vroeg: kan zulk een gouvernement met zulk eene Kamer
			 zamenwerken? Kan de besluiteloosheid gemeen overleg houden met de
			 stelselmatigheid? 
Wij hebben ons die vraag ook gedaan; wij hebben ons
			 afgevraagd, of het nu niet het juiste oogenblik zijn zou aan het land te
			 zeggen: stel thans aan deze homogene, door stelselmatige liberaliteit krachtige
			 regering ook eene homogene stelselmatige Kamer over. Het denkbeeld lachte ons
			 toe; kon het verwezenlijkt worden, het zou, van den aanvang af, een nieuw
			 tijdvak van parlementaire werkzaamheid openen; versche mannen vrij van
			 compromitteerende antecedenten konden de weifelaars vervangen, de
			 veelbewogen overtuigingen, die van alles medegedaan hadden, zouden eenige jaren
			 in stille rust hunne overgangstijdperken doorleven, om zich te bekwamen tot het
			 vormen van nieuwe politieke gevoelens. 
			  * 
Van deze kant beschouwd
			 zou eene nieuwe, doch vooral eene met versche elementen aangevulde, Kamer
			 ons zeer wenschelyk schijnen. Doch er zijn bedenkingen, die ons eene
			 ontbinding nu ondoeltreffend doen voorkomen. Voordat men nader op de ontbinding
			 aandringt, moet men twee moeielijke vragen kunnen oplossen: is er een stellige
			 grond van verschil tusschen Regering en Vertegenwoordiging, die voor de kiezers
			 het uitschrijven van nieuwe verkiezingen motiveert? Is het met reden te
			 verwachten, dat algemeene verkiezingen thans eene Kamer met een nieuw element
			 geven zouden? 
Wij gelooven dat beide vragen ontkennend moeten beantwoord
			 worden. Eene ontbinding is een beroep van de Regering op het volk, een beroep
			 dat zijne reden alleen kan vinden in eene gebleken onmogelijkheid van opregte
			 zamenwerking tusschen het Gouvernement en de Vertegenwoordiging. Maar van de
			 onmogelijkheid dat de tegenwoordige Kamer met het tegenwoordig Ministerie
			 zamenwerke, is niets gebleken. Ronduit gesproken, wij twijfelen aan die
			 zamenwerking geen oogenblik; 
			  † deze Regering zal niet minder
			 eene meerderheid in de Kamer vinden, dan voorgaande regeringen die vonden.
{==55==} {>>pagina-aanduiding<<}

			 
De Kamer, zoo als zij thans zamengesteld is, zoo als zij ten
			 gevolge der slingeringen, staatskunsten en standpunt-toeren der
			 laatste jaren geworden is, bezit als kamer geen politiek karakter. Zij is niet
			 eene liberale Kamer, maar zij is even weinig eene reactionnaire, een
			 ultramontaansche, eene anti-revolutionnaire Kamer; als ligchaam, als eenheid
			 drukt zij geene bepaalde rigting uit, maar daardoor heeft dan ook elk
			 gouvernement, dat talent toont en met kracht optreedt, de meeste kans om
			 eene meerderheid te vinden. 
			  * Wij stellen dit als een feit, niet als eene
			 aanbeveling. Het feit eenmaal zoo zijnde, vervalt voor de Regering dan ook de
			 grond, waarop eene ontbinding zou moeten steunen. De kiezers zouden te regt
			 vragen: wat moeten wij eigenlijk beslissen? En wij zien niet, wat het
			 gouvernement op die vraag zou kunnen antwoorden. Zou het de kiezers moeten
			 uitnoodigen alle niet-liberale leden en alle gecompromitteerde liberale leden
			 door nieuwe mannen te vervangen? Zou men willen, dat het gouvernement aan de
			 kiezers verzocht mijnheer A. uit Q., mijnheer B. uit X., mijnheer C. uit Z.
			 niet te herkiezen? Men behoefde dan slechts een stap verder te gaan en, gelijk
			 onder de tegenwoordige Napoleontische constitutie, de gouvernements-kandidaten
			 aan de kiezers te beteekenen. Of zou men willen dat het gouvernement de Kamer
			 ontbond, ten einde van het land te vernemen, of het wel genoegen neemt met dit
			 liberaal ministerie? Het zou, in andere woorden, gevraagd zijn: ‘De
			 koning heeft ons gekozen, maar wilt gij ons wel? ratificeert gij die
			 keuze?‘ Men zou een constitutioneel middel niet inconstitutioneler
			 toepassen kunnen. 
Daar de grond om te ontbinden niet aanwezig is, daar de
			 kiezers niet zouden weten welk punt van verschil zij beslechten moeten, zou de
			 waarschijnlijke uitslag der verkiezingen deze wezen, dat de Kamer nagenoeg
			 onveranderd zamengesteld bleef uit dezelfde leden. Waartoe zou dan de
			 kiesbeweging, waarmede men het geheele land in rep en roer gebragt had, dienen?
			 Zij zou alleen ten gevolge hebben kunnen, dat de Kamer en het ministerie, van
			 den beginne af, in eene zeer gewrongen houding tegenover elkander stonden;
			 er zou tusschen beiden een wederkeerig mistrouwen heerschen; 
			  † het ministerie zou in gemeen overleg treden moeten met eene
			 Vertegenwoordiging, die het ondersteld had, dat haar vijandig was, en de
			 Vertegenwoordiging zou geene nieuwe kracht putten uit eene herkiezing die niets
			 uitgemaakt had, omdat de kiezers geen oordeel konden vellen over een geschil
			 dat nog niet had plaats gehad.
{==56==} {>>pagina-aanduiding<<}
 
Deze bedenkingen doen, dunkt
			 ons, de schaal overhellen, en maken eene ontbinding thans onraadzaam, hoe
			 wenschelijk wij anders eene vernieuwing der vertegenwoordiging, ook in haar
			 eigen belang, rekenen zouden. Op dit oogenblik zou de ontbinding toch
			 waarschijnlijk geen ander gevolg hebben dan eene onvruchtbare kiesbeweging door
			 het gansche land en een ontzaggelijk tijdverlies, terwijl er zooveel
			 dringend werk voorhanden is 
			  *. 
		  Nu hoop ik dat men zeggen zal: die Arnhemmer is verdacht van
			 partydigheid. Zyn oordeel over de Kamer kan voortvloeien uit byredenen,
			 onverschillig welke. Goed. Ik wys dus op 'n ànder orgaan, op 'n blad dat
			 het Volk tracht voorttedryven in àndere richting dan de
			 Arnhemmer. Ik kies daartoe de oude Amsterdamsche courant, die
			 zich nooit heeft schuldig gemaakt aan radikalismus of excentriciteit. Laat zien
			 wat zy te zeggen heeft over de algemeene zaak en de Tweede-Kamer.
			 Waarschynlyk zal men inzien dat ik slechts wáár was, toen ik werd
			 gehouden voor àl te fors. ‘Er is verrotting in den
			 Staat’ had ik gezegd... 
		  Verrotting is 'n sterk woord, dat alleen by overdryving kan
			 gezegd worden door iemand die persoonlyk diep gekrenkt, eigen smart neemt voor
			 redeneering, eigen grief voor bewys. Door iemand die z'n oordeel niet put uit
			 z'n verstand, maar uit exceptioneele indrukken... 
		  Verrotting is 'n woord dat alleen kan gebruikt worden door 'n
			 persoon die door lang lyden z'n taal vergat. Die de waarheid overzet in b
			 dur. Door iemand die klacht geeft in-plaats van betoog, en voor 'n woord,
			 'n gil... 
		  Verrotting zou niet gezegd zyn door 'n kalm, bedaard,
			 bezadigd mensch. Er is pyn noodig, en overdryving door smart, om zoo'n woord
			 uittespreken... 
		  Zegt ge zoo? 
		  Welnu, luister dan en verneem hoe de bezadigde Amsterdamsche
			 spreekt: 
		  KRACHT. 
  
De dagbladen vergoeden thans in ruime mate
			 de stilte, die er gedurende het reces der tweede kamer heerscht. Zelfs in die,
			 welke ons zelden of nooit politieke beschouwingen leveren, wordt het optreden
			 van het ministerie 
			 Thorbecke besproken, en met
			 wezenlijk genoegen merken wij op, dat dit over het algemeen zonder
		  	hartst-
{==57==} {>>pagina-aanduiding<<}
togtelijkheid  geschiedt. Zekere wijze voorzigtigheid zelfs
			 heerscht in de artikelen van sommige voorstanders; eene voorzigtigheid, die
			 soms aan bezorgdheid voor teleurstelling grenst; en de bladen, anders het
			 vinnigst van toon, prediken nu verzoening of trachten tot welwillendheid te
			 stemmen. 
Dat er onder het geschrevene menige banaliteit voorkomt is het
			 natuurlijk gevolg daarvan, dat dezelfde woordvoerders bijna jaarlijks over eene
			 ministeriële krisis, met de gevolgen van dien, eenige kolommen hebben
			 moeten vullen. Er zijn evenwel van die bij herhaling en sints jaar en dag
			 gebruikte woorden en termen, welke al den schijn van banaliteiten hebben, maar
			 nu echter van meer beteekenis kunnen, of liever behooren
			 te zijn. 
Wat men dus anders als lieux communs achteloos had kunnen
			 voorbijgaan, verdient thans opmerking en bovenal toetsing. 
Zoo
			 mogen wij nu b.v. de herhaling van al wat lang en onophoudelijk en bij elke
			 gelegenheid nopens ‘de kracht’ van de ‘algemeen erkende
			 behoefte’ aan, en de ‘nationale wensch’ naar een ministerie
			 Thorbecke geschreven is, niet meer als gemeenplaatsen beschouwen, en
			 als uitvloeisels van de kracht der gewoonte door de vingers zien. Immers, er is
			 thans een ministerie Thorbecke opgetreden, en men heeft dus nu het
			 regt te eischen dat van een en ander blijke. 
De geschiedenis der
			 wording en zamenstelling was niet schitterend. Er schijnt zelfs scheuring onder
			 de ‘mannen van naam van de zuiver vrijzinnige rigting (zie Arnh.
			 Courant), namelijk die na 1856 ‘het vendel’ niet schandelijk
			 verlieten, ontstaan te zijn; niet ligt zal vergeten worden, dat de Arnh.
			 Courant eenigen van ‘politieke lafhartigheid beschuldigd heeft. 
			  * 
Met het oog op vele en beteekenisvolle stemmingen in de
			 tweede kamer, waaruit feitelijk blijkt, dat de Heer Thorbecke
			 in haren boezem geene meerderheid heeft; ten andere in aanmerking
			 nemende dat hij nimmer in de voorname kiesdistricten 
			  † en als
			 om strijd, maar daarentegen, in Maastricht en Deventer tot afgevaardigde
			 gekozen werd; en eindelijk omdat aanhoudend van geringe ingenomenheid in den
			 lande met door hem geleverde wetten, b.v. de kieswet en gemeentewet, blijkt, -
			 kwam het ons voor dat een ministerie Thorbecke geen deugdelijke
			 raison d'être had, althans niet, dat het de vervulling van een
			 ‘wensch der natie’ zou zijn. Wij konden geen 
{==58==} {>>pagina-aanduiding<<}
 woord
			 voor die bewering vinden, en verklaarden, dat, naar onze innigste overtuiging,
			 hier niets dan ‘eene stijf en strak volgehouden dagbladen fiktie
			 bestond. 
			  * 
De Arnh. Courant komt daartegen op. Behalve de
			 onheuschheid in den eersten regel van haar betoog, waar zij ons ‘een der
			 organen van de reaktionaire partij‘ noemt, hetgeen zij niet zou kunnen
			 bewijzen, waardeeren wij den goeden toon van haar artikel, en het is ook daarom
			 dat wij het in overweging namen. 
Het heeft ons echter niet van gedachten
			 doen veranderen. De argumenten, door ons vroeger breeder geformuleerd en
			 ontwikkeld, en hierboven kortelijk in herinnering gebragt, zijn niet door de
			 Arnh. Courant wederlegd. De optreding van een ministerie, welks
			 ‘eminent hoofd‘ door de kiezers van de voornaamste
			 districten 
			  † niet gewild, wien door de vertegenwoordiging nederlaag op
			 nederlaag gegeven is, kunnen wij niet de vervulling van een algemeenen
			 nationalen wensch achten, 
			  § en wij handhaven ons woord: eene dagbladen fiktie,
			 anders niet. 
Wij hadden gehoopt, neen, meer nog, wij hadden in gemoede
			 gewenscht, dat de eerste daad van den heer Thorbecke zuivering zou geweest zijn
			 van de totaal bedorven politieke atmosfeer, dat is: Kamerontbinding. Bij
			 herhaling is die Kamer veroordeeld, en door eerlijke mannen van verschillende
			 rigting. Men heeft beweerd, en helaas! de feitelijke bewijzen ontbreken niet,
			 dat in haren boezem lokale belangen veler oordeel vervalschten; dat een
			 egoistische politiek uit veler handelingen zonneklaar bleek; dat personen er
			 meestal boven zaken gingen, - met een woord, de Nieuwe Rotterdamsche
			 Courant heeft het uitgesproken, dat zij een ligchaam was ‘waarvan de
			 geest der meerderheid totaal is bedorven.‘ Oordeelde men
			 zóó buiten af, en had men tot dat oordeel, ongelukkig genoeg,
			 regt, - in de Kamer zelve waren de wederzijdsche verwijten als aan de orde van
			 den dag. ‘Gij Droogstoppel!‘ - ‘Neen, Droogstoppel
			 gij!’ Wij zullen er maar niet meer van zeggen. 
		  Tot dusver de Amsterdamsche Courant. Een weinig verder
			 herhaalt ze de verklaring dat er ‘een volslagen bedorven geest
			 heerscht in de Vertegenwoordiging’ ze spreekt van de karakterloosheid
			 der Tweede-Kamer, en alsof dit alles niet genoeg ware, alsof ze er aan
			 hechtte myn woord: ‘verrotting’ te yken, door 't nogeens
			 natespreken op andere wyze en in andere taal, betuigt zy: ‘de Tweede
			 Kamer is... hetgeen de Engelschen zeggen van hun Parlement in gelyke
			 	omstandigheden... a rotten Par-
{==59==} {>>pagina-aanduiding<<}
liament!’ 
		  Ter-loops wys ik hier op de aanhaling uit den Nieuwen
			 Rotterdammer, 'n ‘geacht blad.’ M'n woorden worden dus
			 herhaald, bevestigd, versterkt door drie organen van de publieke opinie,
			 door: 
		  Een orgaan in de behoudende richting. 
		  Een orgaan van de zoogenaamd liberale party, en 
		  Een orgaan van de radikalen. 
		  Zy allen roepen om 't luidst: karakterloos, bedorven,
			 verrot! 
		  Ik, die zoo excentriek scheen voor weinig tyds, zal weldra moeite
			 hebben om sterker uitdrukking te vinden voor m'n verontwaardiging, dan al die
			 zeer incentrieke verkondigers en voorlichters van de openbare meening. 
		  Bedorven... verrot! 
		  Dat zyn nu niet meer myn woorden alleen, Nederlanders -
			 wèl waren 't myn woorden 't eerst! - dat zeggen thans uw
			 couranten. Ik ga nu voorby hoe diezelfde couranten dapper hebben meegewerkt om
			 u aantesporen tot het byeenbrengen van al de bestanddeelen die oorzaak
			 waren der verrotting van `t geheel. In m'n Vry-Arbeid zyn uw kranten
			 voorloopig genoeg bedeeld. 
		  Bedorven... verrot! 
		  Uw Vertegenwoordiging, Nederlanders, is bedorven. 
		  Neemt ge daarmee genoegen? 
		  Het lichaam dat waken moet voor uw dierbaarste belangen, voor uw
			 bezittingen, voor uw staatkundige waardigheid, voor uw vryheid en voor uw eer -
			 ik heb geen tyd tot rechtzetten van den klimax, die verkeerd is, helaas! - dat
			 lichaam is verrot... 
		  Neemt ge daarmee genoegen, Nederlanders? 
			  * 
		  In m'n Vry-Arbeid zeg ik: de vreemdeling zal vragen wat hy te
			 denken hebbe van de rest, als de élite van 't Volk... 
		  Ja, als de élite van 't Volk, de gekozenen, de
			 uitverkorenen, en bloc genomen - jammer genoeg voor de enkelen die 'n
			 eervolle uitzondering maken - als de élite saamgenomen, door
			 mannen van allerlei inzichten, door henzelf die 't hunne toebrachten tot
			 dat kiezen...
{==60==} {>>pagina-aanduiding<<}
 
		  Als de élite van 't Volk door die mannen met touchante
			 eenstemmigheid wordt uitgemaakt voor 'n verrotte boel? 
		  Ja, vreemdeling, ik vraag als gy: wat heeft men dan te denken van de
			 rest? 
		  Ik zeide dat de Tweede-Kamer 'n verrot lichaam was...
			 ik 't eerst! 
		  Toen werd ik gehouden voor plat, triviaal, onbeleefd, voor
			 onfatsoenlyk misschien... 
		  't Doet me genoegen dat nu zooveel anderen even onfatsoenlyk zyn
			 geworden, even triviaal. 
		  M'n ideen zullen langer leven dan 'n krant. Ik heb door 't
			 overnemen van de beide artikelen uit den Arnhemmer en de
			 Amsterdamsche, gezorgd dat men later by 't lezen van m'n filippika in
			 Vryen Arbeid inzie: qu'il y avait de quoi! 
		  Zoodra mogelyk kom ik op dit onderwerp terug, en ik zal 't nog
			 dikwyls doen. Het moet wel. 
		 
		
		  136.

		  De roeping van den mensch is mensch te zyn. Daarheen moeten
			 leiden: opvoeding, onderwys, beroepskeuze, zedeleer, wetgeving, godsdienst.
		  
		  Hierin nu ligt, geloof ik, 'n algemeene fout, dat men veelal het
			 doel voorbyziet en hoofdzaak maakt van 't middel. 
		  Gesteld dat men als volmaakt mensch ter-wereld kwam. Dan zou
			 alle kultus, alle dwang, alle wet overbodig wezen. Ik zeg niet: alle
			 regel. Integendeel. Absentie van behoefte aan wet, is juist 'n kenmerk
			 van regel en orde. 
		  Maar de onvolmaaktheid die we dagelyks waarnemen in onszelf - en in
			 alles - mag niet leiden tot toepassing van middelen, anders of
			 meer dan juist noodig zyn ter bereiking van het doel. 
		  Om m'n denkbeeld overtebrengen in 'n vergelyking, wil ik de
			 menschelyke fouten en verkeerdheden ziekte noemen. Die ziekten zyn
			 velerlei. Stel dat er 'n byzonder geneesmiddel bestaat voor elke ziekte. Dan
			 zyn, in 't algemeen, alle geneesmiddelen noodig voor alle
			 krankheden. Doch ieder individu heeft 'n bepaalde ziekte, en dus behoefte aan
			 't geneesmiddel dat op zyn krankheid past. Wie zou nu, uit tragen schuw
			 voor de moeite van 't kiezen, aan elk individu durven voorschryven:
			 Recipe... alwat er in de apteek is? 
		  Het doel is: behoud of herstel van gezondheid. 
		  Den gezonden schryft men niets voor. Voor hen maakt men alleen dan
			 uitzondering als er kan voorzien worden dat die gezondheid zou gevaarloopen. Er
			 kan, byv. 'n behoedmiddel 
{==61==} {>>pagina-aanduiding<<}
 noodig zyn voor 'n ziekte die men nog
			 niet heeft, doch welker invloed te vreezen is. Maar niemand zal op 't denkbeeld
			 komen zich te wapenen tegen cholera of pest, wanneer die plagen niet heerschen
			 of niet in de nabyheid zyn. Ook schryft men geen geneesmiddel voor aan gezonden
			 die behoefte hebben aan zulke veranderingen als de lieve Natuur zal bezorgen
			 zonder middel. Men weet dat 'n kind moet groeien tot man of vrouw. Van
			 't daartoe noodige voedsel spreek ik nu niet, daar ik m'n vergelyking
			 slechts uit de apteek haal. Niemand zal angstvallig zoeken naar 'n middel tot
			 vergrooting van z'n kind, wanneer dat zoo groot is als 't naar z'n jaren
			 behoort te wezen. De slotsom is: zoo weinig middelen mogelyk. 
		  Maar aan zieken schryft men iets voor. Dit is noodzakelyk.
			 Doch ook hier is de goede opvatting, naar ik meen: zoo weinig
			 mogelyk. 
		  Dat is, in beide gevallen, niet meer dan noodig om de gezonden
			 gezond te houden of de zieken gezond te maken. 
		  Wie dit anders inziet, wie meent dat het gebruiken van medicynen
			 doel is, en gezondheid byzaak, spant de paarden achter den wagen,
			 en loopt gevaar ziekte te geven waar ze niet was, en gezondheid te verdryven
			 waar ze bestond. 
		  Dit zal niemand tegenspreken. Nooit zal 'n geneesheer zich beroemen
			 op 't voorschryven van veel medicynen, maar wel zou hy zich mogen beroemen op
			 't uitwerken van veel goeds met weinig middelen, en vooral zou hy lof verdienen
			 wanneer hy gezorgd had dat er nooit ander kwaad in de plaats trad van 't
			 verdreven kwaad. 
		  Wanneer iemand 10 graden miltsmart moet lyden in betaling voor 't
			 verlossen van 9 graden koortslyden, noem ik dat geen winst. Zóó'n
			 verlies nu wordt vaak geleden. Ik zeg dit in toepassing van de
			 vergelyking. 
		  Maar - altyd in toepassing op m'n onderwerp - er is nog wat ergers.
			 Dikwyls veroorzaakt onnoodige kinine de koorts die er niet was.
			 Dit is verschrikkelyk.
		   
		  Ik stap nu van de vergelyking af en herhaal m'n tekst: de roeping
			 van den mensch is mensch te zyn. Dáárheen moeten leiden
			 opvoeding, wetgeving, enz. Alle middelen moeten zoo weinig mogelyk
			 worden aangewend, juist omdat het gebruik van veel middelen den weg
			 afsnydt waarlangs men moet geraken tot het hoofddoel. Wie dat hoofddoel
			 voorbyziet, wie den patient beschouwt als geschapen om de apteek optehouden,
			 instee van de apteek als 'n inrichting om den patient te genezen, handelt
			 verkeerd op tweeërlei wyze:
		  
{==62==} {>>pagina-aanduiding<<}
 
		  Ten-eerste, door voor verdreven verkeerdheden andere - soms
			 gevaarlyker! - kwalen in de plaats te geven. 
		  Ten-tweede, door kwalen te veroorzaken die niet zouden bestaan
			 hebben zonder 't onnoodig middel.
		   
		  Dit nu maakt me verdrietig, dat we veelal belet worden mensch
			 te zyn, omdat we door opvoeding en onderwys zyn verschoold. Door beroepskeuze
			 verambtenaard, vermilitaird, en verbeurst. Door zedeleer en wetgeving
			 verwrongen en vermanierd. Door godsdienst verstelseld en verkerkt... 
		  Zeg niet dat ik vreemde woorden maak. Het Volk-zelf noemt dat
			 alles in z'n dikwyls krachtige taal: verdokterd! 
		 
		
		  137.

		  Als ge van kurioziteiten houdt, kan ik u 't volgende aanbevelen.
			 Hebt ge wel eens 'n hond gezien die 'n bochel had? Ik nooit. 
		  Welnu, dàt kunnen we zeer gemakkelyk te zien krygen. Neem 'n
			 nest jonge honden die 't ongeluk hebben welgeschapen te zyn. Spreek deze
			 bezwering uit: 
		  ‘Natuur, Natuur, Natuur, wat benje dom,
			 Natuur!’ 
		  Trek daarna uw hondjes korsetjes aan, liefst wat styf en wat nauw,
			 en let eens goed op of Natuur niet heel spoedig uw tooverspreuk gehoorzaamt, en
			 u wat scheefs geeft, waar ze in haar domheid, vóór uw bezwering,
			 meende te kunnen volstaan met welgeschapenheid. 
		 
		
		  138.

		  (Vervolg van 
			 132) Ik ontvang van den heer 
			 Höveker 't volgend briefje: 
		  WelEdele Heer, Ik begrijp niet regt UEd's bedoeling. Gaarne echter
			 zag ik van het bewuste stukje geen gebruik gemaakt. 
Ik heb de eer,
			 enz. 
		  De heer Höveker begrypt m'n bedoeling niet? Ik ben zeer gewoon
			 aan gebrek aan begrip, zoowel by anderen als in mezelf, maar ditmaal... 
		  Eilieve, wat kan er duisters liggen in m'n bedoeling? De Heer
			 Höveker heeft, met loffelyke zucht om z'n medemenschen te waarschuwen
			 tegen den verderfelyken invloed des Bybels, 'n boekjen uitgegeven waarin die
			 invloed in vry scherpe omtrekken wordt geschetst. Ik schryf hem dat z'n
			 waarschuwend werkjen ondanks den lagen prys niet genoeg verspreid is, en vraag
			 vergunning het overtenemen in m'n ideen die door 't heele land
			 gaan.
{==63==} {>>pagina-aanduiding<<}
 
		  M'n bedoeling? Wel, m'n bedoeling is meetewerken tot de verspreiding
			 van de nuttige wenken die in dat boekje worden gegeven, anders niet. 
		  Hoe, de Heer 
			 T.M. Looman - zoo heet de vertaler van het
			 in 't duitsch geschreven werkje - geeft in eenvoudige doch indrukwekkende taal,
			 'n tafereel van de vreeselyke gevolgen der bidstonden, van bybellezing en
			 dergelyke tot krankzinnigheid leidende - of van krankzinnigheid getuigende --
			 uitspattingen, en de heer Höveker, de uitgever, staat my niet toe gebruik
			 te maken van de nuttige wenken die hy verkrygbaar stelt tegen drie gulden de
			 honderd exemplaren? 
		  Hoe, ik hoor brand roepen, en mag niet herhalen: brand! 
		  Hoe, de schryver van 't verhaal der ‘geestelyke
			 opwekking’ te Elberfeld, zegt ons dat er 'n leeuw op ons pad is, en de
			 heer Höveker handhaaft z'n kopyrecht op die waarschuwing? 
		  Waarlyk, ik begryp den heer Höveker niet. 
		  Van geldelyk voordeel kan hier geen spraak zyn. Een werkje dat voor
			 vyf centen te verkrygen is, komt me als fondsartikel niet zeer belangryk voor.
			 En al ware dit anders, er ligt wreedheid in 't tegengaan der verspreiding van
			 zoo nuttige waarschuwingen als in dat kleine boekje worden gegeven. 
		  Een kort verslag evenwel - altyd in het belang der zaak - zal my
			 geoorloofd zyn. Misschien zal men na 't lezen daarvan, het spaansche vonnis
			 waarvan ik sprak in 
			 132, minder ongerymd vinden. 
		   
		  Er schynt 'n Evangelisch-Verbond te bestaan, dat in de publieke
			 bladen alle Christenen heeft opgeroepen om bedestonden te houden in de week van
			 6-13 Januari 1861. Achttienhondert 61, achttienhonderd, niet
			 vyftienhonderd, niet dertienhonderd, niet zeshonderd, niet
			 éénhonderd. Ik spreek van 't één en
			 zestigste jaar der negentiende eeuw! 
		  In die week dan van dat jaar zouden alle Christenen
			 gemeenschappelyk bidden. Of alle Christenen 't gedaan hebben, weet ik niet. Ik
			 denk, neen. Ik althans heb weinig of niets gehoord van de gevolgen die zoo'n
			 biddery blykt na zich te slepen. 
		   
		  De suppoosten van 't stadsweeshuis te Elberfeld ‘voelden
			 zich opgewekt, om ook van hunne zyde gemeenschappelijke bidstonden te houden,
			 en den Heer, behalve in de door het verbond voorgeschrevene algemeene
			 aangelegenheden van het Godsrijk... 
		   
		  Sic. Dat ‘Verbond’ schynt de aangelegenheden van
			 't Godsryk voorteschryven. Behalve dáárin alzoo:
{==64==} {>>pagina-aanduiding<<}

		   
		  ‘Den Heer inzonderheid aanteroepen om de bekeering van de
			 aan hunne zorg toevertrouwde kinderen, wier verregaande ligtzinnigheid hun
			 reeds sedert lang menigen zucht had afgeperst, en hun gemoed ter neder gedrukt
			 had...
		   
		  Ik ben innig begaan met die zuchtende, ter-neder-gedrukte
			 suppoosten, en tuchteloos als ik ben, wil ik even ter-zy springen om wat te
			 zeggen over exordia. 
		  Een exordium, voor wie 't niet weet, is de eerste akte van 'n drama.
			 Knoop, ontwikkeling, beloonde deugd, toepassing, baasspelend fatum en ryke
			 ooms... dat alles komt later. 
		  Hebt ge nu ooit 'n zoo schoon ‘eerste bedryf’ gelezen
			 als ik u gaf in de weinige kursief gedrukte regels waarmee 't weeshuis-drama
			 aanvangt? Al de dramatis personae werden u in één
			 pennestreek voorgesteld en geschilderd. Men laat u de verwikkeling van
			 onderscheidene belangen gissen. Ge voorziet stryd. Stryd tegen de
			 ligtzinnigheid van die kindertjes. Ge voorziet droefheid. Zeker, de suppoosten
			 hadden al lang gezucht. Ge voorziet overwinning in de vyfde akte. Ja,
			 overwinning, want alle Christenen zullen tegelyk bidden van 6-13 Januari. Als
			 dàt niet hielp, mocht de drommel-zelf dramaas maken en bidstonden
			 uitschryven. 
		  En toch - want ik wil rechtvaardig zyn, zelfs jegens schryvers van
			 tooneelspelen - toch is er 'n fout in den aanhef. De booze tante, de
			 onverbiddelyke voogd, de valsche knecht, de tegenwerkende kracht is
			 vergeten. Dat is in dit geval, zooals in veel gevallen, de duivel. 
		  Gegeven: 'n ‘Evangelisch Verbond’ zuchtende en
			 saamgevouwen suppoosten, biddende Christenen en 'n ‘Heer’...
			 zie, dat alles wil denzelfden weg op. De stryd van al die elementen tegen de
			 ligtzinnigheid van weeskindertjes zou wat al te gemakkelyk wezen, zou te weinig
			 kans bieden op de in christelyke bedestonden en tooneelspelen zoo onmisbare
			 katastroof, wanneer niet de ligtzinnigheid werd gesteund door zekere macht,
			 sterk genoeg om vyf akten lang den stryd voltehouden. Welnu, die macht komt dan
			 ook wel degelyk in 't stuk voor, maar ik had gewenscht die met 'n enkel trekjen
			 aangeduid te zien in 't overigens zoo schoone exordium. By herdruk stel ik
			 voor, aldus te beginnen:
		   
		  ‘De duivel, die niet begrypt hoe ernst en deftigheid aan
			 weeskindertjes, had de weezen te Eberfeld ligtzinnig gemaakt.’
		   
		  Daarop zou dan heel geleidelyk volgen: 't biddend Christendom, de
			 suppoosten en de welbekende ‘Heer.’
{==65==} {>>pagina-aanduiding<<}
 
		  Doch dit kleine vlekjen ontneemt niets aan de waarde van den
			 diamant. 
		  De aanhef eindigt met de geruststellende verklaring dat de Heer
			 het gebed verhoort, dat Hij helpt boven bidden en denken, dat geen arbeid in
			 Hem te vergeefs is.
		   
		  Zeer juist! De ‘Heer’ en de suppoosten, en al die
			 biddende Christenen zullen den stryd tegen den duivel winnen. De arme duivel
			 die altyd wordt verwonnen - en altyd op-nieuw gered is ten-stryde - moet ook
			 hier alweer den stryd opgeven. Hy wordt gedwongen den ligtzinnigen geest van de
			 weeskinderen te doen uitvaren, die ter schadeloosstelling worden bedeeld met 'n
			 groote maat van vrome, suppoostbehagende, christelykbidstondächtige, den
			 ‘Heer’ welgevallige krankzinnigheid. 
		  Ik betreur zeer dat my 't verlof geweigerd is het pronkstuk in z'n
			 geheel te geven. Ik mag maar 'n paar punten aanstippen. 
		  Reeds op den dertienden Januari was een van de meisjes
			 ‘stil, en zigtbaar inwendig aangedaan.’ Die datum geeft stof
			 tot nadenken, en tot bewondering van de wysheid der Evangelische Verbonden. Men
			 had bidstonden uitgeschreven van zes tot dertien Januari, en
			 ziet, reeds op den dertienden was een van de meisjes stil. 
		  Het nut der gebeden-zelf ga ik nu even voorby, om alleen te wyzen op
			 de maat der gebeden. De kunde van 'n arts toch openbaart zich evenzeer
			 in de hoeveelheid, als in de soort der geneesmiddelen die hy toedient. 
		  Men zou bidden. Goed, maar hoeveel, hoelang? Wat was de noodige
			 dozis van 't gebed? Het Evangelisch-Verbond zeide: van zes tot
			 dertien Januari. Niet: van zeven tot veertien. Niet: van
			 vyf tot twaalf. Een volle week, en juist die week. 
		  Wanneer werd een der meisjes ‘stil en inwendig
			 aangedaan?’ 
		  Op den twaalfden? Neen. 't Zou schynen of het bidden van den
			 dertienden overklompleet was. 
		  Op den veertienden? Nogeens neen. Men zou in dat geval
			 mismoedig zyn geworden op den laatsten biddag. 
		  Een van de meisjes moest ‘stil worden, en inwendig
			 aangedaan’ juist op 't ware oogenblik. Niet later, opdat men
			 niet vertwyfelde aan 't effekt. Niet vroeger, opdat niet de hoeveelheid
			 gebeds te groot voorkwam.
		   
		  ‘Tegen den avond klaagde zij den vader of directeur, over
			 zieleangst...
		   
		  Heel braaf!
{==66==} {>>pagina-aanduiding<<}

		   
		  ‘Den volgenden dag werd zij weder even
			 onrustig.’
		   
		  Heerlyke onrust!
		   
		  ‘Kort daarna kwam een tweede meisje bij den vader, en
			 klaagde over angst en zondennood. Zy verzocht om den sleutel eener vrije kamer,
			 om in stilte te bidden. Er werd van de zaak geen gewag gemaakt.’
		   
		  Waarom niet? Ik begryp dit niet recht. Ook vind ik 't nogal moeielyk
			 voor bestuurders van weeshuizen, om by zulke gelegenheden ieder kind 'n lokaal
			 à part te geven.
		   
		  Nu kwamen er verscheiden meisjes die
			 ‘aangegrepen’ waren, en de ‘vader’ begon
			 meetebidden.
		   
		  Maar ziet, 'n afzonderlyk lokaal, 'n ‘vrye kamer’ scheen
			 niet meer aan het doel te beantwoorden. De ‘vader’ werd
			 geroepen by 'n jongen ‘die op den keldertrap lag.’ Deze
			 ‘had een hevigen zielestrijd.’ Men wenschte dat ‘allen
			 zich alzoo mogten neerwerpen voor den Heer.’
		   
		  Ik vrees dat dit de passage naar den kelder zou belemmerd
			 hebben.
		   
		  De ‘vader’ bad met den ‘aangevochten
			 jongen.’
		   
		  Hier eerst komt de Duivel in 't spel, dien we zoo ongaarne misten in
			 't exordium.
		   
		  Nu liepen vier jongens, ‘mede aangegrepen, naar den
			 badkelder.’
		   
		  Ik prefereer dien kelder boven den trap.
		   
		  ‘Thans waren zeven jongens aangegrepen, en wel
			 zóó krachtdadig dat ze niet konden slapen.
		   
		  ‘Den ganschen nacht bragten zij door met bidden en
			 smeeken’ en 't hielp zóó ‘dat ze smaad en spot
			 konden verdragen.’
		   
		  Dat zou my te-pas komen! Zoodra mogelyk maak ik 'n uitstapje
			 naar dien kelder. Maar... wie smaadde hen? En waarom toch?
		   
		  ‘Zij baden over dag in ieder vrij kwartiertje, lazen en
			 verklaarden (!) de H. Schrift.’
		   
		  Die ‘verklaringen’ zullen kurieus geweest zyn.
{==67==} {>>pagina-aanduiding<<}

		   
		  ‘Toen werden er zeven andere jongens overtuigd van hunne
			 zonden.’
		   
		  Den volgenden avend lagen er ‘zestien jongens op de
			 knieën of op het aangezigt.’
		   
		  In gewone gevallen keur ik 't af dat men z'n aangezicht gebruikt om
			 er op te liggen. Ik geloof dan ook zeker dat het daarvoor niet gemaakt is. Maar
			 zoo'n drama heeft byzondere eischen.
		   
		  Op 31 Januari werd er door 'n kind van tien jaar 'n toespraak
			 gehouden die klonk als 'n klok, en door 'n veertienjarigen jongen 'n gebed
			 uitgesproken: ‘waarvan men met verbazing bemerkte dat de H. Geest het
			 had gewerkt.’
		   
		  Die verbazing is overkompleet. Na al 't bidden om dien Geest,
			 verbaas ik my over die verbazing.
		   
		  Daarna las dezelfde jongen Openbaring 21, en het
			 tienjarig kereltje hield daarover 'n ‘uitweiding, waarbij men dikwijls
			 moest denken: vanwaar komen dezen zulke dingen?’
		   
		  Wèl, van den Geest, dat 's klaar! 
		  's Avend baden er dertig jongens en even zooveel meisjes. Na dien
			 bidstond gingen de ‘aangegrepen jongens weder naar den kelder, en
			 baden...
		   
		  Ter afwisseling zeker. Onder ons, ik denk dat er ook meisjes naar
			 den kelder gingen, maar dat de gewyde schryver dit verzwygt omdat de wereld
			 booze gedachten heeft.
		   
		  Eén jongen was ‘verstokt’... als Koning
			 Faro, denk ik. Hy ‘wou niet zalig worden, had hy gezegd, al
			 werd ook ieder zalig.’
		   
		  Daar is originaliteit in dien Elberfeldschen Radboud, maar 't bekwam
			 hem slecht, dat zult ge zien.
		   
		  Door bidden en weerbidden kreeg ook hy 't eindelyk te-kwaad. Eerst
			 klaagde hy ‘dat zijn kracht half gebroken was.’ En 'n
			 oogenblik later ‘gaat hij ook naar den kelder.’ 
		  ‘Hij valt oogenblikkelijk neder, kermt en valt in de
			 hevigste stuiptrekkingen neder (tweemaal vallen: sic) zoodat hij
			 weer naar boven moest gedragen worden.’ 
		  ‘De stuiptrekkingen duurden meer dan drie
			 uren.’ 
		  ‘Tegen vier uren vertoonden zich - voor de verandering
			 alweer - de stuiptrekkingen.’ 
		  ‘Toen uitte hij dat hij nu gelooven kon.’
{==68==} {>>pagina-aanduiding<<}
 
		  Parbleu, il était payé pour cela! Na zooveel
			 stuipen!
		   
		  ‘'s Avonds ten zeven ure viel hij weer in...
		   
		  In wàt? denkt gy? Ditmaal in:
		   
		  ‘Stuipen, die tot elf uur duurden. Hij had een geweldigen
			 honger...
		   
		  Honger, appetyt, trek, begeerte... naar wat? vraagt ge weer. Raad
			 eens. Ik geef 't u in drieën, in zessen, in tienen...
		   
		  ‘Honger naar... zielespijs.’ 
		  ‘Hij zocht met krampachtig bevende vingers kapittels uit
			 den bijbel op, onder anderen Ps.
			 23.’ 
		  ‘Hij geraakte in verrukking. Hij nam in handen eene tabel
			 waarop een gezangvers stond uitgedrukt, en maakte den indruk als wilde hij den
			 inhoud verslinden.’
		   
		  Ik geloof 't graag. Met zoo'n honger!
		   
		  Na achten hielden de stuiptrekkingen eensklaps op. Een weinig later
			 kwamen ze terug. Toen werd hy ‘kalm, en bad.’ De stuipen
			 lieten zich weder niet wachten. Eindelyk ontving hy den ‘behoorlijken
			 vrede des gemoeds, dien hij tot nog toe behouden heeft.’
		   
		  Nu... gestolen heeft de arme jongen dien vrede niet!
		   
		  Maar nu wierpen zich vele anderen neder voor den
			 ‘Heer.’ 's Namiddags baden 37 jongens. Er staat ditmaal niet
			 by of 't in den kelder was. Maar we vernemen by deze gelegenheid ‘dat
			 de Geest blaast waarheen hij wil.’
		   
		  Dat vind ik pleizierig voor den Geest. Verbeeld u de onaangename
			 pozitie van 'n Geest die maar mag blazen in één richting. Of van
			 'n Geest die niet vry is in zyn blazen. Of van 'n Geest die in 't geheel niet
			 blazen mag.
		   
		  ‘Grootere beweging onder de meisjes. 's Avonds algemeene
			 bidstond.’
		   
		  Wat al variatie in de stoffeering. Bidden en stuipen. Stuipen en
			 bidden! Maar nu gebeurde er iets dat lastig wezen zou in vergaderingen, als 't
			 mode werd. Meer dan zestig jongens en even zooveel meisjes hielden zich ditmaal
			 bezig met bidden:
		   
		  ‘Na 't gezang bad de voorganger eerst; terstond na hem een
			 der suppoosten, en daarna sloeg een opzichter een gedeelte der Heilige Schrift
			 ter lezing voor, waarna hij - ter afwisseling altyd - een gebed wilde
			 doen.’
{==69==} {>>pagina-aanduiding<<}

		   
		  Maar die opzichter had gerekend buiten 'n ‘elfjarig
			 jongentje’ dat vóór hem begon te bidden, en wel
			 zóó: dat hij er niet toe komen kon.’
		   
		  A la bonne heure!
		   
		  En hoe bad dat kereltje? Hy bad zoo ‘schriftuurlyk
			 dat het allen door de ziel ging.’ Vervolgens begonnen er anderen te
			 bidden, namelyk:
		   
		  ‘Vier of vijf jongens, ook de knaap die den vorigen avond
			 in stuiptrekkingen gelegen had.’
		   
		  Die arme opzichter kon maar niet aan den slag komen. Er is 'n
			 schoone dramatische spanning in 't vruchteloos streven van dien man om te
			 verlossen van z'n gebed. Maar zie, 't jongetje dat den vorigen avend
			 ‘stuiptrekkingen’ had gehad, kreeg ditmaal...
			 ‘stuiptrekkingen.’ Dat komt er van als men 'n opzichter niet
			 aan 't woord laat komen! Gelukkig duurden de stuipen ditmaal niet lang, want
			 kort daarop:
		   
		  ‘zong hij lofliederen.’ ‘Allen waren
			 ontroerd.’ ‘Niemand kon zich inhouden.’
			 ‘Ieder liet zyn tranen den vrijen loop.’ ‘De
			 meisjes snikten en weenden luid.’ ‘Er moesten twee
			 volwassenen en verscheiden kinderen naar buiten gebragt worden.
		   
		  Wat 'n levendigheid in de aktie! Naar binnen, naar buiten, naar
			 boven, naar beneden, naar den kelder, op den trap... gedurig verandering van
			 tooneel. Later:
		   
		  ‘baden eenige jongens.’ ‘De beweging
			 werd hoe langer hoe sterker.’
		   
		  De plus fort en plus fort!
		   
		  ‘Over den tijd was men geen meester meer.’
		   
		  Waarom, denkt ge? Omdat de horloges verzet waren? Omdat er
			 verwarring was in 't klokkespel van het Elberfeldsche weeshuis? Volstrekt niet!
			 Men was:
		   
		  ‘over den tijd geen meester meer, omdat de Heer zelf het
			 bestuur in handen had genomen, en zoo kon de bidstond eerst te 10½
			 uur gesloten worden.’
		   
		  Die Heer, die Heer! Is dàt nachtbraken!
		   
		  Men hoorde overal lof- en dankliederen weêrgalmen. Maar
			 hier en daar lag er ook een die over zijn zonden jammerde!’
			 ‘In dezen 
{==70==} {>>pagina-aanduiding<<}
 nacht werden den Heere vele kinderen
			 geboren.’
		   
		  En, lezer, wat denkt ge dat er plaats vond, den volgenden avend?
			 Wel:
		   
		  ‘Een bidstond.’ ‘Opwekking onder de
			 kleinere meisjes.’ ‘Zeven- of achtjarige kinderen riepen om
			 genade, om een rein hart (!) om den H. Geest voor zich zelve, voor
			 andere kinderen, voor de suppoosten, voor den onderwijzer.’
			 ‘Een der kinderen viel daarbij als dood neder, en
			 bleef een langen tijd in koude verstijving.’ De
			 ‘vader’ moest met drie groote meisjes
			 ‘bidden.’ Voor hy daarmee ‘gedaan had’
			 werd hy geroepen by de andere meisjes ‘die op de slaapplaats naar hem
			 verlangden.’
		   
		  En wat vond hy daar? De oude geschiedenis. Neen, niet geheel. De
			 meisjes lagen ditmaal ‘op hare knieen in de bedden’ wat dan
			 ook makkelyker is dan op 'n trap of in den kelder. Maar overigens - o heerlyke
			 overeenstemming in verscheidenheid! - overigens: ‘luid roepen om
			 genade en ontferming, weenen en snikken en jammeren’ en tusschen dat
			 alles in: ‘bidden.’ ‘Op de naaste gangen
			 gebeurde...
		   
		  Wat zou er nu op de naaste gangen gebeuren, denkt ge? Wel, op de
			 naaste gangen gebeurde: ‘hetzelfde.’ Merk op, lezer, hoe de
			 schryver éénheid van handeling weet te huwen aan verscheidenheid
			 van plaats. Men weent, huilt, jammert, stuipt en bidt op den trap, in den
			 kelder, in 'n ‘vrye kamer’ in de bedden, en nu eindelyk in de
			 gangen.
		   
		  ‘Na middernacht kwamen de meisjes tot rust.’
		   
		  Ge meent misschien dat ze naar bed gingen pour tout de bon
			 ditmaal... mis!
		   
		  ‘De meisjes kwamen tot rust, plaatsten zich in grooten
			 getale op een der trappen in den naasten gang, en zongen’ een liedje,
			 waarin zy den ‘Koning der eere’ uitnoodigden te zien
			 ‘hoe zij zich nederwierpen aan den voet van zijn troon... d.i. op
			 dien trap. Dit wordt door den schryver het ‘aandoenlijkst
			 tooneel’ genoemd. 
		  Den volgenden morgen hadden vele meisjes vrede gevonden, maar
			 anderen ‘lagen nog in worsteling.’ Er moest weer 'n jongetje
			 weggebracht worden, en nog drie anderen ‘die zeer over hunne zonde
			 kermden.’ De kinderen wenschten dien avend...
		   
		  Weer moet ge raden. Welnu? De kinderen wenschten dien avend: een
			 ‘bidstond.’ Tegen zoo'n hardnekkige biddery is geen
			 
{==71==} {>>pagina-aanduiding<<}
 Duivel bestand. ‘Vier kinderen vielen neder, en moesten
			 weggedragen worden.’ Onder deze was een leerling die niet tot het
			 huis behoorde maar die binnengeleid was ‘door een onzichtbare
			 macht.’ Op weg werd hy ‘gedwongen hard te loopen.’
			 ‘Vele dagen achtereen had hij moeten worstelen, en was daarbij
			 letterlijk brullende.’ (Hu!) ‘Den volgenden dag
			 viel 't eene kind na 't andere in zwijm.’ ‘De kinderen
			 hadden stuipachtige aanvallen... verloren de spraak... sloegen voortdurend met
			 de handen... de engelen in den hemel zullen zich verblijd
			 hebben.’
		   
		  Ik heb er niets tegen, maar blyf er by dat het 'n zonderling
			 amuzement is, en dat die engelen met weinig tevreden zyn.
		   
		  Een jongen van zeventien jaar had zich onvoorzichtig uitgelaten. By
			 't zien van 'n kermende knaap had hy gezegd ‘ik wilde wel dat ik ook
			 eens in zulke worsteling viel.’ Dit had hy niet moeten zeggen, want
			 ‘plotseling zakt hij in een, stampt met de voeten, weent en steunt,
			 slaat met de handen, en klaagt hoe de satan hem heeft
			 aangegrepen, en hem den mond toehoudt als hij bidden wil.’ Hy zag er
			 ‘ijzingwekkend’ uit. Een jongen, dien hy omarmde, riep
			 ‘hij krabt mij! Hy waarschuwde dezen, die niet wilde gekrabt
			 worden, tegen den Duivel: Th. riep hy, bid, hij krijgt u
			 gewis.’
		   
		  Den 7den Februari lagen twintig jongens gelyktydig
			 te-bed, en konden grootendeels niet spreken. Voortdurend stuipen. ‘Hoe
			 hooger de nood, hoe krachtiger 't verlangen naar 't gebed. Zij baden den Heere,
			 dat hij als de sterkere, niet meer toelaten wilde dat zij door den boozen
			 vijand nog langer aangevochten werden.’
		   
		  Ik voor my vind dat de Heere daaraan al lang 'n eind had moeten
			 maken.
		   
		  Eindelyk bidt 'n tienjarig jongetje heel aardig. Hy zegt dat zooveel
			 jongens ‘lauw’ zyn in 't gebed.
		   
		  Ik vind, dat schikte nogal.
		   
		  Vervolgens betuigt hy ‘dat hijzelf zoo lauw geworden is,
			 maar dat hij niet weer lauw worden wil.’ Hy vraagt om zegen op 't
			 weeshuis ‘waarin wij 't zoo goed hebben.’
		   
		  O, die kleine vleier!
		   
		  Maar hy vindt niet goed ‘dat men zoo weinig dacht
			 aan...
		   
		  Weer geef ik 't u te raden in drieën!
{==72==} {>>pagina-aanduiding<<}

		   
		  ‘Dat men zoo weinig dacht aan de Syrische
			 Christenen.’
		   
		  Hoe vindt ge 't toch, lezer? Zoo'n kleine politikus!
		   
		  ‘Help hen toch!’ zegt hy tot den Heer. Maar hy
			 doet ook een goed woordje voor de Mohammedanen ‘die een valschen
			 profeet hebben, maar trouw in hunne godsdienst zijn. Zij gaan waarlijk met hun
			 koran trouwer om, dan veel Christenen met den bijbel!’ Ei?
		   
		  Eindelyk bidt hy voor de Hollanders in watersnood.
		   
		  De heilige schryver verzekert ten-slotte, als bewijs van den rykdom
			 der genadegaven Gods, dat van de 295 kinderen in 't Elberfeldsche weeshuis, het
			 grootste gedeelte aangegrepen is, en dat... o hé, 't zal nu wel
			 genoeg zyn!
		   
		  Lezer, zonder u te willen overhalen tot goedkeuring van 't spaansche
			 vonnis, durf ik u toch nà dat alles vragen of ge u niet kunt voorstellen
			 dat menschen die veel houden van hun kinderen, menschen die minder zachtmoedig
			 zyn dan gy en ik, menschen die misschien bericht ontvingen van den toestand der
			 Elberfeldsche weezen... dat zùlke menschen boos zyn op de verspreiders
			 van boeken die zùlke krankzinnigheid teweegbrengen? 
		 
		
		  139.

		  Een eerlyk man staat dien ‘vader’ in 't Elberfeldsche
			 weeshuis, die suppoosten en die arme kinderen met stuipen nader dan den
			 onnatuurlyken halfwyze die den bybel voor ‘Gods Woord’ en
			 heilig houdt, maar zich niet laat ‘aangrijpen’
			 door den ‘Geest.’ 
		  Ik heb 't hoofdstuk nagelezen waarover dat tienjarig jongetje 'n
			 verklarende uitweiding hield - Openbaring XXI - en voel me
			 verwant aan iemand die, dat lezende met behoorlyke krankzinnigheid, het meent
			 te begrypen en 't gelooft. Maar ik voel me niet verwant aan den man die, dat
			 lezende met geloof en voorgewend begrip, op geleerde manier betoogt niet
			 krankzinnig te wezen. Ik houd meer van die jongetjes op den keldertrap dan van
			 dominee 
			 Meyboom die 't verwerpen der wonderen
			 bestrydt door ze natuurkundig te verklaren. (435) 
		 
		
		  140.

		  Wie niet gelooft dat er wonderen geschied zyn, zóó als
			 ze beschreven worden, houdt hen die ze beschreven voor leugenaars. 
		  Maar wie de wonderen natuurkundig verklaart, verlaagt den
			 wonderdoener-zelf tot 'n kwakzalver, tot 'n bedrieger die 
{==73==} {>>pagina-aanduiding<<}
 misbruik
			 maakt van z'n meerdere kennis der natuurwetten, om ‘boeren burgers en
			 buitenlui’ te foppen. Een middelweg bestaat hier niet. Jezus heeft
			 al of niet dingen verricht die schenen aantetoonen dat hy meer
			 dan menschelyke macht bezat. Heeft hy die dingen niet verricht, dan is
			 er onwaarheid in de Evangelien. Heeft hy die dingen wel verricht, heeft hy
			 gepoogd door slinks toegepaste wetenschap te geraken tot onverdiend gezag - wat
			 hem trouwens, blykens den triumf van z'n vyanden, niet gelukt is - dan
			 zou hy bedrog hebben gepleegd. Ik twyfel liever aan de geloofwaardigheid
			 der Evangelien dan aan de eerlykheid van Jezus. 
		  Zóóver gaat de zucht tot halveeren, tot vergoelyken,
			 tot tusschen-door zeilen, tot schipperen, dat de moderne theologie, om die
			 Evangelien te redden, Jezus-zelf maakt tot 'n goochelaar. 
			  Dit doet ook de oppervlakkige 
				Renan. Volgens dien kwakzalver was
				Lazarus slechts schyndood, en Jezus liet zich de opwekkery aanleunen. Heel
				achtenswaardig zou dit niet geweest zyn. 
Renan moest eens 'n Muzeum van
				middeleeuwsche schilderyen bezoeken. Dat te Keulen, byv. Daar zou
				hy 't antwoord vinden op z'n armzalige pogingen om gezond verstand en ietwat
				geloovery door elkaar te knoeien. 
In zoo'n Muzeum zyn tallooze
				voorstellingen van 't met Lazarus voorgevallen wonder, en nooit vergaten de
				schilders daarin aller-duidelykst den tekst Joh. XI vs 39 te
				illustreeren, 'n tekst dien Renan niet schynt gelezen te hebben. Op al die
				schilderyen namelyk, houdt een der omstanders met afgewend gelaat den neus
				tusschen duim en wysvinger. 
Toen ik dit het eerst zag, dacht ik aan 'n
				onsmakelyk realismus, doch by nadenken begreep ik dat die schilders, hun talent
				aanwendende in dienst der Kerk, dat sprekend testimonium van Jezus'
				wondermacht niet mochten achterwege laten. Vandaar dan ook dat die
				bah-zeggende figuur op alle middeleeuwsche voorstellingen der zaak
				gevonden wordt. Ze was de rigueur. Ik lees daaruit: opwekken uit den
				doode is reeds 'n sterk stuk op zichzelf, maar als de patient reeds... wat zeg
				je dáárvan! 
Lieve domme naïve middeleeuwen, ik sta u
				nader dan den halfwyzen - of oneerlyken? - Renan en moderne
				konsorten. 
		 
		
		  141.

		  Geloof en buig u, of verwerp en sta rechtop. Naïve, kinderlyke,
			 soms verheven onwaarheid is nu-en-dan te dulden in poëzie. 
			  * Maar 2 X 2 = 5 zal 'n
			 gruwel blyven, zoolang 2 X 2 niet meer en niet minder is dan vier. 
		 
		
{==74==} {>>pagina-aanduiding<<}

		  142.

		  Een kind dat in 't vertrouwen op vaders waarheidsliefde geloof-slaat
			 aan fabelen, kan beminnelyk wezen in z'n dwaling. Maar de opgeschoten jongen
			 die 'n jas draagt als papa... die rookt, drinkt, vloekt als papa... die latyn
			 verstaat, en meespreekt over fysika als papa... die by dat alles bang is voor
			 weerwolf en bietebauw... zoo'n lummel is onverdragelyk! 
		 
		
		  143.

		  Het vinden der waarheid - dat is: het naderen tot waarheid - zou
			 niet zoo moeielyk wezen als we minder lafhartig waren. In zeer veel gevallen
			 durven we niet weten wat waar is. 
		 
		
		  144.

		  Er bestaat aantrekkelykheid in dwaling, en in ons gemoed iets wat we
			 noemen kunnen: horror vacui. Gewoonlyk geven we geen dwaling op, zonder
			 daarvoor wel en deugdelyk 'n andere dwaling in de plaats te hebben gekregen.
			 Verbeeld u dat er geroepen is: brand! Ge gaat uit om te helpen blusschen. Neen,
			 om te kyken. Neen, om wat emotie optedoen... uw dag was zoo vervelend! 
		  Daar ontmoet u iemand die verzekert dat er geen brand is. Die
			 man neemt u iets af. Vraag eens ernstig aan uzelf of er niet zekere
			 teleurstelling ligt in die mededeeling? 
		  Tegen die teleurstelling wilt ge u verzetten. Al zeggende
			 ‘zoo... des te beter!’ houdt ge uw hand dwars van 't oog naar den
			 kant der gaslantaarn. Gy staart in de lucht, en meent - neen, ge hoopt -
			 rook te zien. 
		  Er is 'n wolkje dat, om u genoegen te doen, zoo goed is de gedaante
			 van 'n rookzuil te vertoonen. Of er is 'n veenbrand in Drenthe die rooden gloed
			 geeft. Of... neen, er is niets, niets, volstrekt niets dat u 't recht geeft te
			 blyven gelooven aan brand, en toch... al zeggende: ‘des te beter!’
			 vraagt ge eindelyk:
		   
		  - Maar... zou er dan ook misschien - neen, dát 's 'n wolk -
			 maar... zou er ook misschien iemand in 't water zyn gevallen?
		   
		  Als iemand daarop zegt: ‘neen, ook dát niet’
			 vindt ge hem onvriendelyk. 
		 
		
		  145.

		  Ja, dwaling trekt aan! De geschiedenis van 't mensdom, zoowel als
			 van iederen mens in 't byzonder, is eigenlyk niets dan één groote
			 stryd tusschen waar en onwaar, tusschen wanbegrip en gezond verstand, jazelfs
			 meestal niets dan stryd 
{==75==} {>>pagina-aanduiding<<}
 tussen wanbegrippen onderling. 
		  Ons verdriet over 't verlies van 'n dwaling heeft iets van de
			 verstoordheid die u bezielt, lezer, by 't vruchteloos zoeken naar de twee of
			 drie geheel onnoodige omslachtige, en dus schadelyke, ch's die ik
			 wegliet uit de laatstvoorgaande vyf regels. Op die ch's en dergelyke
			 overbodigheden zal ik later terugkomen. Nu eerst nog wat over andere dwalingen,
			 of liever over dwalingen in 't algemeen. 
		 
		
		  146.

		  Al wat is, moet wezen. Ook dwaling is noodig. Als 't
			 mogelyk ware tot absolute waarheid te geraken, zou daaruit voortvloeien 'n
			 soort van stilstand die ons deed insluimeren en misschien onbekwaam maakte tot
			 waardeering van 't kleinood dat ons ten-deel viel. 
		  Juist uit dwaling en uit de ons aanklevende neiging tot het
			 onware, ontleent de waarheid haar luister. Licht zonder schaduw is
			 ondenkbaar. Gezondheid zou 'n zinledig woord wezen als er geen ziekte bestond.
			 Opstaan ware onmogelyk zonder vallen of liggen. Er zou voor ons geen
			 plus bestaan wanneer we 't minus niet kenden. Zonder nacht ware
			 er geen dageraad, en zonder 't kwade geen goed. 
		  Het zyn juist - of altans, 't zyn meestal - de schadelyke gevolgen
			 van dwaling, die ons aansporen tot het zoeken naar waarheid, en vaak gebeurt
			 het dat we in ons streven, hoewel niet slagende op de wys die we ons
			 voorstelden - jazelfs al geraakten wy tot 'n slotsom, even onjuist als de
			 meening die wy afkeurden en verwierpen - dat we, onder 't vruchteloos zoeken
			 naar iets beters, gewezen worden op 'n andere, niet gezochte uitkomst
			 die ons nuttig wezen kan. Terwyl, ook waar dit niet het geval is, het streven
			 op-zichzelf 'n nuttige oefening veroorzaakt. 
		  Het kind dat den horizon tracht te bereiken om de kleuren van den
			 regenboog optevangen in z'n verfschelp, bereikt zyn doel niet, maar
			 wèl wordt het doel bereikt van de Natuur die wilde dat het kind zich
			 bewegen zou. 
			  * Bewegen, dat is: waarnemen, denken,
			 willen, pogen, dat is nogeens: leven! 
		  Abel Tasman op z'n reis naar Java,
			 stuurde op vry hooge Zuiderbreedte te lang Oost-op: 'n dwaling! Maar hy
			 ontdekte Nieuw-Holland, en zonder Tasman's dwaling zou Tasmania
			 misschien New-England geheeten hebben, of genoemd zyn 
{==76==} {>>pagina-aanduiding<<}
 naar
			 dezen of genen Portugeschen heilige. Of nu die naam wat afdoet, is hier de
			 vraag niet. 
		  De schoonste regel uit Malherbe's gedichten: 
		   
			 ‘Et, rose, elle a vécu ce que vivent les
				roses... 
		  
 
		  heeft z'n bestaan te danken aan 'n dwaling. Ieder weet dat er in 't
			 handschrift stond: 
		   
			 ‘Et Rosette a vécu... 
		  
 
		  Och, zulke letterzetters zyn er niet meer! 
		  De fosfewr die zoo'n belangryke rol speelt in techniek en industrie,
			 werd gevonden door iemand die dwalende den steen der wyzen zocht in
			 vuiligheid. 
		  Aan de dwalingen der Grieken aangaande 't godsbegrip, hebben wy hun
			 zinryke mythologie te danken, en de domme monnik die in de middeleeuwen meende
			 z'n God te dienen door 't werktuigelyk naschryven en kleuren van brevier en
			 getyboek, leverde van-tyd tot-tyd, misschien zonder zelf te weten wat-i
			 naschreef, 'n afschrift van 't een of ander belangryk dokument dat meer
			 beduidde dan getyboek of brevier. 
		  Ja, dwaling is noodig! 
		 
		
		  147.

		  Dwaling is noodig. Als de objektieve waarheid - ik weet niet of ze
			 bestaat - als die waarheid ons aantrok, altyd, overal, zonder tegenwicht... als
			 we aan 't streven dáárnaar al onze krachten konden wyden, geheel,
			 onverdeeld, zonder telkens te worden afgetrokken door onze neiging tot het
			 onware, zou de cyclus van de werkzaamheden der Natuur verbroken zyn, en
			 dus geen cyclus wezen. 
		  Wie der bloem 'n eeuwig leven gaf, zou 't doodvonnis uitspreken over
			 de nieuwe schepping die aanvangt na 't verkwynen. Ontbinding is noodig in de
			 stoffelyke natuur, dwaling op verstandelyk en zedelyk gebied. Wie voor
			 verrotting vreest, is 'n vyand van het leven. 
		 
		
		  148.

		  De Natuur werkt door saamtestellen en door het tegendeel. Dit
			 laatste heet naar den aard der dingen: oud worden, verslyten, kwynen,
			 vergaan. Als er gesproken wordt over dingen die van onzen aard zyn, noemen
			 we dat: sterven. - We doen niet anders! - Maar dit alles komt neer op
			 verrotting, 'n woord dat ons hindert omdat we klein zyn. 
		  't Is 'n schoone taal die oud worden, slyten, vergaan, sterven,
			 verrotten, samenvat in dit ééne woord: ontbinding. Dit
			 woord 
{==77==} {>>pagina-aanduiding<<}
 duidt zóó volmaakt aan, wat ik het
			 ‘tegendeel’ noemde van samenstellen, in den eersten regel
			 van dit idee, dat ik waarachtig begin te gelooven dat onze
			 sanskritsche voorouders doctoren in de fysika geweest zyn. 
		  Er is zekere maat van kennis noodig - ja, in verhouding met den
			 algemeenen toestand der maatschappy voor vier- zes- of tienduizend jaren, een
			 zeer groote maat van kennis - om te begrypen dat er in 'n walgelyk
			 verrot voorwerp dat de zintuigen aandeed op de meest onaangename wys, eigenlyk
			 niets bedorven was, dat alleen de deelen waren uit elkander genomen, dat
			 slechts de cohaesie had opgehouden, dat - om 'n heel eenvoudig beeld te
			 gebruiken - het huis was afgebroken met behoud der materialen. 
		  Hoe eenvoudig deze waarheid ook schyne aan natuurkundigen van onzen
			 tyd, beweer ik toch dat het Volk nòg niet op de hoogte is van de
			 maatschappy die 't woord ontbinden uitvond en gebruikte, dat is: die 't
			 begreep. Waarlyk, we zyn achteruitgegaan, en het sprookje der
			 lichamelyke-opstandingsleer heeft er geen goed aan gedaan! 
		 
		
		  149.

		  Ik zeide ‘wie voor verrotting vreest, is 'n vyand van het
			 leven.’ Ja! En wie zich beklaagt over dwaling, is 'n vyand van de
			 waarheid. Maar ik spreek van de verrotting, van de dwaling.
			 Stoffelyk leven is stryd tegen elke verrotting. Zedelyk en geestelyk
			 leven, stryd tegen elke dwaling. 
		  't Zou kurieus wezen als men myn ideen over de
			 noodzakelykheid van dwaling en ontbinding, opvatte alsof ik partytrok voor
			 leugen, en liever 'n lyk zag dan dat meisje. Men is er toe in-staat. 
		 
		
		  150.

		  Wel wis en zeker is de mensch onsterfelyk... de mensch. Wat
			 wilt ge meer? 
		 
		
		  151.

		  Komaan, meneer A, B of C, wees oprecht, vindt ge 't voor 'n
			 Schepper, voor de Natuur, voor wien ook die... de goedheid had u in 't leven te
			 roepen, wel de moeite waard u eeuwig te bewaren? Hebt gyzelf niet weleens wat
			 gemaakt dat u naderhand verveelde, dat u in den weg stond, dat 'n plaats innam
			 die gebruikt kon worden voor wat beters? 
		 
		
		  152.

		  - Ja, zegt ge, maar misschien klimmen wy. 't Leven is
			 voorbereiding... wy ontwikkelen... licht... lofgezang... engelen en verklaarde
			 geest... van naby zien... aangezicht tot aangezicht...
{==78==} {>>pagina-aanduiding<<}
 
		  - Ei, zyt ge zóó op dat alles gesteld? Ik merk weinig
			 van uw voorbereiding en ontwikkeling, van uw zucht tot lofzingen... wat me ook
			 vervelen zou. Maar bovendien, als we ons te onbeduidend achten om onsterfelyk
			 te zyn in onzen tegenwoordigen toestand, als die onbeduidendheid
			 gaande-weg moet veranderen in 'n belangrykheid die ons voortbestaan wettigen
			 zou - leerschool, voorbereiding, enz. - hoe komt het dan dat leerlingen die op
			 't punt staan de school te verlaten, de voorbereidings-scholieren van de
			 hoogste klasse, zy die moeten worden beschouwd als byna, volleerd... hoe
			 komt het dat die discipelen zoo precies gelyken op de leerlingen der
			 laagste klasse, dat ze geen haarbreed verder zyn? Geen millimeter graad ryper
			 voor de promotie? 
		  Verklaar me dat eens, gy leerschoolstelselaars! 
		  Als de aarde een leerschool voor den hemel is, betreur ik zeer dat
			 m'n onbekende voogd me niet op 'n beter instituut heeft gedaan! 
		 
		
		  153.

		  Vooruitgaan? Wie is de verwaande dwaas die dat woord heeft
			 uitgevonden. Zeker had hy geen kinderen. Anders zouden die hem geleerd hebben
			 hoe weinig hy wist. Ja, 't is de vraag of 't weinige dat we meer weten dan 'n
			 kind, opweegt tegen de meerdere onwaarheid die we opdeden, en dus als
			 debet-posten behooren te worden afgetrokken van 't saldo onzer hoogere
			 wetenschap. 
		 
		
		  154.

		  Ik wandelde met kleinen Max. Voor ons uit ging een man met
			 zyn kind. Dat kind deed wat kinderen veelal doen, het vroeg, vraagde...
			 ik geloof zeker dat de eerste groot-inkwiziteur 'n kind geweest is! Kleine Max
			 en ik luisterden.
		   
		  - Papa, vroeg 't mannetje, wat is honneur?
		   
		  't Was te Brussel. De papa vertelde precies wat
			 ‘honneur’ was.
		   
		  - Papa, wat is 'n kerk?
		   
		  De papa zei wat 'n kerk was.
		   
		  - Papa, wat is humanité, wat is religion, wat
			 is éternité, wat is béatitude?
		   
		  De papa gaf definities van al die dingen.
		   
		  - Papa, wat is Dieu?
		   
			Daar kwam 'n rytuig in aanstoot met 'n wandelende lieder-
{==79==} {>>pagina-aanduiding<<}
tafel,
			  en de definitie over ‘Dieu’ raakte daartusschen
			 beknepen. Ik bergde my en Max, zoodat ik voor de 1001e maal de
			 gelegenheid misliep te weten te komen wie God is. Dit speet me. En m'n kleinen
			 jongen ook, die sedert lang zich beklaagt dat ik zoo dikwyls zeg: ik weet het
			 niet! Ja, hy is zóóver gegaan dat-i by z'n moeder geklaagd heeft:
			 ‘Wat doe 'k met zóó'n papa?’ 
		 
		
		  155.

		  Van de maan af gezien, zyn wy allen even groot. Voor 'n weter
			 zou er geen verschil merkbaar zyn tusschen de kennis van 'n kind en van den
			 wysgeer die 't meest en 't zuiverst gedacht heeft. 
		 
		
		  156.

		  Ik wilde gaarne weten of er graden bestaan in niet-zyn? 
		  Om 'n steen te ligten heb ik, onder zekere gegevens, noodig 'n
			 hefboom van die lengte. Welke werking heeft op dien steen de hefboom die
			 1/x deel korter is? Zie, ik wilde dit weten om te
			 beoordeelen of 't de moeite waard is omtezien naar 'n anderen hefboom? 
		  Ik wilde weten of de waarheid het recht heeft ons
			 uittelachen over onze korte hefboomen? Wie kan 't me zeggen, wie?  
		 
		
		  157.

		  Onsterfelykheid zonder eeuwigheid is 'n koord met één
			 eind. 
			  D.w.z. iets onmogelyks. Een onsterfelyk wezen
				kan geen begin hebben. Al wat begonnen is, moet eenmaal eindigen.
				De tegen deze waarheid soms aangevoerde stelling dat misschien ons eeuwig
				vóórtbestaan 'n onbewuste existentie was, behoeft niet beantwoord
				te worden. Wie zóó redeneert, zal zich ter-zyner-tyd met 'n even
				onbewuste onsterfelykheid moeten tevredenstellen, 'n onbewust genoegen
				dat ik niemand ontnemen wil, mits men 't slechts my niet opdringe als iets
				wezenlyks. 
Het verdient opmerking dat de goede Jezus meer te lyden had van
				de Farizeërs dan van de Sadduceën die niet aan de opstanding
				geloofden. De onsterfelykheidsleer schynt alzoo niet onvoorwaardelyk
				moralizeerend te werken. Dit blykt trouwens uit den toestand onzer geheele
				maatschappy die geloovig en... infaam slecht is. 
		 
		
		  158.

		  Ik wil iets zeggen over humor, en wat daarby behoort. Alle
			 definitien zyn moeielyk. (10, 
			 13) Verbeeld u dat de maanbewoners die geen
			 onderlyf hebben, geen beenen en geen voeten - omdat er geen maanbewoners zyn -
			 verbeeld u dat zoo'n maanbewoner, die als gevolg van 't gemis dier dingen -
			 wellicht ook uit gebrek aan existentie - nooit 'n 
{==80==} {>>pagina-aanduiding<<}
 stoel gezien
			 had, u vroeg: wat is by u, aardlingen, 'n stoel? Ik zou 't hem niet
			 kunnen uitleggen. Of, als hy tevreden was met myn uitlegging, zou 't alleen
			 bewyzen dat-i even weinig verstand had van ‘bepalingen’ als van
			 stoelen. 
		  Toch kan ik u - nagenoeg altyd - zeggen wat humor is.
			 Humor is 't weergeven van de Natuur, anders niet. Dit is zeer eenvoudig.
			 Maar als 't ingewikkeld was, zou 't primo: niet waar wezen, en
			 secundo: dan had ik 't u niet hoeven te zeggen, want ingewikkelde
			 waarheden zyn van algemeene bekendheid. Zie den man die met z'n kind voor me
			 uit ging te Brussel, en veel andere mannen en kinderen. 
		  Humor is 't weergeven van de Natuur. De Natuur-zelf namelyk
			 is zeer humoristisch. Ja, zy alleen is humoristisch, en meer nog, ze is
			 altyd humoristisch. Dat zal ik straks aantoonen. Wat wy humor noemen, is
			 slechts kopy daarvan. 
		  Dat weergeven van de Natuur kan geschieden op velerlei wyze. Men
			 doet het in klanken, in kleuren, in vormen, in blik, wenk, gebaar, kortom, we
			 kunnen die Natuur konterfeiten op zooveel manieren als we middelen hebben om 'n
			 indruk meetedeelen. 
		  Waarin bestaat nu de humor van de Natuur? In haar
			 domheid in-verband met haar algemeenheid.
		   
		  Haar domheid. De Natuur is zoo dom als elk ander werktuig dat
			 naar vaste afmetingen, naar bepaalde - neen, naar gegeven - krachten:
			 hakt, snydt, stampt, drukt, heft, draait, maalt, samenstelt, verbryzelt. Zoo'n
			 werktuig is schoon, zegt ge? Ja, als werktuig. Dat is: 't blyft een
			 werktuig, meer niet. 't Is 'n tuig dat werkt, of juister: dat door zekere
			 kracht wordt gedwongen zich zóó te bewegen als noodzakelyk is
			 voor 'n doel dat geheel en al ligt buiten 't bewustzyn van dat tuig zelf. Er
			 zou juistheid liggen in de uitdrukking: 't horloge wordt geloopen. 
		  In 'n koperplettery ziet men, onder andere toepassingen van de
			 stoomkracht, 'n groote schaar die voortdurend gaapt en hapt. Als men niets
			 daartusschen steekt, knipt zy de lucht. Doch haar eigenlyke bestemming is
			 koperen platen doorteknippen, dat ze dan ook trouw doet zonder 't minste blyk
			 te geven dat ze 't verschil begrypt tusschen die platen en de lucht. Reik die
			 schaar 'n papiertje toe, ze knipt het. Een boek, ze knipt het. Men kan het haar
			 niet aanzien dat ze onderscheid maakt tusschen 'n taaie preek of 'n
			 onsamenhangende redevoering. 
		  Ga verder nog. Ge bezoekt met dames die plettery. De schaar
			 
{==81==} {>>pagina-aanduiding<<}
 knipt... knipt... 
		  Dat meisje naast u is achttien jaar. Ze is lief, bevallig, haar
			 middel zoudt ge omspannen... 
		  Vat haar hals tusschen duim en vinger van de linkerhand, gryp haar
			 met uw rechterhand by de enkels, houdt haar horizontaal, strek ze vooruit,
			 breng de taille die ge zoo lief vondt... 
		  De schaar knipte... knipte lucht, gedurende den tyd dien ge noodig
			 hadt om 't lieve kind optenemen. 
		  Breng haar - maar voorzichtig, want als gy de schaar aanraakt zoudt
			 ge u bezeeren - breng haar op 't oogenblik als de beide lemmetten den
			 grootstmogelyken hoek vormen, als de schaar gaapt... 
		  Wacht even... deze keer is het te laat... ze sluit zich alweer, en
			 knipt nogeens lucht, die volstrekt geen hinder heeft van 't knippen... 
		  Nu is het tyd... nu... juist... daar hebt ge 't! 
		  Het meisjen is doorgeknipt. Ge houdt in elke hand 'n helft, en de
			 schaar heeft alweer vyfmaal lucht geknipt met dezelfde onverschilligheid, voor
			 ge tyd hadt die twee helften weer byeen te brengen, en u met het doorgeknipte
			 kind te verwonderen over de werktuigelyke domheid van die schaar, die niet weet
			 wat ze knipt. Zoo dom als die schaar is de Natuur.
		   
		  De Natuur is algemeen. Haar domheid hebben we gezien in de
			 koperplettery. Om u opmerkzaam te maken op de algemeenheid der Natuur,
			 noodig ik u uit tot 'n bezoek van 't verkoophuis, of beter, van 'n
			 bataviasche toko. Voor niet-indiers moet ik hier even zeggen dat 'n
			 toko staat tot 'n winkel als alles tot niets. Het woord winkel,
			 dat eigenlyk beteekent: inspringende hoek, stamt uit den tyd toen de
			 ruimte tusschen twee uitspringende vleugels van 't een of ander gebouw gebruikt
			 werd tot het verkoopen van goederen. Liefst koos men daartoe kerken, wyl die
			 door den kruisvorm en de uitstekende kapellen de meeste ‘winkels’
			 vormden. Dit in 't voorbygaan. 
		  In 'n winkel verkoopt men iets, een soort van goederen. In 'n
			 toko verkoopt men allerlei soorten, alle goederen, alles. Vraag
			 naar schoensmeer, ham, tandpoeder, muzenalmanakken, domineesportretten,
			 bonhommes, duikelaartjes, schaatsen, rouwlint, aandeelen in 'n schip, of
			 kuitgespen... dat alles levert u 'n rechtgeaarde toko. 
		  Zoo'n toko is de Natuur. Zy heeft in haar oneindig magazyn:
			 alles! Lucht, zee, leven, liefde, zwaarte, ziekte, vreugd, schoonheid,
			 karakter, pyn, klank, spoed, traagheid, kracht, 
{==82==} {>>pagina-aanduiding<<}
 groei, ontbinding,
			 dood. 't Doet er nu niet toe of ze dat alles teweegbrengt door
			 één middel: beweging, even als 't ons onverschillig is of
			 't verkoophuis z'n waren ontvangt uit één fabriek. Genoeg,
			 de waren zyn er. 
		  Maar in 't groote verkoophuis van de Natuur ligt alles door
			 elkander. De polichinel zit schrylings op den nek van 't bronzen vrouwtje dat
			 haar kind beweent. Napoleon in gips staat tusschen twee spellen kaarten, en 'n
			 flesch konjak is gewikkeld in 'n traktaatje van de afschaffers. 
		  Want de Natuur is dom. Ze heeft geen verstand van
			 étalage. Daardoor is ze humoristisch, en wie dat goed nateekent
			 is 't ook. 
		 
		
		  159.

		  Ja, wèl legt ze zonder 't minste oordeel des onderscheids al
			 haar goederen naast elkander. Evenals die domme schaar in de plettery knipt ze
			 lucht, koper en meisjes door, en hapt naar meer, onverschillig wàt. Zy
			 zet 'n hansworst op den nek van den martelaar, alsof daar z'n plaats was! 
		  Uw bruid sterft... 't is heerlyk weer. Ge hebt uw kind begraven...
			 de Natuur hagelt op z'n graf. Gy schreit... de Natuur lacht. Uw gemoed is
			 ontstemd, springt, slingert, stuift... zy gaapt en byt maar altyd voort
			 met laffe lamme lauwe geestelooze onverschilligheid. 
		  Of, gy juicht... de Natuur vermaakt zich met misten. 
		  Gy jubelt... zy huilt motregen. Gy voelt u zacht, vriendelyk en
			 goedig... zy buldert donder. Gy zyt in rust... zy jaagt en stormt. Gy streelt,
			 liefkoost en bemint... zy plaagt, sart, zweept, geeselt en orkaant, altyd even
			 onaangedaan, altyd even werktuigachtig, altyd even dom, dat is: altyd even
			 natuurlyk. 
		 
		
		  160.

		  Ik woonde eens in de buurt van 'n berg die rookte. Toen ik hem 't
			 eerst zag, meende ik - bedorven door schoolboekjes - dat zoo'n berg 'n schoon
			 gezicht opleverde. Ik herinnerde my dat ik in vervoering wezen moest, en deed
			 wat ik voor plicht hield. By 't opstaan 's morgens zag ik dien berg, en wat hy
			 uitblaasde. Een half uur later zag ik hem weer, met z'n rook. Wat later,
			 'tzelfde. Den volgenden dag, 'tzelfde. Weken, maanden achtereen... twee jaren
			 lang, iederen dag, ieder uur, ieder oogenblik, zag ik hetzelfde. De berg stond
			 er, en blaasde rook. 
		  Maar ik leefde. Ik dacht, peinsde, onderging, leed, streefde
			 en streed... 
		  Myn berg blaasde rook.
{==83==} {>>pagina-aanduiding<<}
 
		  Ik leed... hy blaasde. 't Ding kòn niets dan
			 dat. 
		  Als ik sprak van geloof, gaf hy rook. Van geluk, rook. Van toekomst,
			 rook. Van eerzucht, rook. Van trouw, liefde, offer, ziel, zaligheid,
			 poëzie, eeuwigheid en God... altyd gaf hy rook, rook, niets dan rook. 't
			 Ding hàd niet anders, wist niet anders, verstond niet anders... 
		  Altyd zag me die domme polichinel op den nek, alsof daar z'n plaats
			 was! 
		 
		
		  161.

		  Er ligt 'n bevestiging myner meening over de domheid van de Natuur,
			 in het by zoo velen bestaand geloof dat het intelligent-goddelyke
			 aanvangt waar van haar wetten wordt afgeweken door 'n
			 ‘wonder.’ 
		  Men begrypt eerst verstandelyke zelfbewuste wil van 'n
			 ‘God’ als de Natuur schynt optehouden. 
			 Daar die werking der Natuur nooit
				ophoudt, geen grenzen heeft is er alzoo voor 'n God geen plaats. Wie aan
				God gelooft, moet wonderen aannemen, op-straffe van inkonsekwentie. Een God
				zonder wonderen - d.i. 'n God die niet mag, kan of wil afwyken van de wetten
				der Natuur - is 'n overbodig Wezen. Dit wordt in de volgende ideen
				betoogd, alsmede in 
				530, 
				899, 
				907, vlgg. Zie ook 
				1256, vlgg. 
		 
		
		  162.

		  Maar... hoe moest het anders wezen? 't Moest niet anders
			 wezen. Ik klaag niet òmdat het zoo is, maar juist dáárover
			 dat het zoo wezen moet. Het is Gods wil. Dit beduidt, naar myn opvatting
			 van die versleten zinsnede: 't is alles 'n gevolg van de
			 noodzakelykheid. Ik had liever te doen met 'n God die vatbaar was voor
			 rede. Maar dit kàn nu eenmaal niet. 
			  * 
		  Wanneer men zeker voorwerp legt naast 'n ander voorwerp, dan
			 aanschouwen, bezitten of tellen wy: twee voorwerpen. Doch ook waar wy
			 niet aanschouwen, bezitten of tellen, geheel buiten ons om: de
			 twee voorwerpen zyn er. Dit is Gods wil, namelyk: 't is
			 noodzakelyk dat 1 + 1 = 2 is. Die som kan niet meer wezen dan
			 twee, ze kan niet minder zyn dan twee, ze is dus
			 twee. 
		  De noodzakelykheid die dit wil, voorschryft en handhaaft, is
			 almachtig, eeuwig, onveranderlyk, is God. Die God bouwt
			 zonnestelsels... 
		  Er is geen bol aan 't firmament, die niet z'n bestaan te danken
			 heeft aan 'n reeks van feitelyke syllogismen, even 
{==84==} {>>pagina-aanduiding<<}
eenvoudig als 1
			 + 1 = 2. 
		  Die God voegt samen, ontbindt, maakt, vermaakt, richt, wendt,
			 buigt, heft, perst en plet... 
		  Ja, plet! En knipt, als - in die andere plettery - de schaar, die
			 ook niet weet wat ze doet! 
		 
		
		  163.

		  Bidden is: aan die schaar vragen of ze zoo goed wil zyn, ditmaal
			 niet toetehappen omdat er iets tusschen haar kaken ligt, dat we gaarne wilden
			 héélhouden. 
		  Bidden zou dus, als 't niet kinderachtig ware, een misdadige poging
			 zyn om de Natuur te verlokken tot wanorde. 
		 
		
		  164.

		  Ik noemde die noodzakelykheid eeuwig. Zeker. Zy die gelooven
			 aan 'n ‘Schepping’ moeten erkennen dat er ook
			 vóór of buiten die veronderstelde schepping, òf
			 niets was... òf dat er was wat er naar de gegevens wezen
			 moest. Dit is uitgedrukt in Jehovah's naam: ‘die is, was, en
			 wezen zal.’ 
			  * Eén plus één is twee.
			 Eén plus één was altyd twee. Eén
			 plus één zal altyd twee zyn. Er was geen God noodig
			 - in de gewone grove opvatting - om dit vasttestellen. Integendeel, 'n
			 God zooals zich 't volk dien denkt, zou niet hebben kùnnen bepalen dat
			 iets anders wezen zou dan 't is. En de bepaling dat iets
			 zyn zal wat reeds is, zou onnoodig wezen en doen denken aan den
			 waan van 'n kind dat, de zon ziende schynen, die zon gelast te schynen
			 om daarna te vertellen dat ze scheen op zyn bevel. 
		 
		
		  165.

		  Elk voorwerp bestaat uit de som van z'n eigenschappen. De som der
			 eigenschappen van de Noodzakelykheid stelt 'n éénheid
			 daar, die we by nadering trachten uittedrukken door allerlei naamwoorden met
			 het versterkend al daarvoor. Alwysheid, algoedheid,
			 almacht, alwetendheid... ja, hoe onwetend ook, is toch
			 diezelfde Noodzakelykheid in zekeren zin alwetend. 
		  Voeg den inhoud van twee zakken meel by elkaar. In den eersten zak
			 waren x meelstofjes. In den tweeden x + (of -) y. Na, 't
			 byeenvoegen zullen er samen zyn juist: 2 x + (of -) y
			 stofjes. 
		  Ja, maar er zyn stofjes gebroken, gedeeld... de
			 Noodzakelykheid weet dit precies, en heeft voor elk stofje dat gekneusd
			 werd, gebroken in byv. 100 deelen, 99 stofjes méér berekend. 
		  Maar, er zyn stofjes verloren gegaan, d.i. verwyderd. De
			 Noodzakelykheid heeft ze behoorlyk afgetrokken.
{==85==} {>>pagina-aanduiding<<}
 
		  Een boekhouder, een rekenaar, kan zich vergissen. De
			 Noodzakelykheid nooit. 
		  Ander voorbeeld. Gegeven 'n schip met zóóveel
			 diepgang, zóóveel tegenstand, zóóveel zeilen, enz.
			 De wind blaast op die zeilen met gegeven kracht, en uit 'n gegeven hoek. Stel
			 alle noodige opgaven bekend, dat ze niet kùnnen wezen omdat er
			 zooveel faktoren aan ons gebrekkig waarnemingsvermogen ontsnappen. Wordt
			 gevraagd: de snelheid van 't vaartuig? Die berekening is niet gemakkelyk,
			 en wat volkomen juistheid aangaat onmogelyk. De Noodzakelykheid
			 weet het. Haar ontsnapt niets. Zy brengt alles in rekening, tot de
			 wryving van 't vischje dat zich schuurde tegen 't scheepsboord, tot den invloed
			 van den wind op 'n hoofdhaar van den schepeling, tot den tegenstand van 'n
			 zwevend schuimbolletje voor den boeg, tot de verplaatsing van 'n atoom gas in
			 de lading... alles! Zy weet de snelheid waarmee 't schip zich moet
			 bewegen volgens de háár alleen bekende gegevens, en ze noemt die
			 snelheid, drukt ze uit: door het feit! 
			 De klacht in 
				162 is dus ongegrond, daar geen Wezen zoo
				redelyk zou kùnnen zyn, als de logika der feiten, die de
				Rede-zelf is. Dat smachten naar 'n persoonlyken God is opstand
				tégen de Rede. Ik kom daarvan dan ook reeds in 
				177 terug. Myn ‘Gebed van den
				Onwetende’ is nog met die ziektestof besmet. 't Is inderdaad niet
				gemakkelyk zich te onttrekken aan den invloed der biologie waarmee men onze
				jeugd bedierf! Het zyn juist de oprechtste gemoederen die 't meest onder dien
				overgang lyden. Lauwe geloovers wagen zich niet aan de vermoeienis van twyfel,
				en slechts uit 'n zeer hooge maat van innige religie kan men den moed
				scheppen tot het loochenen van Gods bestaan. Niets is òngodsdienstiger
				dan vasthouden aan 't Geloof. Als er 'n God ware, zou hy de eerste zyn
				die 't kwalyk nam. 
		 
		
		  166.

		  Als spel en tot oefening van vernuft, is men gewoon aan jongelieden
			 optegeven verband te zoeken tusschen twee - of meer - geheel ongelyksoortige,
			 ver van elkaar verwyderde, en schynbaar onderling niet verwante gebeurtenissen.
			 Ik herinner me den tyd toen we ons vermaakten met het aantoonen van den invloed
			 der babylonische gevangenschap op de amsterdamsche beurs. Met de gevolgen der
			 vroolykheid van Darius' paard, voor de westersche beschaving... 
		  Maar, toevallig, die gevolgen liggen bloot. Een schoolknaap
			 kan ze u aantoonen, en ditmaal zonder valsch vernuft. Ik had dit laatste
			 voorbeeld niet moeten kiezen, wyl 't my te doen is om aantetoonen dat er
			 inderdaad naar Gods wil - men weet nu wat ik hiermee bedoel - verband
			 is tusschen de
{==86==} {>>pagina-aanduiding<<}
 schynbaar meest uiteenloopende voorwerpen,
			 zaken of gebeurtenissen. Daarby komen dus geen voorvallen te-pas, die elkander
			 raken van zóó naby als de europeesche beschaving en de
			 voorafgaande persische oppermacht die Darius te danken had aan de vurigheid van
			 z'n paard. 
		  De Natuur is alles, en: alles is natuurlyk. Waar 't
			 ons gegeven is de volgorde van de logika der feiten nategaan, erkennen we dat
			 natuurlyke, die Noodzakelykheid. Waar die volgorde ons niet duidelijk is
			 - omdat we zoo weinig weten - denken we aan 'n God. 
			  Geloof is alzoo 'n opgedrongen
				surrogaat voor kennis. (167) Ook de
				ongeloovige weet weinig, maar hy komt er voor uit, en maakt geen aanspraak op
				wysheid, door alle mysterien optelossen met 'n klank die zelf 'n
				mysterie is. Wie aan 'n God gelooft verklaart alles door het terugtebrengen tot
				dien God. Dit op-zichzelf zou gegrond zyn, maar... ‘wy begrypen Hem
				niet’ zeggen ze er by. Het ophelderingsmotief is alzoo 'n
				duisterheid. Quod absurdum. 
Reeds elders maakte ik de opmerking dat
				in den mond der geloovers, het woord god, gewoonlyk de plaats bekleedt
				van niemand of niemendal. ‘God weet het’ is:
				niemand weet het. ‘By God alleen is genade, hulp’ enz.
				beduidt: er is géén hoop op hulp of genade. ‘God vergeve
				het u!’ is synoniem met: uw misdaad is ònvergeeflyk.
				‘Om-godswil’ heeft de beteekenis van gratis, enz. Die
				verraderlyke taal! 
		 
		
		  167.

		  Alle waarheden zyn even eenvoudig. 't Verschil tusschen schynbare
			 ingewikkeldheid en duidelykheid ligt in 't getal, niet in de
			 soort der tusschen-sluitredenen. 
		  Wanneer we van zekere hoeveelheid 'n andere hoeveelheid aftrekken,
			 denken we by 't noemen van het verschil niet aan de macht van 'n God die
			 bepaald hebben zou dat 10 - 3 = 7 wezen zal. En dit behoeft ook niet. 
		  Maar als 't getal 10 door oneindig veel bewerkingen - allen
			 op zichzelf even eenvoudig als de bovenstaande aftrekking - wordt gebracht tot
			 zeven, dan roepen wy uit: dàt heeft God gedaan! Dit
			 behoeft evenmin. We spreken zoo uit ydelheid, omdat we niet bekennen willen dat
			 er zooveel schakels ontbreken in onze waarneming van den keten der
			 sluitredenen. 
		 
		
		  168.

		  Al wat geschiedt is 't produkt van alle voorafgaande
			 faktoren. Het getal dier faktoren is oneindig, wyl 't bestaat uit alle
			 feiten. Als Caesar niet in Gallie was gevallen, schreef ik dit idee
			 niet. 
		  Waar wy zeggen: Oorzaak, bedoelen wy den faktor die door
			 meerder grootte of nabyheid ons 't meest in 't oog valt.
{==87==} {>>pagina-aanduiding<<}
 
		  En zelfs dáárin vergissen wy ons dikwyls. Meermalen
			 houden we 100 voor 't produkt van 10 X10, waar 't inderdaad de vereenvoudigde
			 uitdrukking was, dat is: het door 'n feit uitgedrukt gevolg van iets
			 als: 
			 
{== afbeelding 	 
			 ==} {>>afbeelding<<}
    
 
			 Zoodra iets anders ware dan 't
				is, zou terstond àlles anders zyn, of liever: alles zou niet-zyn.
				Alweer 'n bewys dat er voor den werkkring van 'n god geen plaats is. By elk
				voorkomend geval immers, is hy gebonden aan de ekonomie van alles wat
				voorafging, en dit maakt de eigenschappen waaruit hy zou moeten bestaan
				àls hy bestond, tot sinekuren. Om zoo'n god 'n werkkring aantewyzen, zou
				men hem hoedanigheden moeten toekennen die menschelyk, onlogisch en
				bygevolg òngoddelyk zyn. Er blyft dus slechts over: 'n god zònder
				werkkring, dat is: 'n faineante god. Quod absurdum alweer. 
		 
		
		  169.

		  Ik gis dat m'n denkbeeld over de almacht der Noodzakelykheid
			 zoo oud is als de wereld. Overal vind ik sporen van dit idee. De Romeinen
			 spraken van 'n Fatum dat boven de persoon-goden stond. De Grieken hadden
			 hun ??????. Maar 't Volk maakte ook
			 dáárvan weer personen. 
		  Ei, ziedaar, om 't juiste accent op
			 ?????? te zetten - ik heb nooit recht kunnen
			 wysworden uit die accenten - zoek ik 't woord op, en vind als vertaling, onder
			 andere woorden zoowel natuurwet als noodzakelykheid. Reeds de
			 Grieken dus vonden synonimiteit in beide begrippen. 
		  En vroeger reeds. Onderzoek de bronnen van alle godsdiensten, overal
			 zal men aan den oorsprong die vereering, of beter die erkenning, vinden
			 van de noodzakelykheid! 
		  Zelfs menschen die ter-goeder-trouw meenen zekeren god te aanbidden,
			 erkennen stilzwygend dat ook Hy met de almacht die men hem toeschryft
			 aan de Noodzakelykheid onderworpen is. De vroomste, de geloovigste,
			 meest bekatechiseerde christen zal niet bidden: laat den dag van gister
			 terugkomen, o Heer! 
			  * 
		  Als men dit zoo'n geloover voorsloeg, zou hy antwoorden: ‘dat
			 kàn de Heer niet!’ en door z'n antwoord een bewys geven dat zyn
			 Heer wel degelyk onderworpen is aan de noodzakelykheid. 
		 
		
{==88==} {>>pagina-aanduiding<<}

		  170.

		  De Indische Trimourti - de drieëenheid die wy, langs wat
			 omwegen en vry verbasterd, hebben overgenomen - bestond uit scheppen -
			 juister: samenstellen - uit onderhouden en vernietigen, juister:
			 ontbinden. 
		  De middelste hoedanigheid is eigenlyk niets dan 't voortduren der
			 werking van de eerste. Er wordt vereenigd en gescheiden, anders niet. Twee of
			 meer stofdeelen, onder andere gegevens, voegen zich samen. Twee of meer
			 stofdeelen, onder andere gegevens, scheiden zich. Dit is alles. 
		 
		
		  171.

		  Wanneer ge een voorwerp neerlegt en dat later weder opneemt, hebt ge
			 twee handelingen verricht. Gedurende den tyd die er tusschen die beide
			 handelingen verliep, lag het voorwerp. Leggen en wegnemen - samenvoegen en
			 ontbinden -waren handelingen. Maar 't liggen was geen handeling,
			 noch van u noch van 't voorwerp dat lag. 
		  Onderhouden in de Natuur is evenmin 'n aktie als
			 liggen 'n bedryvend werkwoord. 
			 Deze slotsom is juist, maar 't betoog deugt
				niet. Wat we by-wyze van spreken stilliggen noemen, bestaat niet, en 't
				liggen van 'n voorwerp kan hier dus niet dienen als voorbeeld.
				Onderhouden is hierom geen afzonderlyke handeling van de Natuur, wyl die
				funktie in 't voortdurend scheiden en samenstellen begrepen is. Het onderhouden
				van 't geheel geschiedt door aanhoudend vernietigen - d.i. op andere wyze
				samenstellen - van de deelen. 
		 
		
		  172.

		  Wy werpen dus één derdedeel van dien Trimourti
			 weg. En méér. Want onze god Noodzakelykheid is niet
			 drievoudig, niet tweevoudig, hy is éénvoudig. 
		  Liggen is geen handeling. Maar ook leggen en wegnemen zyn,
			 ofschoon twee handelingen, uitvloeisels van 'tzelfde beginsel:
			 beweging. Scheppen is: samenvoegen met iets anders, of
			 samenvoegen op andere wyze. Ziedaar de geheele natuurwet, het
			 godsbegrip, de leer der Noodzakelykheid, teruggebracht tot dit
			 ééne woord: aantrekken. 
		  Wie of wat het meest aantrekt, wint vorm. 
		  Wie of wat het minst aantrekt, verliest vorm. 
		  Alles wat geschiedt komt voort uit die eeuwige afwisseling van
			 meer of min. 
		 
		
		  173.

		  't Is kinderachtig - dat heet: het is menschelyk - altyd te
			 schermen met zonnestelsels, om iets te bewyzen van 'n persoonlyken god. Breng
			 't water van uw waschkom in draaiende beweging. Let op 't samenvoegen van de
			 dryvende zeepbelletjes, 
{==89==} {>>pagina-aanduiding<<}
 en ge ziet 'n zonnestelsel in 't klein.
			 Elk bolletje neemt de plaats in, die het naar de omringende gegevens 
			  * innemen moet. De aarde, de zon, Sirius, doen dat
			 ook. 
		  Maar denk u den rand van de kom weg. Want ruimte is oneindig, zooals
			 stof eeuwig is. 
		 
		
		  174.

		  Ge kunt u die oneindigheid niet denken? Kunt ge u 'n rand
			 denken aan de waschkom van 't heelal? 
			  *
			 Ge kunt u die eeuwigheid van de stof niet voorstellen? Is 't u dan wèl
			 mogelyk te begrypen dat iets vernietigd is, of geschapen? 
		 
		
		  175.

		  Er is slechts één mysterie: het zyn. Al het
			 overige volgt vanzelf uit de eigenschappen van het zyn.
		   
		  En nog is die mysterie niet zóó diep als het tegendeel
			 wezen zoude. Denk eens na over de ongerymdheid van: niet-zyn. 
			  Er is. Ziedaar ‘het woord’
				by-uitnemendheid, de Logos! Ik meen hierin den besten grondslag voor
				wysbegeerte te vinden, den stevigsten, den eenigen. Met iemand die dit punt van
				uitgang niet aanneemt, behoeft men niet te redeneeren. Men mag door hem
				heenloopen als door 'n geest van Maju. Men mag hem bestelen, bespuwen,
				ignoreeren. Of liever, men kàn dit alles doen zonder hem reden te geven
				tot klachte, daar z'n eerste verzet de verloochening wezen zou van den
				voorgewenden twyfel aan het Zyn. En zy die wèl genegen zyn dezen
				Logos aantenemen als grondslag, zullen weldra vrede hebben met alle
				uitvloeisels daarvan. Dat de overgang tot myn stelsel onrust en
				bekommering teweegbrengt, stem ik toe. Doch het stelsel-zelf, eenmaal
				aangenomen met den eerlyken moed die 'n gevolg is van liefde tot waarheid,
				voldoet aan de eigenlyke roeping der wysbegeerte: het werkt verzoenend, het
				bevredigt. Wat my aangaat, het is te betreuren dat m'n plicht me zoo vaak dryft
				tot bitter verwyt. Mocht ik toegeven in de stemming van myn gemoed, ik zou
				religieuze lofliederen zingen ter verheerlyking van de zielerust na 't
				verdryven van alle spokery. De armen van geeste die gedurig in angst zitten
				voor de kuren van een nooit verzadigden kleingeestigen vitzieken god, kunnen
				zich geen denkbeeld vormen van de kalme berusting die 't loon is van den moed
				om dóórtedenken tot de uiterste konsekwentie toe. Halve of
				kwart-atheïsten zyn zeker te beklagen. Maar kan men niet hetzelfde zeggen
				van halve- of kwart-geloovers? En... heele geloovers zyn er niet. Ze
				schipperen, en passen en meten, en transigeeren... dat behoef ik met myn
				god niet te doen, want: twee maal twee is vier. Wat daarbuiten gaat is uit den
				onmogelyke, uit den ongerymde, en alzoo voor 'n dienaar van den Logos,
				uit den booze. 
Wat overigens m'n aandringen op 't begrip Logos
				betreft, het kan slechts worden afgekeurd door hen die zich niet schamen onwel
				te zyn met logiek, 'n woord dat daarvan is afgeleid. Het is niet voor
				dezulken dat ik in m'n Millioenen-Studien 'n verbeterde
				vertaling voorsla van Johannes I. vs. 1: ‘In den
				beginne was de Rede, en de Rede was by God, en de Rede
				wàs God.’ Kan het duidelyker? De theologen hadden den moed
				niet dien tekst onvervalscht onder 't volk te brengen. Ik daag hen uit myn
				vertaling te bestryden. 
		 
		
{==90==} {>>pagina-aanduiding<<}

		  176.

		  Ik vind myn god overal, tot zelfs in de frazeologie dergenen
			 die 'n byzonderen God hebben. 
		   
		  ‘Heden overleed ons jongste kindje. Ofschoon diep
			 getroffen, wenschen wy te berusten. Wy buigen ons onder Gods hand... 
		   
		  Ik verzeker u dat ik altyd berust in den wil van myn god, dat
			 ik me altyd buig onder den wil van myn god, en dat ik vèr loopen
			 zou om 't zeer kurieus schouwspel te zien van iemand die niet boog onder
			 de Noodzakelykheid, van iemand die niet berustte in haar wil.
		  
		  Nooit heb ik in den oprechten Haarlemmer, die zoo byzonder ryk is in
			 zulke vrome ontboezemingen, gelezen: ons kindje stierf, maar we laten 't er
			 niet by. 
		 
		
		  177.

		  Maar die leer der Noodzakelykheid is troosteloos, meent
			 ge? 
		  Zoo moet ieder adept van elke persoon-godsdienst gesproken hebben,
			 toen men hem kwam vertellen dat zyn god alleen in z'n verbeelding bestond. Ik
			 kan me voorstellen hoe verdrietig de Griek moet geweest zyn, toen hy begon
			 intezien dat z'n Ceressen en Minervaas niets anders waren dan dichterlyke
			 personifikatien van Ideen. Verbeeld u den vromen Katholiek die 't
			 vertrouwen verliest op den Heilige wiens hulp hem bewaren moet voor tandpyn of
			 likdoorns! Zoo'n Katholiek zou ik, in plaats van z'n heilige, den raad geven
			 z'n mond zuiver te houden en zich 'n scherp mesjen aanteschaffen. Dien Griek
			 had ik, voor Ceres en Minerva, 'n abonnement gegeven op de Landbouwkundige
			 Courant, en 'n exemplaar van Humboldt's 
		  Kosmos. Ik beweer dat ze winnen zouden by dien
		  ruil.
{==91==} {>>pagina-aanduiding<<}
 
		  En gy die klaagt over de troosteloosheid myner leer... gy die
			 waggelt zoodra men u 't geknakt stokjen afneemt waarop gy meendet te steunen...
			 gy die vreest niet alleen te kunnen staan, zonder 'n Wezen dat gyzelf hebt
			 geschapen om aantevullen wat U ontbrak aan bevatting, kracht en wil, gy... wees
			 niet troosteloos! Die domme, zichzelf onbewuste, almachtige onwetende
			 Noodzakelykheid is 'n God van liefde die u meer geeft dan 'n persoonlyke
			 god doen kon, en - met het oog op de rechten van anderen - doen mag. 
			  * 
		  De Noodzakelykheid is voor allen gelyk. Dit is meer dan men
			 zeggen kan van elken anderen god. 
		  De Noodzakelykheid is aan zichzelf gelyk. Nooit heeft ze om
			 iemand te plagen 1 + 1 = 3 gemaakt. Man kan op haar rekenen. Waar we meenen dat
			 ze ons verraadde, lag de schuld aan onszelf. We hadden niet goed opgelet.
			 Wy maakten fouten in onze berekening, niet Zy. 
		  En zelfs waar ze wreed schynt - waar ze jonge meisjes doorknipt -
			 ook dààr ligt de schuld aan ons. Waarlyk, we hadden dat meisje
			 niet moeten opnemen tusschen duim en vinger! Wy hadden haar niet moeten
			 voorhouden aan de lemmetten van die schaar! Dáárin lag de
			 fout. 
		  En - vraagt ge, hoop ik - als zoo-iets gebeurt buiten onzen wil door
			 'n zoogenaamd ongeluk... is er dan nòg geen wreedheid in uw god? 
		  Neen, neen, duizendmaal neen! Wat is, moet zyn. 't Staat aan
			 ons - en juist dit is Gods wil - voorzichtig te wezen, opteletten, ons
			 te wachten voor 't kwade, 
		  't Staat aan ons, waartenemen, natedenken, toetepassen, 
		  't Staat aan ons, te willen en te werken, 
		  't Staat aan ons, te streven naar ontwikkeling, 
		  't Staat aan ons, genot te vinden in dat alles... dat is in
			 één woord: het staat aan ons deugdzaam te zyn, want genot
			 - zóó begrepen - is deugd. 
		 
		
		  178.

		  Men vraagt me waarom ik zooveel nummers wyd aan
			 buitenïssigheden? Eilieve, wanneer gy goederen te laden hebt in 'n
			 vaartuig, en ge vindt dat vol, overvol... begint ge dan 
{==92==} {>>pagina-aanduiding<<}
 niet met
			 lossen, reinigen, schoonvegen? 
		  Kunt ge tarwe opslaan in 'n pakhuis dat van boven tot onder gevuld
			 is met papaverzaad, met opium, met arsenik? 
		  Is niet het wegruimen van 't schadelyke, 'n even nuttige, 'n even
			 noodzakelyke arbeid als 't aanbrengen van het goede? 
		  Is niet stryd tegen dwaling, stryd voor waarheid? 
		  Als 't waar is dat die goddienery nadeelig werkt op menschdom en
			 individu, is 't dan niet ons aller plicht die te bestryden? 
		  Is 't niet onze plicht de afgodsbeelden omtewerpen, die de
			 circulatie belemmeren op den zoo schoonen heirweg van 't gezond verstand? 
		  Kunt ge een goed huis bouwen op de plaats waar ge een ruïne
			 vindt, zonder eerst dien bouwval geheel aftebreken en die plaats schoon te
			 maken? 
		  Ik vind bouwen aangenamer werk dan afbreken. Maar als 't afbreken
			 vereischt wordt... 
		  Wie durft beweren dat arbeid met den troffel noodiger is dan arbeid
			 met 'n houweel? Maar 't is aangenamer werken met den troffel, en ge zyt dank
			 schuldig aan iemand die uit gevoel van plicht - en waarlyk niet uit voorkeur -
			 't houweel ter-hand neemt. 
		  Gy die noch afbreekt, noch bouwt, scheldt hem niet
			 uit. 
			  De beschuldiging tegen bestryders van
				dwalingen, dat ze ‘afbreken zonder daarvoor iets beters in de plaats te
				geven’ is afgezaagd en vervelend. Is er niet pozitieve winst in 't derven
				van wanbegrip? Moet iemand die 't bestaan van 'n spook ontkent, andere spoken
				aanwyzen? 
En bovendien, het is niet waar dat de redelyke
				godloochenaar afbreekt zonder optebouwen. In-plaats van 't spokerig geloof,
				wyst hy op onbevooroordeeld - d.i. ongeloovig - onderzoek naar den aard der
				dingen, op Kennis der Natuur. Is dat niets? Ik verwys te dezen
				aanzien naar m'n verhandeling over Vrye Studie in den IIIn
				bundel. 
		 
		
		  179.

		  ‘Als 't waar is dat die goddienery nadeelig
			 werkt...
		   
		  Vraagt ge dat nog? Zie de Elberfeldsche weezen...
		   
		  - Ja, zegt men, maar dat is sporadisch. 't Komt niet dikwyls voor.
			 Hy, zy en ik hebben nooit gestuipt op den keldertrap. We gelooven... nu
			 ja, maar we laten ons niet dol maken. We doen behoorlyk onze zaken. We
			 gelooven... zóó, zóo... met gepaste matigheid.
		   
		  Die weezen staan me nader dan gy!
{==93==} {>>pagina-aanduiding<<}
 
		  Wie nonsens gelooft, en door krankzinnigheid bewys geeft voor
			 de oprechtheid van z'n geloof, heeft recht op medelyden en... genezing, als er
			 genezing mogelyk is. 
		  Maar gy die gelooft... ja, maar niet meer dan juist noodig is
			 in 't belang van uw ‘zaken’... gy die zondags 'n hemelvaart
			 belofzingt, maar 'n knecht zoudt wegjagen als hy in de week u kwam vertellen
			 dat uw grootboek was opgevlogen... gy die uw krankzinnigheid weet afteknippen
			 op de maat die ge groot genoeg vindt voor den Hemel, en niet te groot toch voor
			 de aarde... gy die zoo verstandig zyt als de verstandigste waar 't uw dadelyk
			 belang geldt, maar meent den Heere te dienen door dat verstand te leggen aan 'n
			 halsbandje van spinneweb of yzer, naar 't u voegt, zoodra er spraak is van -
			 verondersteld - edeler belang... gy die preekt, bidt en oefent, maar onder 't
			 bidden en oefenen, gedurig 'n oog in 't zeil houdt van 't aardsche scheepje...
			 gy die 't beste deel van uw ziel bewaart voor beurs, school, societeit of
			 kabinet, en zondags lappendag houdt om uw ‘Heer’ te onthalen
			 op wat afval... gy... 
		  Wat moet ik U zeggen? Dit: ga naar de Elberfeldsche weezen,
			 kryg stuipen en word oprecht. 
		 
		
		  180.

		  Wat hebt ge gemaakt van de wereld, gy moordenaar Konstantyn? Dat ge
			 zooveel leden uwer familie ombracht, vergeef ik u. 't Zullen er personen naar
			 geweest zyn, en uw familie was te uitgebreid, dit erken ik. 't Heeft bovendien
			 weinig invloed gehad op den toestand van 't menschelyk geslacht. Wat deed het
			 er toe of gy 'n broer, neef, bloedverwant méér om 't leven
			 bracht? Zie, die familiezaken gaan me niet aan. 
		  Maar dit vergeef ik u niet, dat ge om Keizer te worden
			 aanleiding gaaft tot het smeden der ketens waarin 't menschelyk geslacht nu
			 sedert eeuwen gevangen ligt. Of wist ge dat niet? Dacht ge er niet aan dat uw
			 fabeltje van 't in hoc signo langer zou duren dan uw behoefte aan die
			 fabel? Kondt ge 't niet voorzien dat die moord aan den menschelyken geest
			 eenmaal zwaarder wegen zou in de schaal uwer verantwoording dan al die nietige
			 huishoudelyke privaatmoordjes? 
		  Wat hebt gy gemaakt van de wereld, o Konstantyn? 
		  Daar liggen nà u de vervelende kerkvaderlyke eeuwen, die niet
			 eens vatbaar zyn voor beschryving. 
		  Daarop volgt de domme woeste middeltyd met god- en maagddienende
			 ridders... die niet lezen of schryven konden. Met aflatende monniken,
			 heerschzuchtige en heerschende priesters. 
{==94==} {>>pagina-aanduiding<<}
 Met geschoren kudden
			 volks. Met scherende graafjes en prinsjes. Met twist, voor liefde. Met stryd,
			 voor arbeid. Met kerken, voor hospitalen. Met gezag, voor overtuiging. Met
			 slaverny, voor vryheid. Met dweepery, in-plaats van wat kennis der Natuur. Met
			 slaap, voor leven... en voor gezondheid, lazarus en pest! 
		  Wat hebt gy gemaakt van de wereld, o moordenaar Konstantyn? 
		  Dat ge uw broeders hebt doodgemaakt, vergeef ik u. Maar ik vergeef u
			 niet dat ge den geest hebt vermoord van zooveel myner broeders. 
		 
		
		  181.

		  Wat hebt gy gemaakt van de wereld, o christenen? Ik wend het oog af
			 van uw walgelyke Historie... die gy hebt vervalscht en omgeknoeid
			 bovendien: ad Majorem Dei gloriam. Dien Konstantyn noemt ge
			 groot, en de rest is even waar als die grootheid. Ik wend het oog af van
			 de Geschiedenis, om het te richten op iets wat ge niet verdraaien niet
			 verkerkvaderen kunt, op uw huisgezinnen, op uw vrouwen, op uw dochters.
			 Wat hebt ge dáárvan gemaakt. Wat hebt ge gemaakt van de
			 vrouw? 
		  Om u staande te houden op een door 't recht van den sterkste
			 veroverd standpunt, maakt ge dagelyks uw vrouwen tot huishoudwerktuigen of
			 erger, en uw dochters tot Kaspar Hauser's, tot Javanen. Ik erken dat gy uw
			 vrouwen nog slechter behandelt dan uw bybel voorschryft, en dat niet alles wat
			 er valt aantemerken op den vernederden toestand der vrouw, te wyten is aan
			 mozaïsche of apostolische voorschriften. Nergens lees ik: ‘laat uw
			 vrouw dom blyven’ of: ‘zorg dat uw dochters geene begeerte scheppen
			 uit wetenschap.’ 
			  * Maar er staat toch:
			 ‘gy vrouwen, weest uw mannen onderdanig.’En, eenmaal die
			 onderdanigheid aannemende, volgt de rest vanzelf. Zoolang in Zuid-amerika de
			 slaverny bestaat, zóólang zullen ook natuurlykerwyze de
			 slavenhouders hun slaven 't lezen verbieden. 't Voorschrift van onderdanigheid
			 wettigt tevens de alleen mogelyke middelen, waardoor ze kan gehandhaafd
			 worden. 
		  Dit immers staat er, dat de vrouwen onderdanig moeten zyn.
			 Tot hoeverre? Waar is de grens? Dàt staat er niet, er wordt niet
			 gesproken van grens. De apostel laat het over aan de diskretie van de
			 heeren. 
		  En al ware dit zoo niet, bezie ze eens goed, die heeren der
			 
{==95==} {>>pagina-aanduiding<<}
 schepping, de mannen! Ga ze na in die diskretie, in hun nietig
			 streven, in hun bekrompenheid, in hun onkunde, hun lafhartigheid... en vraag
			 uzelf of 't oorbaar is en rechtvaardig, dat de andere helft van 't
			 menschdom zoo maar voetstoots moet onderdanig wezen aan die helft? 
		  De eisch der mannen op dit stuk toont reeds dat die vordering
			 ongegrond is. Om heer te zyn in 't zedelyke behoorde men te beginnen met het
			 begrypen van rechtvaardigheid, en 't is ònrechtvaardig de vrouw,
			 als zoodanig, te stellen beneden den man. Verbeeld u, Cornelia, 
			 Sappho, 
			 Charlotte Corday, 
			 de Stael, 
			 Beecher-Stowe, onder den eersten den
			 besten kwajongen! 
		  Maar wie moet dàn heerschen? 't Antwoord is zeer eenvoudig:
			 er wordt niet geheerscht.
		   
		  - Goed! Maar wie behoort het meest invloed te hebben? 
		  - Wel... die 't verdient. 
		  - Nogeens goed, maar... wie verdient het? 
		  - Wie 't meest ontwikkeld is als mensch. De geslachtsdeelen
			 hebben hiermee evenmin te maken als de kleur van 't haar. 
		  - Maar... als hy of zy die 't meest ontwikkeld is als mensch, niet
			 slaagt in 't verkrygen van den invloed die hem of haar zou toekomen? 
		  - Dan twyfel ik aan die meerdere ontwikkeling, en raad hem of haar
			 ernstig aan, zich verder te ontwikkelen. 
		 
		
		  182.

		  Ik stel me voor, eenige nummers te besteden aan den toestand der
			 vrouwen in onze maatschappy, vooral vóór of zonder 't huwelyk.
			 Maar vooraf moet ik 'n kleine geschiedenis verhalen die in 't licht stelt wat
			 de vrouwen te danken hebben aan den bybel, opdat men niet, waar ik de
			 zeden aanval, antwoorde: dat is zoo, maar 't voorschrift was toch
			 schoon.
		   
		  Zy was lief en goed de kleine Agatha. Ze was zoo rein van hart als
			 de dochter van 'n mensch wezen kan. Van leugen had ze geen begrip. Met
			 bevreemding zag ze de wereld aan omdat ze niet begreep dat er zooveel stryd kon
			 wezen. Wat men haar zeide, geloofde zy kinderlyk. Als kind bad ze 's avends om
			 'n gerusten slaap, en nooit at ze ongezegende spys. Later ging ze vroom
			 ter-kerke, en zong met geestdrift: 
		   
			 ‘Want Edom en zyn vollick koen  
			 Acht ik gelyck myn oude schoen.’  
		  
 
		  of wat er anders te zingen viel. Nooit kwam 't haar in de gedachte
			 te vragen of Jacob wel heel braaf deed, z'n broer 
{==96==} {>>pagina-aanduiding<<}
 'n
			 eerstgeboorterecht te ontfutselen door geleende ruigheid? Noch of 't pleizierig
			 was voor de Kananieten, zoo maar altyd dóór te worden uitgeroeid?
			 Zy die geen vogeltje had kunnen leeddoen, gruwde niet van de bloedlucht der
			 groote slachtery die men 't Oude-Verbond noemt. De Heer had gesproken... dit
			 was Agatha genoeg, niet om goedtekeuren - zóó ver kwam ze niet -
			 maar om zich te onthouden van oordeel, jazelfs om bewaard te blyven van
			 onaangenamen indruk. 
		  Zoo zyn er meer vromen, die niet bestand zyn, tegen de minste smart,
			 maar heel kalm aanzien hoe Gods uitverkoren volk huishoudt met de arme drommels
			 die schuldig waren aan onüitverkorenheid. 
		  Agatha vroeg niet naar 't verband tusschen háár zonden
			 en Adams val: zy geloofde. Niet naar de wyze der verlossing door 't bloed
			 des kruises: zy geloofde. Niet naar 't bewys onzer geestelyke
			 onsterfelykheid, dat er liggen zou in de lichamelyke opstanding van
			 Jezus: zy geloofde. Niet naar den samenhang in Jezus' lessen, minder nog naar
			 de mogelykheid der toepassing, en nóg minder naar 't gehalte van
			 die lessen: zy geloofde. 
		  Agatha was 'n Christin. Haar gemoed was den Heere Jezus gewyd. Wat
			 van hèm kwam, was goed en heilig. Wat tegen hem was, hield ze voor
			 slecht. 
		  En niet alleen hing ze met hart en ziel aan alles wat voorgeschreven
			 was door Jezus, maar - zoo als 't veelal gaat -- ook aan de gezegden welke door
			 anderen aan dien Jezus in den mond gelegd zyn. Het naamwoord
			 ‘christelyk’ was Agatha voldoende om de zaak schoon te vinden die
			 als zoodanig werd gekenmerkt, en ze beklaagde de Grieken die hun dooden
			 verbrandden in plaats van ze 'n christelyke begrafenis te geven. 
		  Wat het begraven der dooden te maken heeft met Christendom, begryp
			 ik niet, tenzy men 't verbranden afkeurt om 't meer verstrooid raken der
			 deelen, die naar 'n zeer plat begrip, dienen moeten tot de rekonstruktie van de
			 lichamen. 
		  Agatha leefde christelyk voort tot haar achttiende jaar, en zie,
			 daar kwam iemand vertellen dat hy haar beminde en huwen wilde. Na ruggespraak
			 met vader, moeder en dominee zei Agatha dat ze niet ongenegen was 'n huwelyk
			 aantegaan, maar 't moest christelyk wezen. Zy vroeg den jonkman naar z'n
			 geloof.
		   
		  - Hoe ik u bemin, Agatha? Vraag het de sterren, de bloemen... 
		  - Ja, maar uw geloof?
{==97==} {>>pagina-aanduiding<<}
 
		  - Overal staat my uw naam geschreven... in de wolken, op de golven
			 der zee! Ik hoor dien in 't ruischen der bladeren, in 't murmelen van de
			 beek... 
		  - Maar... uw geloof? 
		  - 't Zal zaligheid wezen, Agatha, u te bezitten als m'n vrouw, als
			 m'n leidsvrouw! Ik zal u liefhebben met al de kracht van m'n hart! Ik zal u
			 geven... zeg my, Agatha, hebt ge de Minnebrieven
		  gelezen? 
		  - Maar, eilieve... uw geloof? 
		  - Dáár staat het! O, ik had niet noodig dat te lezen
			 om te weten wat liefde is, Agatha! Maar toch, 't is aangenaam als men z'n
			 indrukken zóó vindt beschreven! Ja, zóó is het,
			 Agatha, zóó wil ik u liefhebben! Beminnen is neiging tot geven,
			 tot bevruchten aan den eenen kant, neiging tot weergeven en baren aan de andere
			 zyde...
		   
		  Agatha begon iets onfatsoenlyks te vinden in den loop van 't
			 gesprek. Zy brak het af, door nogeens te vragen: naar 't geloof? 
		  De arme jongen zei weer iets over z'n liefde, en bemerkte niet eens
			 dat Agatha gedurig aandrong op wat anders. Maar wel had zy bemerkt dat de
			 liefde van den jonkman wereldsch was. Met 'n beklemd hart ging zy naar
			 dominee. 
		  Hy had haar Christin gemaakt. Hy had in haar opgewekt
			 dien onleschbaren dorst naar de genadegaven des evangeliums. Hy had haar
			 gewezen op den éénigen weg die 't licht, de waarheid en het leven
			 is. Hy moest haar raad geven in deze - haar eerste - bezoeking. De man
			 sprak aldus:
		   
		  - Heil u, dat ge 't huwelyk alleen dan goedvindt, als ge 't moogt
			 aangaan met de hope op den zegen die in Christus Jezus is. Ik heb alzoo niet te
			 vergeefs gearbeid, o myne dochter, in den wyngaard uws gemoeds. Heil, driewerf
			 heil u, dat gy geroepen zyt om een braven, en u oprecht beminnenden, maar
			 helaas, door wereldzin afgedwaalden, jongeling, terugtebrengen op het ware pad.
			 Ge hebt gelyk, Agatha, uw huwelyk moet christelyk wezen, en den Heere
			 geheiligd. Zeg uwen verloofde dat ge u voorneemt hem te beminnen zoo als 'n
			 christelyk meisje betaamt. Dat ge bereid zyt hem te nemen tot uwen echtgenoot
			 naar de voorschriften daaromtrent gegeven door onzen Heer en Heiland. Laat hem
			 zyn beschouwingen over den heiligen staat des echtverbonds niet putten uit
			 zedelooze zielverpestende geschriften, doch zeg hem dat hy zich lave aan de
			 eenig-zuivere bron...
		  
{==98==} {>>pagina-aanduiding<<}
 
		  In 't kort - want het walgt my - de verliefde jonkman moest, om nu
			 recht precies te weten wat 'n Christelyk huwelyk was, nalezen:
			 Mattheus XIX! 
		  En na dien tyd zag Agatha in, dat niet al het Christelyke,
			 schoon, rein, verheven is. 
		  Nog eenigen tyd bleef zy 'n goed meisje. Ze is 'n verstandige goede
			 vrouw geworden... maar - of liever want - christin is ze niet meer! 
		 
		
		  183.

		  Hoe... er wordt gesproken van 't huwelyk, van de vereeniging der
			 geslachten, die den mensch - man of vrouw, onverschillig - eigenlyk voor 't
			 eerst waarlyk tot mensch maakt, en hy, de wetgever, de voorganger, de
			 opvoeder, de wysgeer, de zedemeester, heeft daarover niets meetedeelen dan die
			 platte ruwe ongemanierde opsomming der onderscheiden manieren waarop de man -
			 neen, 't mannetje - voor 't huwelyk ongeschikt wordt? Hoe... hy die 'n
			 vygenboom wist te gebruiken als onderwerp van vervloeking... hy die
			 gelykenissen - en schoone! - wist vastteknoopen aan 't geringste voorwerp, aan
			 zuurdeeg en mosterdzaad... hy die farizeen en schriftgeleerden te-woordstond -
			 en flink! - met donderend verwyt en dieper treffende spot... hy wist niets dan
			 dàt van 't huwelyk te zeggen? Hoe... hy dacht aan den man alleen,
			 en scheen te verstaan dat men hem om raad vroeg in 'n kwestie van
			 hygiène? Hoe... hy vergat die geheele andere helft van 't
			 menschelyk geslacht, om de vraag alleen optevatten met het oog op de dierlyke
			 behoefte, op de allerplatste konvenientie van deze helft? Foei!
		   
		  Foei, foei, foei!
		   
		  Nooit heb ik de vrouw behandeld gezien met zooveel vernietigende
			 minachting. 
		  In veel wetgevingen van zoogenaamde zedemeesters - zie de
			 mozaïsche - is zy 'n zaak, 'n ding, 'n meubel, 'n koe... 
		  Hier, naar de uitspraak van Jezus, is ze niets, niets, volstrekt
			 niets! Elders worden haar rechten miskend om alleen te spreken van haar
			 verplichtingen. Hier schynt het niet de moeite waard zelfs, met 'n enkel woord
			 van die verplichtingen te spreken! 
		  Ik vraag u of Jezus anders had kùnnen antwoorden, als de
			 discipelen hadden gevraagd of 't goed is pantoffels te dragen? Of, in 't nu
			 gegeven antwoord, iets meer is gelet op de belangen der vrouw, op de rechten
			 der vrouw, op de behoeften 
{==99==} {>>pagina-aanduiding<<}
 der vrouw, dan in zoo'n antwoord zou
			 gelet zyn op de behoeften, belangen en rechten van 'n ouwe slof?
		   
		  Foei, foei, foei!
		   
		  Ziehier 'n andere lezing die 'k voorstel te leggen naast de oude. Ik
			 wil zien welke Christen den moed heeft die van Mattheus mooier te vinden!
		   
		  10) Toen zeiden zyne jongeren tot hem: staat de zaak eens mans met
			 zyne vrouw alzoo, dan is het niet goed te trouwen. 
		  l1) En hy zeide tot hen: ik zegge u 't is den man goed te trouwen,
			 opdat zyne ziele geheel worde, en hy mensch zy. 
		  12) En der vrouwe is 't goed te huwen , opdat haar ziel volmaakt
			 worde, en ze een mensch zy. 
		  13) Want de Heer rustte niet na 't scheppen van den man. En hy
			 schiep niet de vrouw alleen, zonder man. Maar man en vrouw schiep hy ze, opdat
			 de mensch volmaakt zy. 
		  14) Zoo wie eene rechterhand heeft en de linker mist, hy is niet
			 volmaakt. En wie eene linkerhand heeft, en niet de rechter, hy is niet
			 volmaakt. Maar den mensch is gegeven eene rechterhand en eene linkerhand, opdat
			 hy volmaakt zy. 
		  15) En de rechterhand zegge niet, wat is u, linker... ik ben
			 de hand. Noch zegge de linkerhand tot de rechter, wat is u, ik ben de
			 hand. Want te-zamen zy ze volmaakt. Alzoo de man en de vrouw. 
		  16) De rechterhand gespt den gordel die noodig is. En de linker
			 draagt de waterkruik die gy noodig hebt. Wie z'n gordel verliest, en 't geld
			 dat hy daarin bewaarde, kan niet leven. En wie geen waterkruik meedraagt, zal
			 bezwyken. Alzoo de man en de vrouw. 
		  17) Gy hebt gehoord dat er gezegd is: zy zullen één
			 vleesch zyn... doen niet hoereerders en overspeelsters ook alzoo? Waar
			 is uw huwelyk? 
		  18) Gy hebt gehoord dat er gezegd is: vleesch van myn vleesch, been
			 van myn been... doen niet de dieren des velds ook alzoo? Waar is uw
			 huwelyk? 
		  19) Zoowaar uw God is een God van waarheid, zoowaar zegge ik u, gy
			 man en gy vrouw, huwt in de waarheid, opdat gy geen leugen kweekt. 
		  20) Zoowaar uw God is een God van geest, zoowaar zegge ik u, gy man
			 en gy vrouw; huwt in den geest, opdat niet de jongen van de dieren des velds
			 zeggen tot uw kroost: wy zyn u gelyk. 
		  21) Zoowaar uw God is een God van liefde, zoowaar zegge ik u , gy
			 man en gy vrouw, huwt in liefde, opdat gy kinderen voortbrengt die geteeld zyn
			 in liefde. 
		  22) Gy man, plooi niet in den tempel uw mond naar de wyze der
			 rabbi's, als proefdet gy zoeten wyn, en spreek niet tot uwe vrouw, als ware er
			 alsem op uw tong. 
		  23) Wie wysheid spreekt in den tempel, en dwaasheid geeft aan zyne
			 vrouw, is een dief. 
		  24) Wie heeft u geroepen in den tempel? Gy kwaamt opgeroepen. Maar
			 aan uwe vrouw hebt gy liefde beloofd. Daarom opende zy, op u vertrouwende, haar
			 schoot. 
		  25) En gy, vrouw, onteer niet uwen man door te zeggen: heer! Want
			 als ge uzelve verlaagt, verlaagt gy hem die met u één is. Neem
			 van zyn pad wat gy kunt, 
{==100==} {>>pagina-aanduiding<<}
 opdat hy niet struikele. 
		  26) Doch ik zegge u dit, niet sprekende als tot eene slavin, maar
			 opdat gyzelve niet valt, waar hy gestruikeld is. Want gy zyt
			 één. 
		  27) De vrouw zal verantwoorden voor den man, en de man voor de
			 vrouw, want ze zyn één. 
		  28) Wie zyner vrouw tarwe geeft dat zy koeken make,
			 éét van die koeken. Zy is den man geen dank schuldig. Doet niet
			 de broeder ook alzoo? Waar is uw huwelyk? 
		  29) De vrouw die koeken bakt, dat de man ete, éét van
			 die koeken. De man is haar geen dank schuldig. Doet niet de zuster ook alzoo?
			 Waar is uw huwelyk? 
		  30) Maar zoo wie eene ster ziet, zegge tot zyn beminde: zie die
			 ster, en verheug u! En de vrouw die eene aandoening heeft van vreugde, deele
			 die met haren man. 't Is zyn eigendom, en zy verliest niet door 't deelen. En
			 waar de man smart voelt, deele hy die met de vrouw, opdat zy niet vrage: ben ik
			 beneden uw gevoel? 
		  31) Waar zy treurt, treure hy mede, opdat zy niet vreeze lager te
			 wezen dan zyn droefheid, en beschroomd worde haar deel te nemen van
			 blydschap. 
		  32) En als de man verneemt dat de Sadduceën bekeerd zyn tot het
			 geloof aan opstanding, hy zegge dat der vrouw, opdat ze niet inslape aan haar
			 spinnewiel. 
		  33) En als de draad breekt van haar spinsel, zy zegge dat haren man,
			 opdat hy niet meene meer te zyn dan zy, door schriftgeleerdheid. 
		  34) Bevrydde niet Judith het volk van Israel, met koenen moed? Daar
			 waren veel mannen te Jeruzalem die thuisbleven, toen zy uittoog
			 naar de tent des geweldigen. 
		  35) Heeft niet Deborah Israels volk gericht, en was er wanorde toen
			 zy richtte? 
		  36) En wanneer de man een oprechten farizeër heeft gezien, hy
			 zegge dat der vrouw, opdat zy zich verheuge met hem; als ze 't gelooven kan. 
			  * 
		  37) En zoo wanneer de schriftgeleerden hem hebben verstrikt met
			 strikvragen, hy hoore z'n vrouw, wat ze zegt. Misschien bedacht zy een
			 antwoord, onder 't spinnen, voor ze de vraag vernam. 
		  38) En de discipelen zeiden: - Heer, hoe is dit? Der vrouwen is
			 verboden de schriften te onderzoeken, hoe zal ze strikvragen oplossen? 
		  39) En hy zeide: uit de schriften leert men strikvragen stellen,
			 maar er is veel antwoords in het denken by 't spinnewiel. 
		  40) En wederom vraagden de discipelen, zeggende: Rabbi, daar was
			 eene vrouw wier man leerde in den tempel. En hy kwam tehuis, en zeide:
			 ‘daar is gesproken over 't koninkschap van Melchizedek’ en zy
			 vraagde: ‘wie is Melchizedek?’ 
		  En hy zeide: ‘wy waren gevangen in Egypte.’ En zy
			 hernam: ‘ik was nooit in Egypte.’ 
		  En hy zeide: ‘men vraagt of Elias hooger zy dan
			 Mozes?’ 
		  En zy riep: ‘ik ken Elias niet.’ 
		  En hy zeide: ‘de tempel is 
{==101==} {>>pagina-aanduiding<<}
 vol
			 nieuwigheidszoekers die den mensch verdeelen in lichaam en ziel.’ En zy
			 antwoordde: ‘deze dingen zyn my te hoog, ik wil niet verdeeld zyn, ik
			 spin.’ 
		  Want Rabbi, al spinnende had ze niet geleerd Melchizedek te kennen,
			 noch hare ziel. Meester, hoe is dit? 
		  41) Doch hy, voortgaande, zag een akker waarvan de grond goed was,
			 maar daarop groeide geen graan, ofschoon 't in den tyd was van den oogst. 
		  42) En hy nam een stoksken, en sloeg tegen de deur van 't huis des
			 mans wien de akker behoorde. En de man riep: waarom slaat ge myn deur? 
		  43) En hy zeide: kom uit, en oogst! Zyn niet de aren gezwollen, en
			 roepen om den sikkel? Waarom oogst ge niet van uwen akker? 
		  44) De discipelen zeiden: Heer, hy heeft niet gezaaid. 
		  45) En hy, antwoordende, zeide: voorwaar, voorwaar, ik zegge u, wie
			 niet zaait in den zaaityd, hy zal niet oogsten in den tyd des oogstes. Er zyn
			 weinig akkers onvruchtbaar, maar 't getal der trage landbouwers is groot. 
		  46) En nogmaals sloeg hy tegen de deur des mans die niet gezaaid
			 had. Maar de discipelen begrepen hem niet. 
		 
		
		  184.

		  Zóó, denk ik, zal er gestaan hebben in den grondtekst,
			 en wy zyn meely schuldig aan Origenes die veel pyn heeft geleden door 't
			 letterlyk opvatten van de verkeerde overzetting. Ik heb eerbied voor Origenes.
			 Hy geloofde, en handelde naar dat geloof. Ik die niet geloof, heb
			 vryheid hem niet natevolgen. Maar hoe de geloovers zich afmaken van den wenk in
			 vers 12 - vers 12 van den Mattheus uit den bybel, ditmaal
			 - hoe zy kunnen goedpraten dat ze niet doen wat Origenes deed
			 ‘om des hemelryks wil’ zie, dàt begryp ik niet. Welke
			 theologiae doctor wil me dat uitleggen? 
		  Het gewone antwoord - dat nooit opgaat - gaat vooral
			 hier niet op. Door namelyk te zeggen: ‘o, dat was 'n voorschrift voor de
			 menschen van dien tyd, dat gaat ons niet aan’ vergeet men
			 dat dit voorschrift, op zekeren tyd toegepast, van zonderlingen invloed wezen
			 zou op de volgende tyden. 't Opvolgen van den wenk in dat twaalfde vers, zou
			 alle andere wenken en lessen overbodig gemaakt hebben. 't Is 'n soort van:
			 ‘exit menschdom, en de gordyn valt.’ 
		 
		
		  185.

		  Ja, die Origenes is me lief... als 'n Elberfeldsche wees! Geloof wat
			 ge wilt, maar handel naar uw geloof. Dit vind ik by Christenen zoo weinig. Hoe,
			 die Jezus is voor sommigen de zoon van God? Voor anderen, 'n onzondig wezen, 'n
			 edel mensch, 'n wysgeer, 'n leeraar, 'n hervormer... 
		  Hoe menigvuldig ook de nuances zyn, waarmee de Christenen hun
			 voorganger kleuren, daarin komen allen overeen dat zyn woorden wetgevend gezag
			 hebben. Ik althans heb nog niet 
{==102==} {>>pagina-aanduiding<<}
gehoord van 'n sekte die
			 stelselmatig het verbindende der voorschriften van Jezus ontkent. Voor
			 allen is, zoo ver my bekend is, zyn woord de waarheid, niets dan
			 de waarheid, al de waarheid. 
		  Welnu, dit hindert my zoo in Christenen, dat zy die niet den moed
			 hebben dat domme zieldoodende stelsel te veranderen wat de woorden
			 aangaat, zoo gemakkelyk zich weten aftemaken van de daden die uit dat
			 stelsel - volgens hun eigen lezing - zouden moeten voortvloeien. 
		 
		
		  186.

		  Ik heb in veel opzichten eerbied voor Jezus, maar volstrekt niet
			 voor 't zoogenaamd Christendom. Er zyn door Jezus dingen gezegd, die ik
			 geloof - schoon ik ze niet geloof omdat hy 't zeide - maar in 't
			 christendom-zelf geloof ik niet. Ik ontken 't bestaan van dat
			 christendom. 
			  * Ik heb 't nooit
			 ontmoet, nooit waargenomen, en ben overtuigd dat Jezus, op aarde terugkomende,
			 heel verwonderd wezen zou te hooren dat men zich naar hem noemde. 
		  Ik heb 'n neefje die spelfouten maakt en zich daarom Multatulist
			 noemt. Wat zou m'n aanhang groot wezen als dat opging. 
		 
		
		  187.

		  Het christendom bestaat voor 'n groot deel uit neefjes die
			 spelfouten maken. Maar dat zyn niet de ergste vyanden van Jezus. De ergsten zyn
			 de mannen van geven en nemen, van ‘hier wat af en daar wat by’ al
			 naar 't in hun kraam te-pas komt. 
		  Onlangs zag ik joodsche weeskinderen wandelen met 'n suppoost. Deze
			 liep rechtop, zuchtte niet, en ook de kinderen schenen vry-wel en in 't minst
			 niet ‘aangegrepen.’ Alleen hadden ze lange jassen aan en groote
			 hoeden op, zoodat ze er uitzagen als ouwe heeren door 'n omgekeerden
			 tooneelkyker gezien. Een christelyke straatjongen schold die jodenweesjes
			 uit:
		   
		  - Heerejesis, wat 'n hoedjevol! Zeg, jy, is dat 'n jurk van je
			 grootvader?
		   
		  Dit sneed me door de ziel. Zonder te denken aan welken tekst ook,
			 sprak ik den suppoost aan. Ik had eenige moeite hem te doen voelen dat ik geen
			 kwaad in den zin had. Na eenig terrein-peilen kwam ik voor den dag met de vraag
			 of 
{==103==} {>>pagina-aanduiding<<}
 ik die armen kinderen eenig genoegen mocht verschaffen? 
		  't Was me namelyk alsof ik my aansprakelyk rekende voor de
			 onbeschoftheid van den straatjongen, die blond was als ik, Germaan als ik,
			 gedoopt als ik. Ik voelde solidariteit. 
		  De suppoost antwoordde beleefd, vond m'n aanbod vriendelyk, maar...
			 weigerde geld aantenemen, want het was Sabbath.
		   
		  - Niet waar, kinderen? vroeg hy. 
		  - Ja! riepen ze allen als uit één mond, ja m'nheer, 't
			 is Sabbath!
		   
		  Nu weet ik wel dat er geen mogelykheid was den Sabbath te
			 ontkennen - 't wàs nu eenmaal saterdag - maar de kinderen hadden in hun
			 toon iets kunnen leggen wat denken deed aan aarzeling of spyt. Dit deden ze
			 niet. Er klonk 'n flink martelaarschap uit hun toestemmen, iets als:
			 ‘Sabbathhouden of sterven!’ 
		  Och, ik had zoo te doen met al de kleine Origenessen die zoo
			 heldhaftig zich besneden van 'n stukje koek! 
		  Zoo doet gy, christenen, niet! Ik geloof niet aan uw christendom, ik
			 ontken 't bestaan van uw christendom, zoolang ge niet evenals die
			 jodenkindertjes uw wet handhaaft ook tegen zin, lust en belang... zoolang ge
			 niet uw nageslacht vermoordt zooals die kerkvader. 
		  Maar denk nu niet dat ik dit vermoorden en die joodsche
			 wettelykheid, op-zichzelf beschouwd, mooi vind. 
		 
		
		  188.

		  De voorschriften die de bybel geeft omtrent de behandeling van de
			 vrouw, aangaande de plaats die zy inneemt in de maatschappy, zyn
			 zóódanig dat ik ze fatsoenshalve niet mag naschryven in m'n
			 ideen . De vrouw wordt weggegeven, verkocht, verruild, uitgeleend als
			 'n rund. Ja, ze staat beneden 't rundvee. Men snydt haar familiaar in
			 stukken, en gebruikt de brokken van haar lichaam als konvokatiebriefjes of
			 billets de faire part. (Richteren XIX) En, dit
			 hebben we gezien, Jezus stelt haar nòg lager, hy ignoreert de
			 vrouw. Hy wist middel te vinden het huwelyk te bespreken zonder haar te
			 noemen zelfs. Het huwelyk, iets waarby toch 'n vrouw te-pas komen
			 zou, dunkt me, al sloot men haar overal uit! 
		  Maar ik stap af van de voorschriften, van de wet, om
			 te spreken over de zeden en 't gebruik. Ik zeg nu niet meer Christenen,
			 wat hebt ge van de vrouw gemaakt? Ik vraag u, Nederlanders, wat gy
			 daarvan gemaakt hebt? 
		 
		
{==104==} {>>pagina-aanduiding<<}

		  189.

		  De bewoners van 'n land zyn niet vry of onvry door de wet. De
			 maat van vryheid wordt bepaald door de zeden. 
		  Frankryk is onder Napoleon niet vry, zegt men, en als men z'n
			 wetten leest, schynt die meening zoo heel ongegrond niet. Maar de
			 bewoner van Frankryk beweegt zich, ondanks die wetten, vryer dan 'n
			 Nederlander. 
		  Wanneer wy 't getal en de belangrykheid onzer handelingen die
			 voorgeschreven of verboden zyn door de Wet, vergelyken met al de daden
			 die we verrichten of nalaten, gedwongen door de Zeden, zullen we zien
			 dat we eigenlyk met de Wet al heel weinig te maken hebben, en dat
			 háár invloed op ons doen erg laten zeer onbeduidend is
			 in-verhouding tot al de dingen die 'n gevolg zyn van gebruik, gewoonte en
			 sleur. 
		  Geen wetgever, al gebood hy over tienmaal meer soldaten dan 't getal
			 inwoners van 'n land, zou durven bevelen wat nu de zeden voorschryven. En
			 omgekeerd, we buigen ons onder zeden die we niet zouden aannemen als ze
			 waren voorgeschreven door 'n wetgever, hoe machtig ook. 
		  Dit nu wilde ik even in 't voorbygaan zeggen, dat er - buiten Azie -
			 weinig landen zyn waar de zeden grooter dwingelandy uitoefenen dan in
			 Nederland. De politieke vryheid die wy inderdaad bezitten baat ons weinig, daar
			 ze gesmoord wordt onder 'n hoop land- stad- dorps- buurt- huis- en
			 familiegebruikjes, die ons inderdaad maken tot de Chinezen van Europa. 
		 
		
		  190.

		  Staatkundige vryheid is 'n goede zaak, maar 't is niet de moeite
			 waard die te geven aan 'n Volk dat zichzelf aan banden legt waar 't niet noodig
			 is. 
		  Wat baat het of de kooi van 't vogeltje wordt opengezet, als 't arme
			 dier dom genoeg was z'n slagpennen uittetrekken, of als 't in vliegen geen lust
			 heeft? 
		 
		
		  191.

		  Om invloed te hebben op de wetten, is 't genoeg minister, of lid van
			 de Tweede-Kamer te wezen. Om iets te veranderen in de zeden van 'n volk,
			 moet men méér zyn dan dat. 
		  't Is gemakkelyker 'n nieuwe belasting opteleggen dan, byv. die
			 leelyke ronde hoeden van de mannen afteschaffen. De grootste geweldenaar zou
			 den moed niet gehad hebben die dingen intevoeren. En àls hy 't gewaagd
			 had zou er zeker opstand gekomen zyn. 
		 
		
		  192.

		  Geen Wet was ooit zoo kleingeestig en barbaarsch als de
			 Zeden. Een misdadiger wordt gestraft met gevangenis,
		  	zóó-
{==105==} {>>pagina-aanduiding<<}
lang... de zeden voegen daarby:
			 levenslange verachting. De wet spreekt van ingezetenen... de
			 zeden van onderdanen. De wet zegt: de Koning... de zeden: Zyne
			 Majesteit. De wet geeft keus van kleeding... de zeden schryven
			 zùlke kleeding voor. De wet beschermt het huwelyk in z'n
			 burgerlyke gevolgen... de zeden maken van 't huwelyk 'n godsdienstigen,
			 zedelyken - dat is: zeer onzedelyken - band. De wet, hoe ze ook de vrouw
			 mishandelt, blyft haar toch altyd nagenoeg beschouwen als minderjarige of als
			 iemand die onder kurateele staat... de zeden maken de vrouw tot slavin. De wet
			 staat toe dat men natuurlyk ter-wereld komt, de zeden plagen, vervolgen,
			 mishandelen 't kind dat het leven intreedt zonder pas. De wet geeft zekere
			 rechten aan de ongehuwde moeder - méér zelfs dan aan de getrouwde
			 - de zeden stooten die moeder uit, straffen haar, verdoemen haar. De wet, op 't
			 stuk van legitieme portien, spreekt van kinderen... de zeden maken
			 verschil tusschen jongens en meisjes, wat de maat betreft van opvoeding en
			 onderwys. De wet erkent noch vordert belastingen dan vastgesteld op die
			 wyze, met die voorzorgen... de zeden doen ons schatting betalen aan
			 ydelheid, domheid, dweepery, geestdryving, gewoonte, bedrog. De wet behandelt
			 wel de vrouwen als minderjarige, maar belet niet - niet rechtstreeks althans -
			 haar ontwikkeling... de zeden dwingen de vrouw onwetend te blyven, of zelfs
			 waar ze 't niet is: onwetend te schynen. 
		  De wet drukt nu en dan, de zeden altyd. 
		  Zoo dom is geen wet, of er zyn zeden dommer. 
		  Zoo wreed is geen wet, of er zyn ruwer zeden. 
		 
		
		  193.

		  En dat is altyd zoo geweest. Er stond niet in de Wet van
			 Mozes, dat de man 't recht had z'n vrouw aan stukjes te snyden, om die te
			 gebruiken tot visitekaartjes of circulaires. Maar in de Zeden scheen 't
			 wèl te liggen. Althans we lezen in Richteren XIX
			 geen woord van afkeuring, noch van verwondering zelfs, over die in ons oog
			 zonderlinge wys van korrespondeeren. Zoo vinden de menschen altyd middel om te
			 bewyzen dat de slechtste wetten te goed voor hen zyn. 
		 
		
		  194.

		  Welke wet gebiedt de verwaarloozing van de opvoeding uwer dochters?
			 Welke, dat ge uw vrouwen maakt tot onbezoldigde huishoudsters? Dat doen de
			 Zeden. 
		  Welke wet schryft voor, uw kinderen naar school te zenden, en hun
			 opvoeding uittebesteden tegen kwartaalhuur? Dat doen de Zeden. (15)
{==106==} {>>pagina-aanduiding<<}
 
		  Waar is de wet die u dwingt uw kroost te laten chloroformizeeren
			 door dominee Splitvezel? Dat doen de Zeden. 
		  Waar wordt u verboden uw gezin Genot te geven? Waar gelast
			 het te plagen met kerkgaan, preekpluizery, katechizatie en oefening in allerlei
			 dingen die 't niet noodig heeft omdat ze niet bestaan? Dat doen de
			 Zeden. 
		  Waar staat geschreven dat ge den uwen 'n ‘geloof’ moet
			 opdringen dat gyzelf hebt opgegeven sedert lang? Dat doen de Zeden. 
		  Waar is bepaald dat uw vrouw niet mag meespreken over de belangen
			 van uw huis, dat toch ook haar belangen zyn, en over de belangen van
			 haar kinderen? Dat doen de Zeden. 
		  Waar wordt voorgeschreven dat ge uw dochter ter-deure uitzet, als ze
			 u 'n kind toont dat de vrucht is van liefde, van verrassing... ja, al ware het
			 maar de vrucht van lust en lichtzinnigheid? Dat doen de Zeden. 
			  * 
		  Waar eindelyk is bepaald dat 'n flauw, lafhartig: ‘dat is
			 zoo 't gebruik!’ wettige reden wezen zou ter verschooning voor 't
			 schenden der hoogste, alleen heilige, wetten van het gezond verstand? Dat doen
			 de Zeden. 
		 
		
		  195.

		  Wat maakt ge van onze dochters, o zeden! Ge dwingt haar tot liegen
			 en huichelen. Ze mogen niet weten wat ze weten, niet voelen wat ze voelen, niet
			 begeeren wat ze begeeren, niet wezen wat ze zyn.
		   
		  ‘Dat doet geen meisje. Dat zegt geen meisje. Dat vraagt geen
			 meisje. Zoo spreekt geen meisje!’
		   
		  Ziedaar schering en inslag van de opvoeding. En als dan zoo'n arm
			 ingebakerd kind gelooft, berust, gehoorzaamt... als ze heel onderworpen haar
			 lieven bloeityd heeft doorgebracht met snoeien en knotten, met smoren en
			 verkrachten van lust, geest en gemoed... als ze behoorlyk verdraaid, verkreukt,
			 verknoeid, heel braaf is gebleven - dat noemen de zeden braaf! - dan
			 heeft ze kans dat deze of gene lummel haar 't loon komt aanbieden voor zooveel
			 braafheid, door 'n aanstelling tot opzichtster over z'n linnenkast, tot
			 uitsluitend-brevetmachine om zyn eerwaard geslacht aan den gang te houden. 't
			 Is wel de moeite waard! 
		 
		
		  196.

		  Zou er ook misschien 'n fyne - neen, 'n zeer grove - 
{==107==} {>>pagina-aanduiding<<}

			 ironie liggen in Mattheus XIX? Parbleu... daar
			 hebben we 't! Jezus doelde op de wenschelykheid om 't geslacht der Kappelmannen
			 te laten uitsterven. 
			 Larochefoucauld heeft gelyk: men moet geen
			 tekst afkeuren zonder dien van alle kanten bekeken te hebben. 
		  Nu zie ik in waarom de kappellui van dien tyd Jezus bedoeling
			 niet verkozen te begrypen, ofschoon hy hun begrip trachtte optescherpen met 'n
			 hartig: ‘wie 't vatte kan, vatte het!’ Ligt daarin niet de
			 zin onzer spreekwys over 't aantrekken van schoenen door wien ze passen? 
		  Ik laat dus Mattheus XIX in z'n geheel, en doe afstand van
			 m'n voorgestelde nieuwe lezing. 't Was ook dom van my te meenen dat ik hem kon
			 verbeteren, of de vertalers, of de overschryvers... ik zal 't nooit
			 weerdoen. 
		  En - zie eens die schriftuitleggende werking van m'n ideen!
			 - nu wordt ook dat donkere zevende hoofdstuk uit den brief aan de
			 Corinthers duidelyk. Wat me daarin vroeger schandelyk voorkwam en vuil,
			 vertoont zich nu rein en verheven. Wel zeker is branden beter dan kappelteelt,
			 wel zeker! Paulus had groot gelyk. Hy zegt - in wat meer woorden en slechts met
			 wat omslag - precies hetzelfde wat ik in den 
		  Havelaar m'n vriend Droogstoppel toeriep. Alleen
		  gaat hy verder dan ik. Hy is radikaler. Ik laat maar één persoon
		  stikken, en in de aangehaalde teksten wordt 'n heel ras uitgenoodigd om
		  wegteblyven. Dat noem ik entiérisme! 
		 
		
		  197.

		  Als dan zoo'n meisje heel ineengefrommeld braaf is, heeft ze kans op
			 trouwen. Heerlyke bestemming! Zy die vroeger met breikatoen - en kinderlyke
			 onderdanigheid - de kousen stopte van papa, mag voortaan met echt vrouwelyke
			 onderdanigheid - en breikatoen - de kousen stoppen van dien jonkman. De
			 breikatoen wordt 's winters wol, maar de onderdanigheid blyft in alle saizoenen
			 tot in eeuwigheid zonder amen. 
		  En, ze mag meer! Ze mag de kousjes mazen der kindertjes van dien
			 jonkman. Ook mag ze die kinderen zoogen, wiegen, verzorgen. Ja, ze mag sterven
			 in 't kraambed. 
		  Ook mag ze nu - begryp eens die vryheid! - zy die t'huis naar bed
			 moest vóór elven zooals 'n fatsoenlyk kind betaamt, ze mag nu den
			 ganschen nacht opblyven. Ze mag waken voor 't bedje van 't kind des jongen
			 mans. 
		  En meer nog. 's Morgens mag ze hem vragen of-i goed geslapen heeft.
			 Ze mag hem 't ontbyt gereedmaken voor hy naar z'n ‘zaken’ gaat.
		  
		  En als-i t'huis komt, mag ze tevreden wezen met de hm!'s
			 
{==108==} {>>pagina-aanduiding<<}
 en de ja!'s en de zoo?'s die papa overhield van 't
			 aan de ‘zaken’ of in de Societeit uitgegeven kapitaal van
			 papa's geest en gemoed. 
		  En ze mag luisteren als papa spreekt, en zwygen als papa knort, en
			 papa wryven met kastanje-olie als-i rhumatisch is. En ze mag, als papa met 'n
			 paar vrinden zit te praten over al de pret die ze hadden vóór hun
			 huwelyk, haar kamertjen opzoeken om daar te gaan zitten peinzen over de
			 schitterende belooning van haar deugd. 
		 
		
		  198.

		  Maar ik wil nu spreken over ònbeloonde deugd, over meisjes
			 die niet huwen, over haar die géén genade vonden in de
			 oogen des jonkmans. 't Zal velen toeschynen dat ik spreek over wat anders. 
		  De Natuur is weldadig. Ze moet wèl doen - en dus weldoen - in
			 alles wat ze doet, omdat niet-wèl doen haar doodvonnis wezen zou. De
			 minste afwyking van haar plicht, van de wet der Noodzakelykheid, zou in
			 vreeselyk toenemende progressie uitloopen op verwarring van 't geheel, op
			 zelfmoord. De geringste verkrachting van den Aard der Dingen heeft -
			 niet terstond, maar wel dadelyk en spoedig - de verwarring van alle
			 dingen ten-gevolge. Die verwarring komt in zoover neer op vernietiging,
			 als men zeggen kan dat iets niet bestaat, wanneer men, òf van de
			 som zyner eigenschappen wat aftrekt, of die eigenschappen-zelf vernietigt. Wat
			 hetzelfde is. Want de vernietiging ééner eigenschap bewerkt -
			 weer in oneindig snel toenemende progressie - de vernietiging van alle
			 eigenschappen, en Iets zònder eigenschappen is Niets. In
			 't voorbygaan wil ik hier die progressie schetsen in twee voorbeelden. (134)
		   
		  Wanneer men 'n streng draadgaren wil vervormen tot 'n kluw, windt
			 men dien om 'n haspel. Als nu by 't geleidelyk afwinden de draad haakt en
			 schynbaar verstrikt is in de nevendraden, en men meent dat beletsel uit den weg
			 te ruimen door 't ontstrikken van den niet bestaanden knoop - als men
			 ‘doorsteekt’ - ontstaat juist dáárdoor 'n tal van
			 werkelyke strikken of knoopen die later niet kunnen worden ontwikkeld zonder 't
			 veroorzaken van nieuwe knoopen. Wanneer men zich dien draad
			 oneindig denkt, vermeerdert ook het aantal knoopen tot in 't oneindige,
			 al ware de rede der geometrische progressie slechts 2, de kleinste rede die in
			 dit geval bestaan kan. Een oneindig-groote streng draad, met 'n oneindig
			 getal knoopen of strikken, ware geen draad meer. Behalve de soort der
			 grondstof, zouden alle deelen der bepaling van 't denkbeeld: draad
			 
{==109==} {>>pagina-aanduiding<<}
 verloren zyn gegaan. Jazelfs die grondstof zou veranderen, wyl
			 deze haar hoedanigheid ontleent aan de wyze waarop de deelen onderling
			 vereenigd zyn, en die wyze van vereeniging zou veranderen door de
			 oneindigheid der strikken en knoopen. 
		  De Natuur nu, steekt nooit door. Liever: ze steekt
			 niet door, niet die eerste maal waaruit hoofdzakelyk de
			 verlokking tot het volgende doorsteken voortvloeit.
		   
		  Een tweede voorbeeld. Gy hebt 'n berekening te maken, 'n redeneering
			 in cyfers. In den beginne stelt ge ergens ten-onrechte x + (of -)
			 y in plaats van x. Die y is zóó klein dat
			 het byvoegen of aftrekken daarvan u voorkomt geen, of geen belangryken, invloed
			 te hebben, op de waarde van x. Maar x ondergaat bewerkingen,
			 véél bewerkingen, en de ten-onrechte afgetrokken of bygevoegde
			 y deelt daarin. Het afwyken van de waarheid wordt hoe langer hoe
			 grooter. Het baat zelfs niet dat sommige bewerkingen de onjuistheid van sommige
			 anderen teniet doen - 't gebeurt zelden dat 'n tweede dóórsteek
			 de eerste als ongeschied maakt, en al ware dit het geval in de vergelyking, in
			 de Natuur is 't zoo niet! - de onjuistheid van y te-veel of
			 y te-weinig, groeit aan naarmate x méér keeren
			 wordt behandeld. 
		  In de Natuur is alweder 't aantal keeren der behandeling van
			 x oneindig, dus ook oneindig de maat der onjuistheid van de fout
			 die ik uitdrukte door y. 
			  * De werking van die Natuur is in den meest
			 strikten zin: eenvoudig. Ze heeft namelyk maar één middel,
			 dat tevens doel schynt: aantrekking. (172) Al
			 wat bestaat, heeft neiging tot samenzyn, tot vereenigen, tot ineensmelten, tot
			 éénzyn.
		   
		  Met die neiging wordt ook de mensch geboren. Ik ga nu al de overige
			 verschynselen welke daaruit voortvloeien voorby, om my te bepalen by de
			 hoofduitdrukking der algemeene wet, tot de Liefde, omdat - misschien
			 juist wegens de algemeenheid der werking van deze wet - ze nergens zoo
			 duidelyk kan worden waargenomen als in 't geslachtsleven. Hoe men ook - meer of
			 min willekeurig altoos - de liefde verdeele in soorten, overal vervult die
			 hoofdwet de voornaamste, misschien
{==110==} {>>pagina-aanduiding<<}
 de eenige rol. En
			 nergens ligt de noodzakelykheid van die wet zoo duidelyk voor ons oog. Wel
			 nemen wy de ‘aantrekking’ in alles waar, doch niet overal, ja
			 nergens blykt zoo duidelyk de behoefte aan die neiging. Wie ziet hoe
			 twee stofdeelen zich vereenigen, kan nog altyd ontkennen dat die vereeniging
			 doel of 'n aanwysbaar gevolg heeft, al erkent hy 't feit. Maar de neiging by
			 den individu van 't dierenryk tot aanhangen, tot samenzyn, tot
			 éénzyn, brengt het bewys van hare noodzakelykheid met zich. Ieder
			 ziet in, hoe niet-vereenigen hier synoniem wezen zou
			 metvernietigen. 
		  Ik beweer 
			  * dat die
			 synonimiteit overal bestaat, en dat ze maar in 't geslachtsleven gemakkelyker
			 is waartenemen. 
		 
		
		  199.

		  Onder den invloed der wet van aantrekking staan dus ook onze
			 dochters. Ik doe afstand van alle - meestal uitgevonden en voorgewende -
			 onderscheidingen in de soort van aantrekking. Deze spreekt van
			 zinnelykheid, gene van reinheid. Hier wordt deugd genoemd, daar wulpsheid. Men
			 heeft allerlei liefden uitgevonden: geestelyke, verhevene, platte, dierlyke,
			 sentimenteele, grove, fyne, betamelyke, schandelyke, verheffende, reine,
			 vernederende, zinnelyke en platonische liefden... 
		  Breid de onderscheidingen - meestal ydele - zoo ver ge maar wilt
			 uit, overal blyft de hoofdzaak: liefde, dat is: aantrekking, neiging
			 tot vereeniging.
		   
		  Waar nu aan deze neiging wordt toegegeven - zedelyk en stoffelyk -
			 kàn het meisje voldoen aan haar bestemming, dat is: Mensch
			 zyn.
		   
		  Waar voortdurend die neiging wordt te-keer gegaan, kan het meisje
			 niet voldoen aan haar bestemming. 
		 
		
		  200.

		  We hebben zeden uitgevonden, we passen die toe, we beweren die te
			 moeten handhaven... zeden welke in aanhoudenden stryd zyn met de hoofdwet der
			 Natuur. 
		  We meenen die Natuur te moeten tegengaan in haar streven. We willen
			 haar dwingen tot stilstand waar ze beweging eischt. Tot alleenzyn, waar ze
			 haakt naar verbinding. Tot scheiding, waar ze aandringt op vereeniging. We
			 dringen ons als plicht op, die Natuur te verkrachten. 
		  Deze verkrachting - of de voortdurende vruchtelooze poging daartoe -
			 noemen we Deugd.
{==111==} {>>pagina-aanduiding<<}
 
		  Onze geheele opvoeding van de meisjes is 'n moorddadige opstand
			 tegen het goede. 
		 
		
		  201.

		  Maar vruchteloos is die poging! De Natuur laat zich niet weerhouden.
			 Er is 'n spreekwoord in 't latyn, dat op haar doelende, zegt: jaag haar weg met
			 'n hooivork, tóch komt ze weer! 
		  Ja, tóch komt ze weer... maar de wonden van de nydige vork
			 heeft ze ontvangen. Die wonden bloeden, zweeren, kankeren... en 't arme kind
			 dat we maakten tot studie-exemplaar van onze hooivork-braafheid, teert weg,
			 bezwykt en sterft, als 'n slachtoffer - één van de duizenden -
			 die we, jaar-in jaar-uit, met vrome wreedheid voorwerpen aan den minotaurus
			 onzer zeden. 
		 
		
		  202.

		  Juist: Minotaurus! 't Is 'n veelslachtig wezen met 'n muil
			 als een statenbybel, en 'n reusachtige breikous tot achterlyf dat uitloopt in
			 'n borduurnaald. En de naam van 't monster is: hysterie! 
		  Het eet meisjes, meisjes, altyd meisjes... 
		  En als er 'n Theseus komt die 't leelyk dier op den kop slaat, noemt
			 ge dien Theseus 'n slechte kerel. 
		  Ouders die uw kinderen liefhebt, moogt gy de bondgenooten zyn
			 van 't beest? Moogt ge hem z'n buit gereedmaken, toezenden, in de kaken
			 werpen? 
		  Of is 't plicht uw dochters te beschermen tegen z'n vraatzucht? 
		  Met uw laffe zedelykheids-komedie wil ik niets te maken hebben.
			 Ik zeg u dat ik stryden zal tegen den minotaurus, met of zonder
			 uw hulp. Dat gebiedt me myn zedelykheid! 
		  En ik zal overwinnen, dat verzeker ik u! Reken er op dat zeer veel
			 Ariadnes my den leiddraad gaven en geven zullen, om behoorlyk wegtevinden in
			 den doolhof! 
		  Ik zàl overwinnen. Want ik zal 't dubbeldier te voorschyn
			 halen uit z'n kronkelgangen, en 't vóórslepen op myn
			 terrein: het Licht! 
		  Ik zal het dwingen z'n leugenkop aftewenden waar ik 't myn
			 schild voorhoud: de Waarheid! 
		  Ik zal 't laten verdoemen en veroordeelen tot ondergang door 'n
			 beroep op myn kamprechter: het Menschelyke in den mensch! 
		  Ik zal 't afmaken met 'n paar slagen van myn zwaard: het
			 Woord! 
		  Ouders, die verlekkerd zyt op den zielemoord uwer dochters,
			 
{==112==} {>>pagina-aanduiding<<}
 verbiedt haar myn woorden te hooren... 
		  Ouders, die u verlaagt tot slachters en keukenjongens voor de tafel
			 van 'n gedrocht, zegt vry aan uw slachtvee dat ik de draak ben die 't
			 wil verslinden, waarschuwt vry uw kinderen tegen myn invloed... 
		  Ik tart u my dien invloed te ontnemen. 
		  Ik tart u te bewerken dat uw kroost my schuwe. 
		  Ik tart u te beletten dat over tien jaren, en vroeger reeds, myn
			 ideen 't gebouwtjen òmwerpen, dat ge met bebloede hand hebt
			 saamgeknoeid uit de materialen van uw domme godslasterlyke wreede
			 zedelykheids-begrippen. 
			  De verandering der begrippen over dit
				onderwerp, sedert ik in 1862 deze woorden schreef, is zeer groot. Ook de
				voorspelling in den aanhef van 
				203, is letterlyk uitgekomen, en - als
				gewoonlyk! - men heeft my de fout aangewreven die ik bestryd. Ik
				zou party getrokken hebben voor Hysterie. Zoo ook was Havelaar,
				die de wet wilde gehandhaafd zien, 'n onruststoker. Straks zal men vertellen
				dat ik 'n burgerkroon vraag voor 
				Duymaer van Twist! 
Hoe dit zy, er
				komt verandering in onze begrippen over ‘Deugd’ en men
				begint intezien dat het geslachtsleven daarin 'n verkeerde rol heeft gespeeld.
				Ik stel me voor, dit onderwerp zoodra mogelyk uitvoeriger te handelen, vooral
				naar aanleiding van 'n werk dat onlangs in Engeland is uitgekomen, en zeer
				te-recht grooten opgang maakt. De titel is 
				Elements of social Science, or physical, sexual and natural
				  Religion. 
Behoudens zeer veel aanmerkingen die ik op dat werk te
				maken heb - ik verzet me namelyk ten-sterkste tegen de zoogenaamd praktische
				slotsommen van den my zeer antipathieken schryver - noem ik zyn
				Elements een der nuttigste boeken die ooit verschenen. Daarin worden
				wanbegrippen aangetast, die sedert 'n eeuw of wat allernoodlottigst werken. Het
				wordt waarlyk tyd onze bégueule maatschappy te genezen van haar
				dom en wreed miskennen der Natuur. Onze fatsoenszeden zyn schandelyk. 
De
				duitsche vertaling - naar den negenden engelschen druk - kost slechts
				anderhalve gulden, en is getiteld: Grundzüge der
				  Gesellschafts-wissenschaft, oder Physische, geschlechtliche und natürliche
				  Religion. Berlin, bei 
				Etwin Staude. Lezer, schaf u dat
				boek aan! Maar, nogeens, men meene niet dat ik des schryvers konkluzien
				aanbeveel. Integendeel. Liever géén raad dan zóó'n
				raad! 
			 Noot van 1879. Bedoeld werk is sedert
				lang in 't hollandsch vertaald, en werd druk besproken. 
		 
		
		  203.

		  Voor ik den stryd aanvang tegen de misdadige bescherming die onze
			 zeden verleenen aan hysterie, wil ik worden uitgescholden over de
			 laatstvoorgaande ideen . 't Is me niet te doen om goed - of, zooals ze
			 dat noemen, mooi - te schryven. Het is my te doen om den stryd te winnen dien
			 
{==113==} {>>pagina-aanduiding<<}
 ik aanving, en daarom breek ik hier eensklaps af. Om zeker te zyn
			 dat de meisjes lezen zullen wat ik zeg - want tot háár wil ik
			 spreken, en niet tot de verbybelde of verburgerde ouders - om daarvan zeker te
			 zyn, moet ik eerst m'n ideen laten plaatsen op den Index van
			 verboden boeken. Ik wil invloed hebben, en waar 't me ontbreekt aan
			 talent of kracht, roep ik om dien invloed te bekomen de hulp in van 't
			 verbod. 
		  Die taktiek heb ik geleerd van 'n vriendin... de Natuur. Ook
			 zy werkt krachtiger, naarmate ze meer wordt belemmerd. 
		 
		
		  204.

		  Op den omslag van de eerste aflevering myner ideen heb ik
			 gezegd dat ik niet alle brieven kan beantwoorden, die aan my in m'n
			 hoedanigheid van publiek persoon gericht worden. Dit is waar. Uit alle oorden
			 van 't land ontvang 'k betuigingen van sympathie en van antipathie, vragen om
			 inlichting of om toelichting, pogingen om my terugtebrengen van m'n verkeerde
			 denkbeelden... 't is 'n ware sneeuwval waaronder men my begraaft. 
		  In zekeren zin doet me dit genoegen. 't Is 'n bewys dat de gisting
			 aanwezig is, die ik zal noodig hebben om te veranderen wat me verkeerd
			 voorkomt. Ik neem dan ook zeer nauwkeurig nota van alles wat men my schryft,
			 hier-en-daar om de belangrykheid van de brieven-zelf, en - waar die ontbreekt -
			 om ze te beschouwen als bydragen tot de teekenen des tyds. 
		  Wie my schryft kan verzekerd wezen dat z'n schryven invloed heeft,
			 al waar 't dan ook niet juist zulken invloed als hy of zy zich voorstelde. 
		  Maar wat het antwoorden aangaat, men bedenke dat ik alleen
			 ben, dat ik stryd-voer tegen zeer veel vyanden die - om nu eens 't
			 allereenvoudigste te noemen - ieder voor zich, in materieel opzicht
			 zelfs, my vele malen in kracht te-bovengaan. 
		  Op de behandeling, byv. van de indische zaken heb ik - en behoor ik
			 te hebben - meer invloed dan 'n minister dien men gister niet kende en wiens
			 naam morgen zal vergeten zyn. Maar dit belet niet dat de natie aan zoo'n
			 minister, zoolang hy aan 't bestuur is, 'n plaatsjen aanwyst waar hy rustig
			 zitten kan, dat hy wordt bygestaan door afgerichte sekretarissen... dat men hem
			 turf en hout verstrekt... 
		  Zoo'n minister heeft geen wetskoncept aftebreken omdat z'n vrouw en
			 kinderen in nood zyn, of omdat het rookt in z'n ministerie... 
		  Ik hoor dat de nieuwe verwarmingstoestellen niet voldoen. Nu ja...
			 zoo-iets gebeurt zelden. En àls dit eens het geval is, 
{==114==} {>>pagina-aanduiding<<}

			 wèl, dan wordt de portefeuille heel voorzichtig overgebracht naar 'n
			 ander lokaal. En ik? Och, als myn kachel rookt, of als ik geen
			 brandstof heb...
		   
		  Dan breek ik m'n idee af... zooals ge ziet! 
		 
		
		  205.

		  Dat moeten al die briefschryvers bedenken. Ik zàl den
			 Hellespont over, ik zàl voortzwemmen. Ik heb de breedte van den stroom
			 gemeten, en de kracht myner slagen berekend... ik zal over. Ik wil! Maar
			 by die berekening heb ik geen plaats kunnen inruimen voor wat adem om antwoord
			 te geven aan allen die heel rustig op den wal staan met de handen in den zak,
			 en die me zeer lakoniek komen vertellen ‘dat het mooi weer is’ of
			 vragen: ‘hoe 't me gaat?’ 
		  Niemand late zich hierdoor weerhouden my die mededeeling of die
			 vraag te doen. Zoodra ik òver ben, zal ik antwoorden: ‘ja, 't was
			 mooi weer’ en ‘heel wel, ik dankje!’
		   
		  Misschien ook zal ik vragen: ‘wat deedt gy al den tyd
			 dien ik zwom?’ 
		 
		
		  206.

		  Ik zei dat sommige brieven en stukken my belang inboezemden als
			 teekenen des tyds. Enkelen daarvan zal ik behandelen in m'n
			 ideen. E.g: 
		  Voor eenige dagen ontving ik 'n brochure: ‘Opmerkingen en
			 Gedachten over zaken van algemeen belang, door 
			 F.P.J. Mulder en 
			 C. de Gavere, studenten.’ De
			 schryvers boden my dat met 'n vriendelyk woordjen op den omslag aan. 
		  Ik ontvang veel zulke geschenken - eens-voor-al dank! - en heb niet
			 altyd loisir of lust den zenders 'n brief te schryven. Ditmaal echter
			 had ik reden om uitdrukkelyk te bedanken. Ik was namelyk getroffèn door
			 twee byzonderheden. Ten eerste de schryvers waren studenten, dat is: ze
			 behooren, wat leeftyd en werkkring aangaat, tot het Jonge Nederland, tot
			 de adelborsten op 't schip dat bestemd is bres te schieten in de wallen van 't
			 vermolmd roofslot ‘aan den oever der zee, tusschen Oostvriesland en de
			 Schelde’ en ten-tweede: die jongelui staken myn vaan uit. Zy
			 zeggen: ‘onze leus is vryheid en waarheid, liberaliteit, en
			 humaniteit; onze vyanden vinden wy in despotisme en
			 bygeloof, slaperigheid en dweepery.’ 
		  Die leus is ook myn leus. Die vyanden zyn ook myn vyanden. 
		  Maar dit alleen zou niet genoeg zyn. 't Getal bestryders van die
			 vyanden is Legio... binnen'skamers. 
		  't Getal vaantjes die myn kleur dragen, zou als de pylen van Xerxes'
			 leger de zon verduisteren; wanneer men ze ophief 
{==115==} {>>pagina-aanduiding<<}
 by 't licht van
			 die zon, in-stee van ze saamgerold te bewaren in 'n net foudraaltje, tusschen
			 de voering van z'n rokspand, om ze schoorhandend en ter-sluik even te ontrollen
			 in 'n nauw vertrekje, ongezien, met gegrendelde deur, gesloten blinden, by 'n
			 nachtpitje... 
		  Welnu, die beide jonge-lieden ontrollen die vaan, en op hun
			 krygsroep: à la rescousse! was myn plicht te antwoorden: hier
			 ben ik! En dat heb ik geantwoord. 
		  Maar zie, 'n paar dagen later ontvang ik 'n brief van twee andere
			 studenten, die my - wat vorm en inkleeding aangaat, zeer beleefd - vragen of 't
			 waar is dat ik aan die twee schandvlekken hunner hoogeschool 'n brief zou
			 geschreven hebben, waarin onder anderen voorkomt het woord: beste
			 kerels?
		   
		  ‘Dat vertelt men hier... wy houden 't voor laster... wy
			 gelooven 't niet voor gyzelf dat erkent, zwart op wit.’
		   
		  Als ik dus met rooden inkt schreef: ja, ik heb 't gezegd!
			 zouden ze 't nog niet gelooven.
		   
		  ‘We hebben respekt voor uw kunsttalent...
		   
		  Dat maakt me den indruk alsof men aan Garibaldi 'n kompliment maakte
			 over z'n juiste denkbeelden omtrent de garnizoensdienst. Ik heb niets te maken
			 met kunst, kunstigheid, kunstelary, gekunsteldheid, kunstenmaken, en wat dies
			 meer zy.
		   
		  ‘Voor uw kunsttalent, uw waarheidsliefde, uw rechtvaardigheid,
			 zooals we die meenden optemerken in uw werken...
		   
		  Ei, jongelui, hebt ge dat meenen optemerken in m'n werken!
			 Ei, ei! 
		  Daar is 'n man die eer, aanzien, toekomst, smyt in 't aangezicht der
			 misdadige regeering van 'n verbasterd volk... 
		  Daar is 'n man die 't leven van zich en de zynen niet acht, waar de
			 prys van dat leven deelgenootschap wezen zou aan de schande van
			 Nederland... 
		  Daar is 'n man die als Curtius neerspringt in de gapende kloof op 't
			 Forum, doch in den sprong vrouw en kinderen meeneemt, of 't ook soms te weinig
			 ware, 'n romeinsch ridder alleen... 
		  Daar is 'n man die elken dag wordt weggeleid in de woestyn en op de
			 tinne des tempels... die elken dag de koninkryken dezer aarde voor zich ziet
			 uitgespreid als wat lokäas voor z'n afval... 'n man, die elken dag
			 den Satan wegstoot om te doen ‘het woord dat geschreven staat’ in
			 z'n hart...
{==116==} {>>pagina-aanduiding<<}
 
		  Daar is 'n man die den langen weg kiest naar Golgotha... niet
			 om dáár te worden gekruist alleen, maar om te worden gekruist by
			 elken voetstap... weder en weder, en telkens weder, ten-pleiziere van
			 Schmoel en konsorten... 
		  Daar is 'n man die dat alles deed, doet, draagde en draagt, leed en
			 lydt om zyner zaak's wille... 
		  Om-den-wille van het recht... 
		  En dan komen er 'n paar...
		   
		  ‘Uwe werken zyn door de respektabelste jongelui gelezen en
			 herlezen...
		   
		  Dan komen er 'n paar ‘respektabelste’ jongelui
			 dien man vertellen dat ze uit z'n werken meenden te hebben opgemerkt dat
			 hy liefde had voor waarheid en rechtvaardigheid! 
		  Ei, respektabelste jongelui, hebt ge dat inderdaad meenen te
			 merken? 
		  Schaamt u! 
		  En gy, zoogenaamde hoogleeraren onzer zoogenaamde
			 hoogescholen, treedt af, en neemt patent als laagleeraren die ge zyt. 't
			 Is uw schuld, uw schuld, uw grootste schuld, jeugdbedervers! 
		  Hoe, ge leert onze jongelingschap preeken en bidden, pleiten en
			 ontleeden, taalknoeiers en prozodie, wetuitleggen en schriftgeleerdheid... en
			 by dat alles - neen, dóór dat alles - vergeet ge hun te leeren
			 wat 'n mensch is? Uw ‘respektabelste’ jongelui praten van
			 kunsttalent tegen iemand die nooit dacht aan kunst? Ze zien slechts 'n
			 boek, 'n menigte letters en woorden in zekere volgorde gedrukt op papier, in de
			 protesten tegen Nederlandsche schande en Nederlandsche misdaad? Ze hebben van u
			 slechts geleerd klanken en frazen te beoordeelen - en hoe! - waar daden
			 geschied zyn? Treed af, zeg ik u, weest eerlyk en doet afstand van de anders
			 zoo schoone roeping om meetewerken tot de vervulling der Spes Patriae
			 die voor 'n groot deel in uwe handen is... helaas! 
		  Hoe, ge praat, preekt, katechizeert, leest diktaten voor van 't jaar
			 nul, en by dat alles - weer: dóór dat alles - vergeet ge dat er
			 maar één bron is, één bron van groote
			 gedachten: het hart? 
		  Schande over u, schriftgeleerden! 
		  En gy ‘respektabelste’ jongelui, die meende
			 optemerken dat ik liefde had voor waarheid en rechtvaardigheid... 
		  Onder erkenning uwer verwonderlyke scherpzichtigheid, en om u te
			 overtuigen dat uw meening redelyk juist is, geef ik u 
{==117==} {>>pagina-aanduiding<<}
 den raad uw
			 alma mater vaarwel te zeggen, en plaats te nemen in de een of andere
			 kruieniery. Misschien ook is er 'n vakature by de drukkery van 't
			 traktaatgenootschap. Daar kunt ge u vergasten op letters, woorden, frazen...
			 zonder eind. 
		  En in dien winkel, of op die drukkery, tusschen 't plakken van 'n
			 paar peperhuisjes, of 't zetten van twee vodjes over ‘Zoendood’ en
			 ‘Genade’... tusschen die bezigheid in, als ge wat tyd hebt:
		   
		  Schaamt u! 
		 
		
		  207.

		  Sedert weken heb ik 'n brief op m'n tafel liggen, van A. v. S
			 te Z. Ik heb dien niet beantwoord. Ik wilde wachten tot ik wat gal in de
			 pen had, en me kon behelpen met een duidelyk: zie boven. Zie boven,
			 m'nheer A. v. S. te Z. Schaam u... gy, tusschen twee akten!
		 
		
		  208.

		  Daar heeft waarlyk, volgens de couranten, te Detmold een geloovige
			 z'n zoon de keel afgesneden... à la bonne heure! 
		  Hy had wat hout opgestapeld en was bezig 't lyk daarheen te sleepen,
			 toen... hy 'n ram zag, met de hoornen verward in 't struikgewas, denkt ge? 
		  Och neen, er was geen ram. De ‘Heere’ zond 'n paar buren
			 die den man 't lyk afnamen. Die domme buren beweerden dat men z'n kinderen niet
			 mocht verbranden. 
		  ‘Hy had den Heere zyn eerstgeborene willen offeren’ zei
			 de man... 
		  En, o schande, o vloek, o godvergeten heerelooze brutaliteit van de
			 Detmoldsche policie... dien man hebben ze in arrest genomen! 
		  Verbeeld u, Abraham op Moria, gekneveld als 'n misdadiger en voor 'n
			 rechter ter instruktie gebracht! 
		  En de Heere laat zoo'n policie maar begaan! 
		  Dat kan niet zyn. 
		  Ik gis - dat de ram die absent was toen deze man zyn Izaak doodde,
			 eensklaps zal optreden als plaatsvervanger zoodra die geloovige vader door de
			 wereldsche macht zal worden behandeld als moordenaar van z'n kind... 
		  Of - ja, zóó is het - als krankzinnige. 
		  Maar weer moet ik betuigen zoo'n krankzinnige nader te staan, dan de
			 half-geloovers. Ik beklaag dien man maar ik begryp hem. 
		  Ik veracht de ellendelingen die met hun vroom gewawel hem hebben gek
			 gemaakt, zonder - let wel! - ooit hun 
{==118==} {>>pagina-aanduiding<<}
 eigen kinderen den hals
			 aftesnyden. 
		  Zoodra 'k weer 'n dominee hoor preeken over ‘Aaaabraham, den
			 aaaartsvader, een toooonbeeld voor gelooooovigen’
			 zal ik zeggen:
		   
		  Ga vóór, S.V.P! Nà u, als 't je
			 belieft!
		   
		  Voor weinig tyds is ook te Antwerpen zoo'n
			 abrahamsoffer gebracht. Die aartsvader is nu opgesloten. 't Zal me benieuwen of
			 z'n nageslacht eenmaal zal kunnen worden vergeleken met zeezand. (Vgl.
			 Noot op 
			 1257.) 
		 
		
		  209.

		  Voor weinige dagen werd 'n jong meisje, behoorlyk bebraafheid,
			 begoddienst en behuishoud, door haar familie weggebracht naar 'n
			 krankzinnigen-gesticht te Utrecht. 
		  Een dame die in dat gesticht het opzicht heeft over de vrouwelyke
			 zieken, zeide tot de familie:
		   
		  - Onze voorschriften zyn eenvoudig. Zachtmoedigheid is de hoofdzaak.
			 Voorts, dat spreekt vanzelf, licht, lucht, afleiding, beweging, gepaste
			 uitspanning...
		   
		  By 't naar-huis gaan werden deze voorschriften besproken door de
			 verwanten der arme patiente, en 'n jongere zuster vroeg den vader:
		   
		  - Licht, Lucht, afleiding... beweging... gepaste
			 uitspanning?... Maar, vader...als we daarmee waren begonnen
			 vóór onze arme zuster krankzinnig werd?
		   
		  Wat die vader antwoordde, weet ik niet. Maar ik zeg: 't ware
			 hem beter geweest dat hem 'n molensteen was om den hals gedaan... met
			 toebehooren, een sekonde voor z'n huwelyk, dan zoo'n vraag te moeten aanhooren
			 uit den mond van z'n kind, dan zoo'n vraag van z'n kind te
			 verdienen. 
		  Zoo zyn er veel vaders wien ik molensteenen aanraad, of wat
			 gehoorzaamheid aan Jezus' wenk in Mattheus XIX. 
		 
		
		  210.

		  't Is niet waar dat 'n kind onderdanigheid en liefde schuldig
			 is aan z'n ouders. 
		  Dat ellendig voorschrift is uitgevonden ten-gemakke van ouders die
			 gebrek voelden aan geestelyk overwicht, en te lui waren of te droog van hart om
			 liefde te verdienen. 
		 
		
		  211.

		  Aan myn kinderen. Ge zyt nog wat klein, en zoudt me nu niet
			 begrypen, maar eenmaal zal de tyd komen dat ge leest 
{==119==} {>>pagina-aanduiding<<}
 wat ik hier
			 zeg. Welnu, als ik me ooit tegen u beroep op m'n vaderschap... lacht me
			 uit! 
		  Als ik ooit u onderdanigheid voorschryf... bespot my! 
		  Als ik ooit liefde van u vorder... omdat... omdat... hoe zal ik
			 zeggen? Liefde, omdat er eenmaal iets geschiedde waarby ik volstrekt niet dacht
			 aan u. Liefde, omdat ik iets verrichtte vóór gy bestondt.
			 Liefde, omdat...
		   
		  Vult aan, kinderen, ge zult dit kunnen als ge ryp zyt om te lezen
			 wat uw vader schreef, vult aan!
		   
		  Als ik ooit liefde vorderde dáárom... werpt my met
			 vuil! Lacht me uit, bespot my, werpt me met vuil als ik ooit onderdanigheid of
			 liefde vorder... dáárom! 
		  Verbeeldt u dat die bybeltekst in de ‘Geboden’ verknoeid
			 is door vertalers. Ja, ja, zóó is het. Gelooft me, er staat
			 ‘haat uwen vader, dan zult ge lang leven!’ Beproeft het
			 eens! 
		  Ik wou wel eens 'n ‘Heer’ zien die de macht had u te
			 beletten uw moeder lieftehebben, al loofde hy tien lange levens uit, in tien
			 landen tegelyk! Met of zonder bybeltekst, vóór of tegen
			 bybeltekst, met of zonder gebod, zullen zij en ik uw liefde weten te verdienen
			 dóór liefde. Wie dat niet kan, heeft op liefde geen
			 aanspraak! 
		  Uw onderdanigheid zal bestaan zoolang en voor-zoover myn
			 geest meer ontwikkeld is dan de uwe, omdat ik 'n paar tientallen jaren vroeger
			 begonnen ben. Die spanne tyds zult ge weldra hebben ingehaald, vooral daar ik
			 helaas zoo dikwyls staan bleef op m'n weg! 
		  Kinderen, ge zult my niets te danken hebben dan wat ik voor u deed
			 ná uw geboorte, en zelfs dat niet. De liefde vindt haar loon in
			 zichzelf. 
		  Och, waart ge reeds zoo ver dat ge m'n ideen kondet lezen,
			 en alles wat ik bewaar voor u alleen. Och, hoorde ik 't reeds:
		   
		  - Wy hebben u lief, o vader, maar ge hadt daartoe niet noodig onze
			 vader te zyn! 
		 
		
		  212.

		  Arme vaders die niets zyt dan dat! Vreest ge niet als ge uw kinderen
			 'n rekening voorhoudt van zeker voorgewend offer, dat ze u eenmaal zullen
			 antwoorden:
		   
		  - Ik vind dat ge wel wat beters had kunnen doen!
		   
		  Arme vaders! Neen, misdadige vaders! 
		 
		
{==120==} {>>pagina-aanduiding<<}

		  213.

		  't Is zonderling dat zooveel menschen zich verstouten kinderen te
			 hebben. 
		  In Artis 
			  * ken ik 'n oppasser die
			 met de tygers weet omtegaan. Een ander is geschikt voor de vogels. Ook de
			 kunstmatige vischteelt heeft z'n specialiteiten. Maar kinderen houdt ieder.
			 (438) 
		 
		
		  214.

		  Artis en kinderen. Voor acht jaar bezocht ik de school waarop
			 ikzelf had geleerd dat men 't woord mensch moet schryven met c. h. Waarom, weet
			 ik nòg niet. 
		  Ik was uit Indie vertrokken met het voornemen die school te
			 bezoeken, en al had ik dit niet willen doen uit eigen begeerte om de plaats
			 weertezien waar 'k zoo byzonder knap ben geworden, ik moest wel. Veel ouders
			 namelyk in Indie hadden 't onderwys en de opvoeding van hun kinderen uitbesteed
			 by den onderwyzer van diezelfde school. By m'n vertrek verzochten ze my hun
			 kinderen te gaan zien. Ik beloofde dit, en heb 't gedaan. 
		  Ik hield dien onderwyzer voor 'n braaf en - in zeer gewonen zin -
			 voor 'n bekwaam man. 
		  Hy mishandelde de kinderen niet. Hy gebruikte ze niet als
			 dienstboden. Hy beschouwde ze niet als indische koeien voor z'n hollandsche
			 melkery op kleine schaal... zie, dit alles was by hem niet het geval. In 't
			 voorbygaan moet ik u zeggen dat dit op veel hollandsche kostscholen die zich
			 zoo byzonder toeleggen op de ontwikkeling der kinderen van ‘onze
			 indische broeders’ wel 't geval is. Daarvan weten sommige ouders op
			 Java te spreken! 
		  Welnu, deze man was gemoedelyk braaf. De godsdienst - zie, ik geloof
			 ditmaal 'n ongehuichelde! - speelde de hoofdrol, zooals ge zult bemerken als ge
			 lezen wilt wat my met hem weervoer in Artis. 
		  Want daar kwam ik op zekeren morgen met de kinderen te-land, nadat
			 ik ze vroeger naar m'n beste vermogen wat genoegen had verschaft door ze
			 meetenemen naar komedie of concert. 
		  De onderwyzer was meegegaan. Ik zag er zeker uit als 'n sekondant.
			 Ons troepje jongens, 'n behoorlyke trap der jeugd van de onnoozele tweeklanken
			 af tot de lyzige halfgare rhetoriek toe, had op den weg in 't gelid geloopen.
			 Maar in den dierentuin verspreidden zy zich. Altans zoo meende ik. Doch
			 
{==121==} {>>pagina-aanduiding<<}
 later bleek me dat ze heel trouw waren byeengebleven. 
		  Wie nu geen verstand heeft van Zoölogie en Opvoeding, zou
			 meenen dat de een keek naar den leeuw, de ander naar de papegaaien. Dat de een
			 by de slangen stond, de ander by'n hyena. Mis!
		   
		  - Waar zyn de anderen? - vroeg m'n onderwyzer die met my had plaats
			 genomen aan 'n tafeltje - waar zyn de anderen?
		   
		  Hy vroeg dit aan 'n klein kereltje dat even zichtbaar was aan 't
			 eind van 'n laan.
		   
		  - By de apen, m'nheer!
		   
		  En m'n onder wyzer zette ons gesprek voort, dat afgebroken was door
			 z'n wensch om te weten ‘waar de anderen waren?’ 
		  Zoodra ik 'n komma-punt ontwaarde, maakte ik daarvan gebruik om hem
			 te vragen of hy gehoord had wat die kleine jongen geantwoord had?
		   
		  - Jawel, ze zyn by de apen. Ik wilde u dus zeggen dat...
		   
		  Weer wachtte ik 'n komma-punt, en vroeg nogeens:
		   
		  - Hebt ge gehoord wat hy antwoordde? 
		  - Wel zeker, ze zyn by de apen... dáár is geen water.
			 Ik beweerde dan...
		   
		  By 't derde komma-punt, viel 'k hem weer in de rede... 
		  't Vervolg hierna. (380) Ik breek af omdat
			 ik plaats noodig heb voor 't volgend idee. 
		 
		
		  215.

		  Wie wat betoogt, en noodig oordeelt z'n betoog voorttezetten tot de
			 laatste syllogisme, wie noodig heeft z'n konkluzie te noemen expressis
			 verbis... zie, ik geloof dat zoo iemand niet goed betoogd heeft. (269) 
		  't Zou me verdrieten, lezer, als ge niet ver genoeg waart gevorderd
			 in Zoölogie - en Opvoeding - om nu nog niet te weten dat 'n troep jongens,
			 losgelaten in 'n dierentuin, zich niet verspreidt, maar dat ze met
			 allergewilligste involging der wetten van assimilatie, affiniteit, kohaesie,
			 attraktie - meer of min kapillair - zich vereenigen tot één
			 kompakte massa om de apenwarande. 
		  Wist ge dat niet, gy onderwyzers, ouders, opvoeders? 
		  Wist ge dat niet? Ge moest het weten.
{==122==} {>>pagina-aanduiding<<}
 
		  En... méér zoölogie! Ge behoordet ook te weten
			 waarom 'n troep jongens in Artis zich altyd verzamelt by de
			 Apenwarande. 
		  Daarvoor schonk ik u met genoegen al uw kennis der leer van 't
			 ‘mooie handje’ kwyt, en van 't ‘rechtzitten’ en van de
			 ‘scherplange of kortstompe ee's, en van de ‘verzoening door
			 't bloed des kruises.’ O, véél wetenswaardigheden van die
			 soort! 
		  En nòg meer zoölogie! Ook moest ge weten wat er te
			 doen was tegen die apen-attraktie. Welke andere neiging tot
			 vereeniging door u moest worden opgewekt, om die neiging tekeer te gaan.
			 
			  * 
		  Dit alles weet ge niet, gy onderwyzers, opvoeders, ouders, gy die u
			 vermeet ‘kinderen te houden.’ Of... als ge 't weet, noem ik
			 u dubbel misdadig. 
		 
		
		  216.

		  De Koning komt in de stad. Dat is wel verdrietig voor me. Ik zal u
			 zeggen waarom. 
		  Nu hangt men vlaggen uit. Een daarvan waait heen-en-weer voor m'n
			 venster, zoodat het my rood en blauw warrelt in de oogen, en ik belet word dit
			 idee te schryven. Want Ideën hebben helderheid noodig.
		  
		  Daarom zal ik maar wat bespiegelingen houden over de verkeerde
			 plaatsing van sommige dingen. Een steen die nut doet op den weg of in 'n muur,
			 zou onaangenaam wezen in de maag... rood met wat zon er door... ik wou dat die
			 vlag 'k weet niet waar was... slechts daar niet, voor m'n venster niet! 
		  Om-godswil, 'k heb behoefte aan licht! 
		  . . . . . . . . . . . . . . . . . . . . . . . . . . 
		  Ik kan weer zien. Ik was bezig met de verkeerde plaatsing... blauw
			 schemerlicht... flap!... rood daarover... 'k zit in paarse duisternis... zie,
			 de zon moîreert die kleuren... ik behoor niet onder zoo'n vlag te zitten,
			 en dáár hoort die vlag niet! 't Vervolg als ik weer zien kan.
		  
		  . . . . . . . . . . . . . . . . . . . . . . . . . . 
		  'k Wou liever dat de Koning...'t vervolg hierna! 
		  . . . . . . . . . . . . . . . . . . . . . . . . . . 
		  Ja, zoo zyn er veel dingen verkeerd geplaatst! 'n Speld in 't oog,
			 Engeland te Gibraltar, ik hier, en dáár die vlag... ik moet het
			 opgeven! 
		  . . . . . . . . . . . . . . . . . . . . . . . . . .
{==123==} {>>pagina-aanduiding<<}

		  
		  Zoo'n steen in de maag, hoort daar niet. Zoo'n speld in 't oog,
			 hoort daar niet. Die vlag... 't vervolg hierna! 
		  . . . . . . . . . . . . . . . . . . . . . . . . . . 
		  Waar zoo'n steen t'huishoort en dienst-doet, weten wy. En,die
			 vlag... 'n koninkryk voor 'n vloek! 
		  . . . . . . . . . . . . . . . . . . . . . . . . . . 
		  Die vlag, o Koning van Nederland, o staatslieden van Nederland, o
			 Volk van Nederland, die vlag behoort te wapperen in den Archipel van
			 Insulinde, waar onze broeders worden meegevoerd, tot slaaf gemaakt of
			 geslacht, door zeeroovers! 
		  Dáár hoort die vlag! Dáár, Volk,
			 Regeering en Koning van Nederland! Daar hoort zy, zeg ik u! 
		  En ze moet niet hier my hinderen in 't schryven van m'n
			 ideen ! Dat behoorde zy niet te doen, zeg ik u! Ik
			 láát me niet hinderen... 
		  . . . . . . . . . . . . . . . . . . . . . . . . . . 
		  Daar plakt ze weer voor 't raam, en zuigt zich vast. Wat rood en wit
			 en blauw... 't is donker... 
		  . . . . . . . . . . . . . . . . . . . . . . . . . . 
		  Welnu, ik wil zien! Ik tart die vlag my 't schryven te
			 beletten! Ik wil zien, ik zie! 
		  Fladder maar voort, o vlag, in oneerlyke veiligheid! Benje niet bang
			 voor wat regen, voor wat stof? Zie je al die kappellui daar beneden op de
			 straat? Schrik niet, ze zyn onschadelyk... ze rooven niet met lans of zwaard of
			 scherpen klewang... 
		  En verheug u, weldra zal men u wat rust geven na uw
			 goeverneurgeneraals-paradedienst! Er ligt 'n net foudraaltje van wasdoek
			 gereed. Daar ga je in, vlag... wel te rusten! 
		  Maar my dwingen tot werkeloosheid, door je dom plakkerig
			 lichtbedervend gezwabber en gezwets tegen m'n venster... dat zult ge niet...
			 dat kunt ge niet... daartoe tart ik u! 
		 
		
		  217.

		  En ik tart elke macht, op welk gebied ook - in den Staat, in de
			 Kerk, in de huisgezinnen... overal! - ik tart elke macht te beletten dat m'n
			 ideen invloed hebben op den loop der zaken. Ik tart ieder my te
			 smoren! 
		  Ik wil zien, en ik zie! Ik wil schryven, en ik schryf!
			 Ik wil omwerpen, wegruimen, opbouwen, en ik zàl dat alles
			 doen... 
		  Maar dat het me makkelyker vallen zou als ik niet zeeziek werd
			 gemaakt - daar is ze weer: ik schryf dóór. Ze valt beschaamd
			 terug... juist! - dat dit alles my makkelyker vallen zou als ik niet werd
			 gehinderd door zooveel domheid van 'n 
{==124==} {>>pagina-aanduiding<<}
 katoenen lap, dat is waar.
			 In 's hemelsnaam, dan maar 't moeielyke! 
		 
		
		  218.

		  Maar dat ze my zeeziek maakt, blyft de verdrietige waarheid. Uit
			 wanhoop ga ik nu 'n verslag geven van 't bezoek des eersten franschen keizers
			 te Breda, in Mei 1810, zooals dat is opgesteld door 'n bewoner van
			 die stad. Voor de echtheid sta ik borg. Wie lust heeft, kan 't origineel by my
			 komen zien... och neen, dan kryg ik bezoek. Geloof me maar liever. Dat verslag
			 is slecht gesteld, slecht geschreven, byna ondrukbaar. Toch wil ik er
			 geen letter in veranderen. Primo, om die vlag te foppen. Ik gun haar
			 niet eens de voldoening dat ik moeite heb om te zien, zend m'n verslag naar de
			 drukkery, en ga met gesloten oogen zitten denken in 'n hoekje. - Maak me
			 dàt eens moeielyk, o vlag! - Secundo, om door den slechten styl
			 van 't relaas duidelyk te doen blyken dat het niet van my is. Ik namelyk schryf
			 heel mooi. (126) Men kan uit dit verslag leeren:
		   
		  Hoe volgzaam protestantsche leeraren zyn. 
		  Hoe ondeugend de katholieke. 
		  Hoe die volgzaamheid werd geprezen. 
		  Hoe de stoutigheid werd berispt. 
		  Hoe welsprekend 
			 Napoleon I was...
		   
		  Dit zeg ik in vollen ernst. Ik ben jaloers op z'n boutades.
			 Z'n speech is inderdaad napoleontisch. Och, als hy eens lezingen had
			 moeten houden... ik kan er van yzen. Ook hy zou gebersten zyn!
		   
		  Hoe rekbaar de Schrift is voor wie daarmee weten omtegaan en vooral
			 hoe bruikbaar die tekst over 
			 Caesar!
		   
		  Zie, Nederlanders, dat alles hebt gy te danken aan uw roemryke
			 vlag... 't oranje van hiernaast schynt door het blauw. M'n duisternis is groen
			 ditmaal...
		   
		  Daar, jongen, daar hebje kopie, druk maar op!
		   
		  - Geen noten, m'nheer? 
		  - Neen. 
		  Historie verhael van het gebeurde ter aandiening welke Z.M. den
			 Keyser en Koning heeft gelieven te verleenen in de plechtsaal van het
			 geregtshof te Breda den 6 van Bloeimaand 1810.
 
{==125==} {>>pagina-aanduiding<<}

			 
De Keyser houdende de Keyserin by de hand, en in gevolgte door H.H. M.M.
			 den Koning en Koningin van Westphalen door Z.K. en K.H. den Prins 
			 Eugenius, onder Koning van
			 Italiën, die de Hertogen van 
			 Montebello staaddame geleide
			 trad, in de plegtzaal, alwaar de groote ambtenaren van het ryk tegenwoordig
			 waren. Z.H. den Prins van Nuschtel en Wagran, de maarschalken, Hertog van
			 Bassano, van Istrie, van Rougs, (?) van Tirol, de groot minister van de
			 binnenlandsche zaken, de graaf van (onleesbaar) de Kamer Heer van den
			 dienst, den marrakies van Argensoie profect van de twee (onleesbaar.)
			 Moet zyn: nethen), eene dame van het palys, een Kamer dame en Enige
			 andere Heeren van het Keyserlyk Hoff. 
De Hooge vierschaar. 
De Schepen
			 bank. 
De Roomschen geestelykheid (welke niet in plegtgewaad waren.)
			 
De bedienaars der hervormde kerk. Die op ordere van den Gouverneur in
			 Costume waaren. 
De prottestantschen kerken raad alle waren in Enen kring
			 gerangscheerd, buiten de baalie van de plegtzaal waaren Enige andere Colegis en
			 vele andere personen. 
Den Keyserin ging zitten en de Keyser deede op
			 staande voed de ronde. Zyde tegens den president van het hof: gy zyt den
			 president van het hof van appel? Waar op deze antwoorde Ja Siere! Hoe veel
			 zielen rekend gy dat er onder uw juris dictie zyn? 400 1000 Siele. Waar
			 appelleert men van uwe vonnissen? te Amsterdam. Daar na met de vinger wyzende
			 op de onderscheidene Collegien wyzende zyde Z.M 
  
gy zyt de
			 regtbank van de eerste instantie, gy zyt de regtbank van koophandel, gy de
			 geestelykheid; bleef staan voor de vicarius die zyn aanspraak in de hand
			 houdende zyn Compliment uit sprak Cefeleerde. (?) Den Keyser zonder hem te
			 antwoorde zyde, waar zyn de protestantschen predikante? toen werd de Heer
			 ten Oever leeraar der Waalsche kerk met den taberd gekleed zynde, aan
			 het hooft der gansche protestantsche geestelykheid en den kerkenraad, aan den
			 Keyser voorgesteld door Z H. den Prince van Nuschatel en Wageran, en na die
			 gewoone pligtplegingen deden den Heer ten Oever aan zyne Majestyd de
			 navolgende aanspraak: 
  
Siere! 
  
De
			 Geestelykheid en de afgevaarde der Hervormde en Prottestantsche kerken hebben
			 de Eer Uw K. en K. majestyt hunne Eerbiedige hulde te betuigen. De
			 leerstellingen der protestantsche die door den zaamenloop der gebeurdenissen
			 nieuwe onderdanen van Uw onmetelyk Ryk geworden zyn, kunnen onveranderlyke
			 grondbeginselen zyn van in alles,wat er gebeurd, de hand van eenen heiligen,
			 wyzen en goeden voorzienigheid te eerbidigen, geven aan des Keysers dat des
			 Keysers is, en ik rekenen het myn Pligt Heere! uw K. en K. M. te verzekeren,
			 dat wy dat bevel intusschen gehoorzaam aan Uw opperheer, wy weten het Siere,
			 dat nooyt, vooral van de herroeping van het edict van Nantus die hervormde zoo
			 veele voorrechten in Frankryk genooten hebben als onder het oppergebied van Uw
			 K. en K. M. deze overtuiging strekt ons tot waarborg dat wy deelen zullen in de
			 bescherming van den grooten Opperheer die God over ons gesteld heeft,
			 
{==126==} {>>pagina-aanduiding<<}
 dat hy ons zal bewaren by die voorrechten, die wy tot nog toe
			 genoten (onleesbaar) hebben; en wy hebben de Eer alle onze belangen aan
			 Uw doorluchtig Huwelyk bevestig (onleesbaar) die bevredigens van geheel
			 Europa (onleesbaar) en ons onder uw opperbestuur de wenschelykste
			 uitwerkselen daarvan doen ondervinden. 
  
Z.M. Zeer aandagtig tot
			 het einde toe dezes aanspraak aangehoord hebbende, antwoordde daarop:
			 
  
Het is zeer wel, gy hebt gelyk, ik bescherm gelykelyk alle
			 Eerdienste. De protestanten in Frankryk genieten dezelfde voorrechten die de
			 Catolyken genieten, en in dit departement moeten de Catoliken dezelfde
			 voorregten genieten als de Protestanten. Zoo uwe kerke te groot of te
			 menigvuldig zyn, moet gy die verdeelen, omdat ik een volkomen gelykheid wil
			 hebben tusschen alle Eerdiensten, gy moet als Broeders leven. 
 
			 
Den Keyzer vroeg aan den Heer ten Oever: Myn Heer, waarom zyt gy
			 aldus gekleed? gy zyt in costuum, waarop dezen antwoordde: Siere, het is een
			 bevel - viel hem in de rede, en zyde de Keyzer; het is wel, het is een gewoonte
			 van het land. Zich alstoen naar de Roomschen Catolyken geestelykheid wendende,
			 vroeg hy: en waarom dan Gy lieden, hebt gy ook uwen priesterlyke overrok niet
			 aan? gy zegt priesters te zyn, maar wie zyt gy, Prokureurs, Notaarissen of
			 Boeren? Hoe ik kom in dit departement alwaar de meerderheid uit Catolike
			 bestaat, die door den Koning mynen broeder meerder voorregten verkregen hebben.
			 En ik koome om uw alle met de anderen gelyk te stellen en ondertusschen begind
			 gy met my niet na behooren te bejegenen, gy durft uw aldus voor myn te
			 verzetten, gy klaagt over de onderdrukkingen die gy onder het oud bewin van dit
			 land geleden hebt, maar gy toont door uw gedrag dat gy zulks wel hebt verdient.
			 Thans komt een Roomsche gezind vorst over uw regeeren, en die eersten daad van
			 oppergezag dien ik heb moeten uitoefenen, is geweest om twee van uw pastoors,
			 zelf uwen apostolischen vicarius, te doen arresteren ik heb hem gevangen doen
			 zetten en ik zal ze doen straffen, en het eersten woord dat ik uit den mond van
			 een hervormde predikant hoor is: geeft aan den Keyzer dat des Keyzers is. Zie
			 daar de leer welke gy moet onderwyzen, slegthoofden! Neemt een voorbeeld aan
			 dien Heer (wijzende met den vinger op den Heer ten Oever). Hoe! ik
			 hebben altyd in den Protestanten getrouwe onderdaanen gevonde, ik heb er 6000
			 te Parijs, en 800,000 in myn ryk, en er is er geen een, daar ik reede van
			 klaagen over heb! gy hebt de Protestanten belasterd door die aan myn voor te
			 stellen als menschen die grondbeginselen leren, strydig met de regten van den
			 Souvereyn. Ik hebbe geen beter onderdaanen dan de Protestanten, ik bedien myn
			 van dezelven in myn palys te Parys; ik geven er hun de vryen toegang, en hier
			 wil een handvol dweepzieke Brabanders zich tegen myne oogmerken verzetten,
			 slegthoofde daar gy zyt, zoo ik in de leer van Bossul
			 (Bossuet?) in de grondstellinge van de gallicansche kerk geen
			 grondbeginselen had gevonden die met de mynen overeen stemde, zoo het
			 Concordaat niet aangenomen was, zoude ik protestant zyn geworden, en 30
			 millioen Franschen zouden des anderen daags myn voorbeeld nagevolgd hebben.
			 
Maar gy weetnieten als gy zyt, welken Godsdienst onderwyst gy 
{==127==} {>>pagina-aanduiding<<}
 lieden? kent gy de leerstelling van het Evangelie wel die zegt van te
			 geven aan den Keyzer dat des Keyzers is? Jezus Christus zelf heeft die
			 niet gezegt: mijn Koningryk is niet van dezen wereld? en de paus, en gylieden
			 zoud uw met de zaaken van myn Ryk willen bemoeyen, onkundigen! gy wild voor uw
			 opperheer den Keyzer niet bidden, wild gy ook ongehoorzaam zyn? ik draag er de
			 papieren bewyzen van in myn zak (ter zelver tyd op de zak slaande) en zoo gy in
			 zulke grondstellingen volhard, zuld gy hier beneden ongelukkig zyn, en in de
			 andere wereld hier namaals verdoemd zyn. Vervolgens zich tot den vicarus
			 wendende, vroeg zyn Majestyd zyt gy den Apostolische vicarus? wie heeft uw dat
			 gemaakt? is het de paus hy heeft er geen recht toe, ik ben het die bisschoppen
			 aansteld. 
Daarna sprak den Keyzer tegen alle Roomschen geestelyken
			 zeggende: gy wilt niet bidden voor den Souveryn, omdat een priester van Roomen
			 myn in de band heeft gedaan. Wie heeft aan een paus het recht gegeven om een
			 Souveryn in den bant te slaan? Waarom hebben 
			 Luther en 
			 Calvien zich van de kerk
			 geschyden? het was de schandraad van uw aflaten die zich hebben doen verzetten
			 tegen de paus! het is nog Luther nog Calvien, maar de
			 duitsche vorsten zyn het geweest die zich naar uw dweepziek juk (niet?)
			 hebben willen onderwerpen. 
De Engelschen hebben groot gelyk gehad van zich
			 van uw aftesnyden. Het zyn de pausen die door hunnen weereldlyke kerken
			 regeering, kerken heerschzucht, Europa in vuur en vlam gezet en tot een
			 bloedbad gemaakt hebben! Gy zoudt wel op nieuw schavotten en brandstapels
			 willen oprigten, maar ik zal daar zorg voor weten te draagen, zyt gy van de
			 godsdienstleer van 
			 Gregorius den 7? Ik niet. Wie is
			 Gregorius den 7? gy weet het niet! Zyt gy van de godsdienstleer van 
			 Bonifacius, van 
			 Benedictus XIV, van 
			 Clement den XII, of van die van
			 een andere paus? Ik niet. Ik ben van de godsdienstleer van Jezus
			 Christus, die gezegd heeft: geeft aan den Keyzer dat des Keyzers is, en
			 volgens datzelfde Evangelie geven ik Gode dat des Godes is. Ik draag het
			 weerelds zwaard (slaande op den degen) ik zal het weeten te behouden, het is
			 God die myn op mynen troon geplaats heeft, en gy aardwormen, zouden gy er uw
			 willen tegen kanten? ik moet aan niemand dan aan God en Jezus Christus
			 rekenschap van myn doen en laten geven, en niet aan een paus. 
Geloof gy
			 dat ik een man ben gemaakt om de muilen van een paus te kussen? Zoo het alleen
			 van uw afhing, zoud gy myn de neus afsnyden, gy zoud myn de haren afsnyden, gy
			 zoud myn de kruin scheeren, gy zoud myn in een klooster zetten; zoo als gy
			 Lodewyk de goedaardigen gedaan hebt, of my in Afrika verbannen,
			 Domkoppen, slegthoofden! bewyst my door het Evangelie van Jezus
			 Christus, de paus als opvolger van Zint Pieter, voor zyne
			 stedenhouder heeft aangesteld, en dat hy het recht heeft om den Souveryn in den
			 band te slaan, weet gy niet dat alle magt van God koomt? zoo gy aanspraak op
			 myne bescherminge wilt maaken, volgt dan de Leer van het Evangelie op die wyze
			 zoo als den Apostelen die gepredikt hebben. Zoo gy goede borgers zyt, zal ik uw
			 beschermen zoo niet, zal ik uw uit myn Ryk jagen, ik zal uw wyd en zyt
			 verstrooijen als de Jooden. 
Gy zyt onder het bischdom van Mechelen
			 gesteld. Bied uw aan uwen bisschop aan, legt er uw geloofsbelydenis of,
			 onderteekend het 
{==128==} {>>pagina-aanduiding<<}
 Canuraal. (? Een weinig verder staat het
			 woord Concordaat zeer duidelyk, maar hier even duidelyk: Conuraal
			 of Canuraal. Wat dat kan beduiden, weet ik niet.) Hy zal uw myne
			 meningen doen kennen. Ik zal een anderen bisschop (onleesbaar)
			 Hertoogenbosch stellen. 
Is er hier een Semienarium? vroeg den Keyzer en op
			 het bevestig antwoord, zyde Z.M. aan den perfeekt van de twee Netten: 
Mijn
			 Heer, gy zult zorg dragen dat deezen den Eed op het Conkordaat afleggen, gaat
			 dat semienarium bezoeken, en maakt dat men er de zuivere leer des Evangeliums
			 onderwyst, opdat meer ligte (verlichte?) mannen uit voortkomen, dan deze
			 domooren van leeraren, waar men dan eene zoo ongerymde leer onderwyst. 
Myn
			 Heer de perfekt, gy zult de zaaken der kerke op eenen gepaste wyzen voor alle
			 Godsdienste gelykkelyk schikken, zoo dat ik er niet meer van hoor spreeken.
			 
Daar na nam de Keyzer de Keyzerin by de hand, ging met haar na eenige
			 jonge jufvrouwen die buiten de balie van de plydzaal stoeide, welken aan M. de
			 Keyzerin een mantje bloemen aanboden en aan haar K.K. en K.K.M.M. haare
			 complimenten aflyde, by monde van Jufvrouw de Rooy (de Oudste) waarop
			 de hertogin van Montebello genoemde Jufvrouw een doos leggende aanbood, en
			 daarna begaaven H.H.M.M., zich in het rytuig, zynde hetzelven bespannen met 10
			 paarden. En door een eerwacht wierd gelyd tot aan het einde van de steenweg,
			 buiten de Bospoort reisde Hoogsdeszelfs met haar doorluchtige gevolgt door na
			 's Hertogenbosch. 
		  Ik vind dit stuk kurieus. Te-meer omdat Napoleon III onlangs (1862)
			 op nieuwjaarsdag denzelfden tekst over 't wèl vervullen der
			 verplichtingen jegens ‘Caesar’ heel grondig heeft behandeld. Maar
			 de tegenwoordige Keizer der Franschen maakt z'n speeches, en de hier
			 meegedeelde kwam rechtstreeks van 't hart. Zóó gevoeld,
			 zóó gedacht, zóó gesproken, en... servez
			 chaud! 
			 1879. Er is me later gebleken dat Thiers van
				die gebeurtenis te Breda melding maakt, en dat het hier meegedeeld hartig
				woordje van Napoleon herhaaldelyk gepubliceerd is. In denNavorscher van
				1854 vindt men op blz. 175 den franschen tekst, met behulp waarvan de
				belangstellende lezer de gapingen en onnauwkeurigheden van myn hollandsch hs.
				gemakkelyk aanvullen en verbeteren kan. Hetzelfde tydschrift levert almede
				(deel X, blz. 331) den even karakteristieken uitval waarmee Napoleon, by
				gelegenheid der audientie te Laeken, de brusselsche geestelyken heeft
				opgefrischt. 
		 
		
		  219.

		  De vlag is weg! 
		  Ik heb 'n dame gekend die blond was, en zeer bevallig. Dat zult ge
			 terstond zien. Haar echtgenoot was donkerharig. In haar familie waren allerlei
			 haarsoorten, en ook van zyn kant schenen zich allerlei rassen
			 rendez-vous te hebben gegeven. 
		  Het oudste kind van die dame was bruin. Daarop volgde een blond
			 meisje. Toen twee zwarte jongetjes. Vervolgens 'n engelsmannetje met rood haar
			 en zomersproeten. Eindelyk eenige 
{==129==} {>>pagina-aanduiding<<}
Afrikanen met krulhaar, drie of
			 vier Celten, 'n paar strooharigen, wat witkopjes, toen weer kastanje... 't
			 hield niet op, en alles dooréén. En als ze gedaan had, begon ze
			 weer. Er mankeerde maar aan dat ze groene kindertjes kreeg. 
		  Ik maakte die vruchtbare moeder m'n kompliment over de volledigheid
			 van haar verzameling, uit 'n anthropologisch oogpunt.
		   
		  - Maar, eilieve, mevrouw, als 't me vergund is 'n kleine aanmerking
			 te maken... 
		  - Hoe dan? 
		  - Een beetjen orde, mevrouw! Wat regel, dunkt me, tot gemak der
			 bezoekers van uw muzeum. De klassifikatie is zoo moeielyk. 
		  - M'nheer, denkje dat ik die dingen doe op kommando? Als 't u niet
			 de moeite waard is m'n troepje recht te zetten, hecht ik niet veel waarde aan
			 uw anthropologische studien. Ik beval naar 't my bevalt, en 't bevalt me niet
			 dat het u niet bevalt dat ik niet beval naar 't u bevalt. 't Bevallen zou me
			 onmogelyk wezen als ik moest achtgeven op 't bevallen. Zoodra ik me toelegde op
			 bevallen naar 't u bevalt, zou ik spoedig ophouden te bevallen. En al
			 kòn ik voortgaan, 't zou u weldra niet bevallen omdat bevallen geen zaak
			 is van bevallen. Ik blyf dus bevallen naar 't my bevalt, en als dit u niet
			 bevalt ga dan waar 't u beter bevalt, en beval zelf als 't u bevalt, maar ik
			 twyfel of ge dan my bevalt omdat de aanmerking waarvan ge bevallen zyt over 't
			 niet bevallen van myn bevallen, my bewyst dat gy geen verstand hebt van
			 bevallen. En nu, ga heen als 't u bevalt, want ik ga bevallen.
		   
		  Dit voor m'n ideen. Wie wil ze rechtzetten? Ik heb
			 waarachtig geen tyd, en beval als die dame zonder te vragen of 't bevalt. 
		 
		
		  220.

		  De hoogste graad van moed is hoogmoed. 
		 
		
		  221.

		  Vertrouw nooit iemand die nederig spreekt, want hy liegt.
		  
		 
		
		  222.

		  Wie nederig spreekt van zichzelf, wordt boos als ge hem gelooft, en
			 woedend als ge hem nazegt wat-i zegt. 
		 
		
		  223.

		  Nederigheid is 'n lafhartige - en oneerlyke! - manier om wat te
			 schynen. 
		 
		
{==130==} {>>pagina-aanduiding<<}
 
		  224.

		  Zeden zyn onrechtvaardige meesters. Ze straffen de afwyking,
			 maar beloonen geen gehoorzaamheid. Verbeeld u 'n vrouw die wat sympathie kwam
			 vragen van de maatschappy, omdat ze:
		   
		  Nooit over straat was gegaan in sarong en kabaai, 
		  Nooit had laten blyken dat ze wist wat ze wist, 
		  Geen latyn verstond, 
		  Nooit billard speelde, en 
		  Nooit andere kinderen had gehad dan onnatuurlyke. 
		 
		
		  225.

		  't Is schande voor de mannen, dat de vrouw in hunne eigen
			 schatting hooger staat naarmate ze minder met mannen heeft omgegaan. 
		  Precies als met die andere Javanen, wier onbedorvenheid in
			 omgekeerde rede staat tot hun gemeenzaamheid met Christenen. 
		 
		
		  226.

		  Ik wou mezelf gaarne eens ontmoeten om te weten hoe ik me beviel.
			 Maar 'k moet byzonder goed gehumeurd wezen op dien dag, want ik hou niet van
			 onaangenaamheden. 
		 
		
		  227.

		  De Heer 
			 Thorbecke heeft veel te doen, als-i
			 ten-minste, met of zonder titel dan, premier is. Hy moet:
		   
		  De Havelaars-zaak uitmaken, 
		  't Zegel op de dagbladen afschaffen, 
		  Inkomende rechten... idem, 
		  Ministerie van eeredienst... idem, 
		  Wetten tegen laster en kindermoord... idem, 
		  En nog een-en-ander... ja, nog véél meer. Geschieden
			 zàl het! Ik wou hem graag 'n brief schryven, maar ik begryp dat hy 't
			 byna zoo druk heeft, als ik. 
		 
		
		  227a.

		  (In de vorige Uitgaaf als Noot gedrukt.) Hier blykt dat m'n
			 geringschatting van den heer Thorbecke als staatsman (452, 
			 966, vlgg.) geen parti-pris
			 was. Gelyk velen verwachtte ik in 1862 inderdaad iets van hem. Hy heeft geen
			 enkele der zaken afgedaan die ik hier op z'n agenda zette. Het Dagbladzegel is
			 nu afgeschaft, maar door hèm niet. Wat de man wèl heeft verricht,
			 is my onbekend. Hy is nu, geloof ik, weer minister (1872) doch zeker weet ik
			 het niet. 't Boezemt me geen belang meer in. Er staan heel àndere
			 veranderingen voor de deur, dan dat gedurig inruilen van lood om oud yzer. 
		  Uit de schoone redevoering van den heer 
			 Wintgens in de 
{==131==} {>>pagina-aanduiding<<}
 Kamerzitting
			 van 13 November 1871, meen ik te mogen opmaken dat ik niet te-vergeefs geleefd,
			 gedacht, geleden, gearbeid heb. Ook anderen beginnen intezien... 
		  Maar wel is 't weer karakteristiek, dat ik - zoo kort na 't
			 verschynen van m'n stuk 
		  over Specialiteiten, waarop de debatten van die
		  maand zoo'n scherp afgedrukt zegel zetten! - niet genoemd werd, noch door den
		  heer Wintgens noch door de andere sprekers, al bleek er dan telkens - byv. uit
		  het nogal boetvaardig veroordeelen van schoolmeester-specialiteiten, door Mr.
		  Thorbecke-zelf! - dat men myn beschouwingen over de kamerdebatten pas onlangs
		  gelezen had. 
		  Er is iets komieks in die vrees m'n naam te noemen. Begrypen die
			 heeren niet hoe luid dat zwygen spreekt? Nadat ik zoo kort geleden in myn 
		  Nogeens Vrye Arbeid had aangetoond dat het
		  zoogenaamd Kultuurstelsel op den aard des Javaansch en Volks gebazeerd
		  was, en dáárom moest behouden blyven, voerden de voorstanders van
		  dat stelsel als motief voor hun meening hoofdzakelyk aan: dat de zaak eigenlyk
		  'n ethnologisch vraagstuk betrof, 'tgeen, zeiden zy, onlangs verzekerd
		  was door... 'n Oostenryker! Ook de kapellenvanger 
		  Wallace - 'n opmerker van de minste soort,
		  waarachtig! - werd tot getuige geroepen! 't Is waarlyk om te vertwyfelen aan
		  z'n denkvermogen als men bemerkt dat zulke hansworsten 't met ons, eens zyn. De
		  man spreekt mee over zaken waarvan hy 't eerste woord niet weet. Ter
		  verontschuldiging kan misschien worden aangevoerd, dat-i niet kon voorzien door
		  Nederlandsche Staatslieden te worden gepromoveerd tot autoriteit. Op
		  Java zou geen koelie 'n raad van hem hebben aangenomen, maar voor Den
		  Haag schynt alles - behalve 't goede, natuurlyk! - goed genoeg. 
		  Wel echter kon de man voorzien dat de beoefenaars van z'n vakken -
			 botanie, zoölogie, ethnologie, enz. - z'n werken zouden raadplegen,
			 gelyk dan ook, byv. door 
			 Darwin, geschiedt. Dit is zeer te
			 betreuren, en ik zal dezen eerlyken maar naïven denker waarschuwen tegen
			 zulke berichtgevers. Wat in Wallace ten-eenenmale ontbreekt, is: de konscientie
			 der wetenschap. Ik neem aan, dit in z'n werken aantetoonen. Dat de hollandsche
			 vertaling daarvan door Prof. 
			 Veth, in zekeren zin naar my gedoopt is -
			 Insulinde! - doet me hartelyk leed. Het is 'n aardig boek voor leeken,
			 en ontleent z'n grootste waarde aan de zoo korrekte noten van den heer
			 Veth-zelf, wiens kennis van indische zaken verbazend is. Het verwondert me dan
			 ook zeer dat hem Wallace's gebrek aan wetenschappelyke konscientie niet meer
			 stuit, of althans dat daarvan zoo weinig blykt. Ook 
{==132==} {>>pagina-aanduiding<<}
 Prof. Veth
			 vergist zich nu-en-dan. Wie niet? Wat, byv. de baarsche Wallace - wiens
			 filologische kennis, behalve z'n onwetenschappelyk Engelsch, zich hoofdzakelyk
			 wel bepalen zal tot wat muzeum-latyn: dit- of dat-ptera Wallacii!
			 - wat die man outriggers noemt (zie noot 9 van den heer Veth,
			 blz. 287) zyn de aan twee dwars over 'n klein vaartuig liggende staken
			 bevestigde stukken bamboe van 'n prahoe sajab = vlerkschuit. Deze
			 uitleggers bevinden zich dus niet, gelyk de heer Veth meent, aan de
			 loefzyde alleen, 'tgeen vanzelf spreekt omdat loef en ly gedurig verwisselen,
			 en men die mekaniek niet telkens zou kunnen overbrengen. Ook doet ze haar
			 werking niet door de zwaarte aan den loefkant - de heele toestel is daartoe te
			 licht, en de manschappen zouden er niet dan zeer moeielyk, en dan slechts 'n
			 oogenblik, op kunnen zitten maar door den tegenstand van 't water tegen de met
			 lucht gevulde bamboe aan den lykant van 't vaartuig. 
		  Zulke foutjes zyn menschelyk, en doen 'n goeden opmerker te meer in
			 't oog vallen hoe nauwkeurig overigens de heer Veth alles onderzoekt. Byna
			 ieder ander had die engelsche outriggers zonder kommentaar laten
			 voorbygaan. Men is grooten eerbied schuldig aan de wetenschappelyke hoogte
			 waarop de heer Veth staat, al verschilt men dan - gelyk met my 't geval is -
			 van hem in zoogenaamd-staatkundige richting. Ikzelf heb genoeg gewerkt om te
			 begrypen hoeveel hy moet gearbeid hebben! 
			  * 
		  Met dien Wallace nu, is de zaak juist andersom. Mir nichts, dir
			 nichts gaat hy veel belangryks voorby, en geeft telkens, in-plaats van
			 rezultaten eener - in Indie dikwyls lastige! - wetenschappelyke nasporing, een
			 ter-loops opgevangen praatje, zoodat hy, ook waar-i de waarheid zegt, zeer
			 dikwyls slechts de verdienste heeft van juist-raden. De voorbeelden die ik
			 hiervan kan aanhalen, zyn anekdotisch. En soms wapent hy zich tegen misraden,
			 door 'n zonderling: of. Een uit 'n boom
{==133==} {>>pagina-aanduiding<<}
 gevallen
			 orang-oetang, dien hy N.B. zegt ontleed te hebben, had volgens hem 'n
			 been ‘of’ 'n arm gebroken. Zou 't ook misschien de staart geweest
			 zyn? 
		  Het zou 'n werk van langen adem wezen, al de byzonderheden
			 optegeven, die 
			 Wallace stempelen tot 'n bevoegde
			 vraagbaak voor ieder die aan wetenschap geen behoefte voelt. De goedige
			 vergunning om te kiezen tusschen arm en been van dien orang-oetang - let
			 wel, dat z'n ‘of’ geen sive is, maar wel degelyk vel,
			 want twee en drie regels vroeger spreekt hy van vingerspitsen, elders
			 van handen, en overal stelt hy de armen van het dier tegenover de
			 beenen - de vergunning nu, om ditmaal te kiezen, wordt den lezer wel eenigszins
			 vergald door de onmeedoogende wys waarop hy hem 't getal van de gedurende
			 zes-en-twintig nachten gevangen nachtuiltjes opdringt, nacht voor nacht,
			 met de datums er by: totaal 1386 stuks, welgeteld! (blz. 141) De man die 'n
			 maand zoek maakte met het vangen en tellen van die nachtuiltjes, heeft middel
			 gevonden om in drie en een halve maand (blz. 162) de Javasche
			 Flora en Fauna en de geologische struktuur van dat groote land te
			 determineeren, aan de - NB. uit verschillende stammen bestaande - bevolking van
			 vyftien millioen zielen haar anthropologische plaats aan te wyzen, en pour
			 la bonne bouche gewysde te slaan in 't proces tusschen
			 Kultuurstelsel en Vryen Arbeid... waaromtrent hy godbeter't van
			 myn opinie is! 
		  Het getal soorten van vlinders noemt hy met stipte cyfers. En dat
			 der vogels... lezer, Wallace verzekert ons dat er in zyn tyd op Java slechts
			 tweeërlei soort van papegaaien waren, en tevens dat hyzelf van daar
			 vertrok op den 31n October 1861. De ornithologen zullen dus in November van dat
			 jaar aan de psittaceën niet veel te tellen gehad hebben. 
		  Zoo'n kwakzalver - een der engelsche trompetters, waarvan ik
			 sprak in de ‘Specialiteiten’ - wordt als autoriteit
			 aangehaald in onze Volksvertegenwoordiging! Is 't wonder dat het
			 vaderlandslievend gemoed van 't straatgrauw, zich richtend naar zulke
			 voorbeelden, z'n Neerlandismus uitgalmt in: die Wacht am Rhein? 
		  Ik bèn nu eenmaal, helaas, slechts 'n Hollander. Kan
			 ik 't helpen? Maar zy die op-grond hiervan gedurig de vryheid nemen my
			 beneden den eersten den besten vreemdeling te stellen, moesten bedenken dat
			 zoo'n antinationaliteit henzelf ook niet verhoogt. Money, of 'n Oostenryker -
			 'k weet waarachtig 's mans naam niet, en heb geen lust dien te zoeken - en
			 Wallace... hartelyk dank! 
		  Ik betwyfel zeer of men in 't Engelsch Parlement gebruik
			 
{==134==} {>>pagina-aanduiding<<}
 maken zou van myn wysheid als ik 'n vertoog schreef over
			 de werking van plumpudding of de spleen, of 'n handboek voor
			 boksers. Ik zal er me niet aan wagen. 
		 
		
		  228.

		  Ik heb, vooral na die vlag (216) medelyden
			 met den heer 
			 Thorbecke, zoolang hem deze
			 Tweede-Kamer voor 't venster waait. Wie zulke dingen niet by ondervinding kent,
			 kan zich geen denkbeeld maken van zeeziekte. 
		 
		
		  229.

		  Ziehier 'n vertelling over zeeziekte, die 'k terstond geven zal,
			 anders vergeet ik ze... de vertelling meen ik. De zeeziekte vergeet ik nooit.
			 Ik schrik nu al voor Maart 1863... als Amsterdam, de Koning, de vlaggen en ik,
			 dat jaar beleven.
		   
		  
			 Voor 'n jaar of wat wandelde een redelyk jonge man - 'n jonkman
				was-i niet meer - op-en-neer langs de kaai der Joliette te Marseille.
				La Joliette heet een der havens van die stad. Hy scheen op-reis te
				moeten, althans... nu ja, de beschryving doet er niet toe. Men zag 't hem aan,
				dat-i op-reis moest. 
			 De lieutenant 
				 * van 't vaartuig dat hem zou overvoeren, was
				komen zeggen dat de wind tégen was, en dat de kaptein waarschynlyk
				wachten zou met ankerlichten 
				 † tot den volgenden morgen. Als dus de reiziger verkoos
				terugtekeeren naar z'n hotel in de rue Beauvau...
			  
			 - Non, non, je préfère m'embarquer tout de
				suite. 
			 - Comme vous voulez, m'sieur. Mais je crains que vous ne vous
				ennuyiez.
			 
{==135==} {>>pagina-aanduiding<<}
 
			 Als ik Fransman was, gooide ik die derde i weg, zoowaar als
				ik me ditmaal veroorloof de c.h. wegtegooien uit Frans.ch.man.
			  
			 - Le capitaine craint que vous ne vous ennuyiez à
				bord. 
			 - Du tout, du tout... j'ai mes idées!
			  
			 Die second dacht zeker: ‘net als ik!’ Want, het
				is kluchtig, ieder heeft van die dingen. Althans niemand klaagt over het
				tegendeel. Maar als ik nu ideen ga schryven in dit idee, dan kom ik
				nooit klaar met m'n vertelling over dien Rus, of dien... Italiaan, uit...
				engelsche ouders geboren te Koppenhagen, geloof ik. 
			 Hy ging naar boord, bezocht z'n hut, vond daarin twee kooien die
				ruimer waren dan men verwachten kon op zoo'n kleine brik als de
				Sainte-Vierge, plaatste z'n weinige bagage in de onderste, en vermaakte
				zich daarna met 'n soort van inspektie van 't vaartuig. Althans hy scheen
				belang te stellen in allerlei dingen die anderen meestal onverschillig zyn. Hoe
				oud de brik en waar ze gebouwd was? Hoeveel bemanning ze had? Hoe scherp ze kon
				zeilen by den wind? Of die kleine mousse nog 'n moeder had? 
			 En hy scheen nogal goed t'huis aanboord. By 't eigenaardig
				‘dekloopen’ wist hy altyd de hoogerhand te laten aan den
				kaptein... 
			 Ik geloof 't graag! Als knaap had-i eens 'n oorveeg gehad, omdat
				hy den kaptein in den weg stond aan stuurboord. 
				 *
			  
			 - M'sieur a beaucoup voyagé? 
			 - Si, si! 
			 - Il paraît.
			  
			 De iersche Rus was dadelyk t'huis aan boord. Daar kwam de vrouw
				van den kaptein, met 'n lief kindjen aan de borst...
			  
			 - Comment, madame, du temp qu'il fait!
			  
			 Want, ofschoon in 't laatst van Mei, 't was koud, heel koud. 
			 En hy dekte de zoogende moeder toe, met 'n reisdeken.
{==136==} {>>pagina-aanduiding<<}
 
			 Die vrouw zag gek op. De kaptein had nog even tyd gehad haar te
				zeggen dat die gemeenzaamheid van den vreemde iets eigenaardigs was dat men
				vergeven moest ‘à quelqu'un qui vient de si loin. Ce sont
				peut-être les moeurs de son pays.’ 
			 De son pays! 
			 O God, hoe bitter klonk den vreemde dat woord, want hy had het
				verstaan, schoon 't gezegd was met gedempte stem. 
			 De son pays! Of er zede noodig was, landsgewoonte,
				om iemand te doen voelen dat het koud is als-i 'n zoogende moeder ziet! 
			 De son pays! Dat deed hem zéér. Hy was niet
				van 'n pays. Hy handelde niet naar de gebruiken van 'n pays! Hy
				zou 'n zoogende moeder hebben toegedekt, al schreef z'n pays voor haar
				bloottestellen aan kou. 
			 De son pays! 
			 Neen, hy wàs niet van 'n pays! Ik heb gelogen, toen 'k zei
				dat hy 'n Deen was, of 'n Engelschman. Hy was geen Franschman, geen Schot, geen
				Spanjaard... hy was 'n mensch, en 'n goed mensch. Dat zult ge zien, als ik den
				tyd heb om m'n vertelling aftevertellen. 
			 Voor ik overga tot m'n tweede hoofdstuk, wil 'k wat op-en-neer
				loopen in m'n kamer om uittevloeken tegen allerlei zeden, gelooven,
				godsdiensten, reglementen en stelsels, die 't Goede begraven onder wat
				sleur.
			 
		  
		   
			 Tweede hoofdstuk.
 
			 Ik bemerk daar dat ik verzuimd heb: eerste hoofdstuk te
				schryven boven den aanvang dezer historie. Ik wist toen niet dat ze zoo lang
				worden zou als ik nu begin te begrypen. Want van-lieverlede wordt me weer alles
				helder, en ik herinner my al duidelyker hoe ze 't vertelde... als ze 't
				vertelde. Want dikwyls deed ze 't niet, maar aan my zei ze alles. Dat
				hebben velen gedaan, en daarom schryf ik zoo mooi.
		   
		 
		
		  230.

		  - Die Stier... o heerlyk! Is 't niet of je 'n Rose
			 Bonheur ziet, of 'n Potter?
		   
		  Ik zeg liever:
		   
		  - Die Potter, die Rose Bonheur... heerlyk! Is 't niet
			 of je 'n Stier ziet? Zietge, dáárom schryf ik zoo mooi. Ik
			 schryf maar na wat zy me verteld heeft.
{==137==} {>>pagina-aanduiding<<}
 
		  - Wie... zy? 
		  - Fancy. 
		  - Geen Natuur dus? Iets als... fantazie? 
		  - Zy is de natuur. Ik heb nooit wat verzonnen. Dat kan ik
			 niet. Ik verzin m'n ideen zoo min als de bevallige moeder van 
			 219 haar kinderen verzon. 
		 
		
		  231.

		  
			 Nu inderdaad het tweede hoofdstuk. Ik zal spreken van geloof en
				van liefde: Van de Sainte-Vierge en van meikersen. Van zeeziekte en van
				'n monnik in bruine py. 
			 Maar ook zal ik spreken van ongeloof en sarkasme, van bittere
				wysheid - bitter nog omdat ze maar half was - van weemoed en van stryd. En,
				zooals zy eens gezegd heeft, van de overwinning in 't eind. Wees dus heel
				gerust als ge straks daar iemand ziet struikelen...
			  
			 - Mon Dieu!
			  
			 Er kwam 'n schuitje langs-zy. Een monnik met geschoren kruin,
				barrevoets, om de lenden iets als woestynkostuum, wou er uitstappen,
				struikelde... 
			 Tyd om te vallen had-i niet. Onze natielooze Griek die den man had
				zien aankomen, greep hem. Hoe hy zoo gauw kon afglyden langs boord - hoe hy 't
				juist wist te mikken om, hangend aan 't puttingwant 
				 * den
				kloosterling te grypen met den vryen arm... zie, dit alles weet ik niet. 't Was
				of hy voorzag dat die oude monnik hulp behoeven zou, en of-i zich had
				klaargemaakt tot het verleenen van die hulp.
			  
			 Les moeurs de son pays, misschien? Waar zou dat land
				liggen? Daarheen! Daarheen!
			  
			 - Comment mon... père? vroeg hy met vriendelyke
				belangstelling.
			  
			 Toch lag er iets komieks in de buiging van den toon dien hy noodig
				had om 't woord: père uittespreken. Zeker was hy protestant,
				onze... Amerikaan. Methodist, denk ik.
			 
{==138==} {>>pagina-aanduiding<<}
 
			 -  Merci, mon fils, antwoordde de monnik, die niet weten
				kon dat het den ander zooveel moeite had gekost, père tezeggen.
				Dat klinkt ook zoo gek in de ooren van 'n... kwaker, of wat onze Duitscher dan
				moge geweest zyn ‘van geloof.’
			  
			 - Merci, mon fils! Non, il n'y a pas de mal. Que Dieu vous
				bénisse, mon fils! Tiens, ma belle robe est mouillée!
			  
			 En de monnik lachte met goedmoedige vroolykheid over 't water dat
				afdroop van z'n robe... sa belle robe, naar-i 't ding noemde. Die
				robe was 'n ruw, harig kleed van vuilbruine stof. Ik heb fyner
				vloermatten gezien.
			  
			 - Je l'ai échappé belle... me voila presque
				noyé! qu'auraient-ils dit à Nice! 
			 - Comment, mon... père, y aurait-il un concile, comme
				en 325? 
			 - Tiens, il est théologien! Mais vous vous trompez, mon
				fils. Nice... Nizza maritima! Le concile dont vous parlez... ah, mon Dieu,
				où était-ce? En Bithynie, je crois. Mais moi...
				écoutez...
			  
			 En met kluchtige gemeenzaamheid nam hy den vreemde onder den arm,
				trok hem ter-zyde, en fluisterde:
			  
			 - J'avoue que j'ai un peu oublié ma théologie. Je
				me fais vieux, voyez-vous. Et puis, je suis si occupé! Depuis quarante
				ans je fais les provisions. Je suis le provéditoré...
				voyez!
			  
			 En hy wees op 'n tiental zakken met provizie die hy scheen te
				hebben ingekocht te Marseille.
			  
			 - Je préfère l'ail d'ici. Chez nous à
				Nice... vous venez me voir à Nice, nest-ce pas? Oh, venez! Nous nous
				amuserons. 
			 - Mon... père, mon intention était d'aller
				à Gènes. 
			 - Tut, tut, cela n'y fait rien. Nous mouillerons à Nice,
				et vous verrez ma jolie volière...
			  
			 Die volière was z'n klooster, moet ge weten.
			  
			 ...vous vous arréterez chez nous! Demandez le
				père Anselme, dites: le joyeux père provéditoré...
				c'est ainsi qu'on me nomme, car je suis toujours de bonne humeur, voyez vous.
				Dieu, comme tout le monde vous aimera... et nous nous amuserons! Savez-vous le
				latin? 
			 - Un peu, mon... père. 
			 - Suffit! Moi, je l'ai presque oublié Mais je me
				souviens: 
			 
				Amoré, moré, oré, ré,  
				Nascountour amicitiae.  
			 
 
			 Nest ce pas? C'est Tiboulle qui l'a dit, je crois.
{==139==} {>>pagina-aanduiding<<}

			 
			 - Pardon, mon... père, je ne crois pas que
				Tibulle... 
			 - Ça n'y fait rien. Nous nous aimerons. Les
				amitiés se font avec ou sans Tiboulle. Venez nous voir. En approchant de
				Nice, vous verrez noire volière de loin. On rira en apprenant que j'ai
				failli me noyer! 
			 - Et sans absolution encore, mon... père! zei de
				vreemdeling niet zonder wat spot, die getuigde van protestantsche dorheid en
				onkunde.
			  
			 De vroolyke babbelende schertsende monnik werd op-eenmaal 'n ander
				mensch. Zyn gelaat verhelderde, hy richtte zich op, er straalde iets uit z'n
				oogen dat den vreemde berouw deed voelen over z'n misplaatsten spot. Heel
				gelukkig evenwel dat ze afstuitte op de trouwhartigheid van den barrevoeter,
				want deze begreep niet dat er kòn gespot worden met iets heiligs als zyn
				geloof. Ook dacht hy niet aan andere ‘gelooven.’ Hy was Italiaan,
				dat ge reeds wist door z'n uitspraak van de latynsche u. 
				 *
			  
			 - Non, mon fils, j'étais en état de
				grâce! 
			 - La Sainte-Vierge en soit louée, mon père,
				hervatte de vreemde, hy die zeker nooit de Sainte Vierge had
				aangeroepen, hy die in z'n jeugd geleerd had zulke aanroepingen te beschouwen
				als heidensche afgodery en bespottelyke dwaasheid. 
			 Toch was er oprechtheid in z'n uitroep. Of 't 'n anabaptistische
				of 'n luthersche aandoening was, weet ik niet, maar hy voelde in z'n gemoed de
				behoefte om 'n Vierge te scheppen, daaraan te gelooven, die
				Vierge te danken... alles om den monnik op dat oogenblik niet alleen te
				laten staan met z'n kinderlyk geloof. Maar spotzucht behield de overhand.
			  
			 - Oui, mon fils, la Sainte-Vierge en soit louée! C'est
				elle qui vous a fait si agile, c'est ellé qui...
			  
			 ‘Sain... te... Vier... ge... hoooo... i!’ klonk
				het nu van de 
{==140==} {>>pagina-aanduiding<<}
 kaai. Daar stonden naar 't scheen, passagiers op
				den wal 
				 * die
				afgehaald wilden worden. Een reizend heer met toebehooren, dat is met 'n dame
				en 'n paar koffers. De second gaf last naar wal te roeien.
			  
			 - Comment, zei de monnik, ce serait le nom de notre
				petit navire? Sainte-Vierge? 
			 - Oui, mon père...
			  
			 De vreemde voelde geen hindernis meer in 't uitspreken van dat
				katholieke: mon père. Jazelfs, hy begon dien klank lief te krygen
				om de beteekenis.
			  
			 - Oui, mon père. Notre brig s'appelle la
				Sainte-Vierge. 
			 - Tant mieux... ça me va! Et vous, mon fils, acceptez,
				je vous prie...
			  
			 Hy opende z'n haren opperkleed - och, onderkleed was er niet - nam
				van 'n ruw yzerdraad ringetjen 'n klein voorwerp, dat met vele anderen sedert
				jaren hem bewaarde voor rampen, en in-plaats daarvan hem aanhoudend scheurde en
				wondde op de bloote borst...
			  
			 - Tenez, mon fils! Voilà quelque chose pour vous
				remercier de votre secours de tout à l'heure. 
				 †
			  
			 't Was 'n tinnen poppetje dat de Heilige maagd verbeeldde.
			  
			 - Cela vous préservera... 
			 - De malheur, mon père?
			  
			 Als de monnik had kunnen verdacht zyn op spot, had hy dien
				moeten ontwaren op 't gelaat van den vreemde. Maar heel gelukkig, de man
				bemerkte niets en antwoordde nogal plechtig:
			  
			 - Oui, mon fils, du plus grand malheur, du seul malheur qua
				soit au monde... cela vous préservera du péché! 
			 Et maintenant, je vais prier!
			 
{==141==} {>>pagina-aanduiding<<}
 
			 Dit zeide hy hoogernstig; maar alsof op-eenmaal weer z'n
				bonhomie de overhand nam op dweepzucht, op vroolyken toon voegde hy er
				by:
			  
			 - Oui, oui, j'ai à prier, j'ai beaucoup à prier,
				je suis en retard! Je prierai pour vous aussi, mon fils, soyez tranquille! Elle
				me connait, la Sainte-Vierge... soyez tranquille
			  
		  
		   
			 Tusschen-hoofdstuk.
 
			 Nu, onze man zonder natie en geloof, wàs tranquille.
				Dit moet men hem ter eere nageven. 
			 De ongegronde meegevoeligheid voor de naïve maagdgeloovery
				van den monnik, was geweken. De kinderlykheid van dien jongen ouden man had den
				vreemde kind gemaakt voor 'n oogenblik, maar ook niet voor langer dan 'n
				oogenblik. 
			 Hy liep naar 't achterdek, en lachte by 't denkbeeld wat wel 
			 z'n... Tubinger vrienden 
				 * zouden zeggen, als ze wisten
				dat-i daar rondliep met 'n tinnen poppetje - hu, 'n afgodsbeeldje! - in de
				hand! 
			 Overboord gooien wilde hy 't niet. De monnik mocht hem eens
				daarnaar vragen, en 't zou den vriendelyken man smarten te ontwaren dat men z'n
				vroom geschenk versmaad had. 
			 Dit nu scheen voorgeschreven te zyn door 't onbekend
				‘geloof’ van den vreemde, dat hy ongaarne iemand smart
				veroorzaakte. Maar of-i 't artikel van z'n katechismus, waaruit 
			 hy dat ‘geloof’ putte, wel zoo goed in 't hoofd had
				als 't jaartal der Kerkvergadering te Nicea... zie, dat zou 'k
				betwyfelen. 
			 Hy stak 't heiligbeeldjen in z'n vestzak, en hervatte z'n
				wandeling op het dek, die afgebroken was door de aankomst van den monnik. 
			 Deze zat op 'n zak knoflook te bidden. 
			 De ongeloovige vreemde die genezen-was van z'n sentimenteelen
				indruk, zag met medelyden op den armen man neer, telkens als z'n wandeling hem
				in diens nabyheid bracht. Maar wel nam hy zich in-acht voor de uitdrukking van
				z'n gelaat, 
{==142==} {>>pagina-aanduiding<<}
 opdat de monnik niet bemerken zou hoe bespottelyk hy
				z'n formulier-vroomheid vond. Integendeel, er lag iets vriendelyks in z'n blik
				zoodra die den armen man ontmoette. Hy die betrekkelyk jong was, zag den monnik
				aan zooals 'n volwassen mensch op 'n kind staart, met neerbuigende
				vriendelykheid. Ik kan alweer niet zeggen, op grond van welk geloofsartikel dit
				geschiedde, maar 't was zoo. 
			 M'n uitgever laat vragen om ideen ...
		   
		 
		
		  232.

		  De Katholieke Kerk, van zeker standpunt beschouwd, is 't schoonst
			 wat ooit door menschen werd tot-stand gebracht. Of liever, zy is - zooals 
			 Napoleon op St. Helena zich
			 uitdrukte - zy is het werk der eeuwen. 
		  In m'n stuk over Vry-Arbeid amplieer ik die uitspraak, door
			 de opmerking dat ze het rezultaat is van de logika der feiten die er voorvielen
			 in die eeuwen. Deze ampliatie was overbodig. Ik zou ze dan ook niet hebben
			 gegeven als ik niet wist dat er by zekere lezers behoefte bestaat aan
			 overbodigheid. 
		  Maar ik heb, voor protestantsche lezers vooral, 'n andere opmerking
			 over het katholicismus, die niet overbodig is. Ik spreek niet van
			 dogmen, ik spreek van uitwerking. Niet van geloofspunten,
			 maar van strekking. Niet over de waarheid of onwaarheid van wat er wordt
			 geleerd door die kerk, maar over sommige uitvloeisels van die
			 leering. 
		  Die uitvloeisels nu, zyn lief hier-en-daar. Er ligt 'n waas van
			 poëzie, zelfs over de dwalingen... of wat door andersdenkenden voor
			 dwaling wordt gehouden. 
		  En niet alleen is dit de protestanten onbekend, veel
			 katholieken zelfs, die gewoon zyn hun godsdienst uitteoefenen in 'n
			 zoogenaamd protestantsch land, hebben geen begrip van den weldadigen invloed
			 der katholieke poëzie op 't dagelyksch leven, in landen waar die wyze van
			 godsvereering zonder tegenwerking bestaat. Men denkt niet aan dogmen...
			 men gelooft. Of neen, zelfs dàt niet. Zonder 't minste besef der
			 mogelykheid van niet-gelooven, is men vereenzelvigd met de halfgoden der
			 roomsche mythologie. Men leeft met en in de heilige Rosalia, Lucia, Monika. Men
			 ‘gaat om’ met de Heilige Maagd. Men spreekt met haar,
			 bedankt haar voor bewezen dienst, spoort haar aan tot yver... jazelfs,
			 de hartelyke intimiteit gaat zóó ver, dat men haar berispen durft
			 op de wyze van 'n kind dat stout is.
		   
		  - Foei, zoete lieve moeder Maria... is dat nu mooi van u? Foei, is
			 dàt nu gehandeld als 'n goed moedertje? Dat staat u 
{==143==} {>>pagina-aanduiding<<}

			 volstrekt niet fraai, lieve zoete Maria!
		   
		  Men liefkoost die moeder, men vleit haar, men streelt haar... 
		  Geloof? Vraag eens aan 't kind op den schoot der moeder of 't in
			 die moeder gelooft? Een zotte vraag! 
		 
		
		  233.

		  Ik sprak van den weldadigen invloed der katholieke
			 poëzie. Weldadig? Ja, voor kinderen en wie kinderlyk gestemd zyn. 
		  Veel protestanten dan, en zulke katholieken als eigenlyk misplaatst
			 zyn in landen waar 't koud is, stellen veelal zich alles wat in wyd of nauw
			 verband staat met godsdienst, als iets styfs voor, iets onbehagelyks,
			 iets waarby men 't gelaat plooit tot verdrietigen ernst, zooals men kan te zien
			 krygen by elken kerkgang. 't Is aardig optemerken, hoeveel vroolyker de
			 gezichten zyn by 't verlaten der kerken dan by 't binnengaan. Er is iets
			 pynlyks, iets benépens in 't voorkomen van protesteerende kerkgangers.
			 (82) Een klooster... hu! Onderaardsche gewelven,
			 marteltuig, ketens... o, zeker! De romans van Anna Radcliffe, en dergelyke
			 spekulatien op gevoelskitteling hebben daaraan geen goed gedaan. 
			  * Een monnik? Maar dat is 'n moordenaar, 'n
			 gifmenger, 'n monster... 
		  Wel zeker! En ik ga voort met m'n vertelling, na eerst de
			 protestanten te hebben uitgenoodigd, de werking van 't katholicismus te gaan
			 waarnemen in katholieke landen. 
		 
		
		  234.

		  Ik weet niet in welk hoofdstuk van m'n verhaal het reisgezelschap
			 aan boord kwam, dat zoo-even van de kaai had 
{==144==} {>>pagina-aanduiding<<}
 geroepen: o...
			 hoooo... i... Sainte-Vierge! 
		  De vreemde werd in z'n gedachten gestoord door 'n luid gelach
			 buiten'sboords. Hy keek over den valreep, dat is over die plek van 't boord
			 waar, op 'n behoorlyk vaartuig, de valreep uithangt. 
			  * 
		  Ach, de Sainte-Vierge was 'n armoedig scheepje! Er slingerde
			 een dun, vry oud, geteerd touw langs-zy, en 't stond te bezien of die dame zich
			 daarmee zou kunnen ophyschen tegen boord. 't Is waar dat er klampen waren
			 aangespykerd, die dienst deden als de dwarslatten op den marchepied van
			 'n kippenhok. Maar zoo'n kippentrap ligt, of ryst weinig althans, en hier was
			 de opgang zeer steil. 
		  De dame greep het touw, zette haar voetje, net geschoeid - ze was 'n
			 Française - op den ondersten klamp...
		   
		  - Prenez garde, madame! riep de second. 
		  - Aa, moi je ne crains rien! antwoordde zy, al schaterend van
			 lachen.
		   
		  Straks zal 't duidelyk worden waarom ze zoo lachte.
		   
		  - Moi je ne crains rien, je suis solide... allez!
		   
		  En ze viel! 
		 
		
		  235.

		  Wie nooit gevallen is, heeft geen juist besef van wat er noodig is
			 om vasttestaan. (21) Men vindt dit gebrek aan begrip
			 dikwyls, en vooral by menschen die niet gereisd, of weinig geleefd hebben. 
		 
		
		  236.

		  De jonge dame viel op haar koffer en op 'n zak met beddegoed of wat
			 er naar leek. Ze scheen zich niet bezeerd te hebben, althans ze lachte maar al
			 voort. Ook nam ze geen hulp aan van den vreemde die met z'n linkerarm weer aan
			 de puttingyzers hing om te helpen als 't noodig wezen zou. Dit was weer 'n
			 uitvloeisel van z'n ‘geloof’ naar 't scheen.
		  
{==145==} {>>pagina-aanduiding<<}
 
		  - Non, non, merci! Dieu, comme c'est drôle! Et moi
			 qui me croyais si solide! Un, deux... trois!
		   
		  Ze was op 't dek van de Sainte-Vierge gewipt, en riep haar
			 man, altyd lachend als 'n kind dat onstuimig vroolyk is.
		   
		  - Bonjour, monsieur... l'Anglais! zei ze daarop tot den
			 vreemde. Il paraît que nous voyagerons ensemble. Dieu, comme c'est
			 drôle de voyager! Voici donc enfin la vraie mer?
		   
		  Haar vraie mer was iets als 't westerdok te
			 Amsterdam. 
		  De vreemde dien zy 'n Engelschman noemde - omdat hy'n geruiten broek
			 droeg, waarschynlyk - moest juist wat uitwyken voor de bagage die op dek
			 ‘gehand’ werd. Voor hy iets antwoordde, hoorde hy hoe 't jonge
			 vrouwtje half binnensmonds en wat teleurgeteld zeide:
		   
		  - Ah, il ne comprend pas. Est-il possible de ne pas comprendre le
			 francais! Sont-ils stupides, ces Anglais avec leur langue à
			 part!
		   
		  Onze vermeende Engelschman liet de dame in den waan dat hy haar niet
			 verstaan had. Hy vond het pikant naar de uitbundige ontboezeming van haar
			 vroolykheid te luisteren, zonder dat zy wist begrepen te worden.
		   
		  - Viens, Colineau, mon ami... viens, nous dînerons. C'est
			 un Anglais, cet homme-là. N'est-ce pas qu'il a un peu l'air de
			 croque-mitaine? Il est maigre comme du pain bénit!
		   
		  De arme Engelschman die zoo goed fransch verstond! Dat heeft men er
			 van, onkunde voortewenden. 
		  Toen had hy er schik in, 't levendige vrouwtjen in haar dwaling te
			 laten. Het ergste had ze immers al gezegd: croque-mitaine, en: mager als
			 'n mis-ouwel! 't Is om er mager van te worden, als men 't niet al was.
		   
		  - Viens, mon petit Colineau, nous dînerons, mon pauvre
			 ami... et comme des princes, te dis-je! Comme c'est drôle de voyager
			 comme cela!
		   
		  Ze zag rond naar 'n plekje waar ze dineeren wilde. De vreemdeling
			 bemerkte nu dat ze onder de zeer smaakvolle mantilje iets droeg dat volstrekt
			 niet paste by haar elegant toilet. Het was 'n blikken
			 soldaten-menageketeltje. 
		  Het echtpaar ging naar 't achterdek, en nam daar plaats op 'n
			 lattenbank. 
		  Maar den opmerkzamen vreemde was 't niet ontgaan hoe 
{==146==} {>>pagina-aanduiding<<}

			 de second van 't vaartuig 'n paar matrozen gelastte de weinige bagage
			 der laatstaangekomen passagiers te brengen vooruit, dat is naar de
			 plaats die men op 'n spoortrein derde klasse noemen zou. 
		  Derde klasse... zoo'n elegant vrouwtje! En die vroolykheid?
			 Dàt moest hy doorgronden! 
		  Hy volgde de bagage tot ze neergezet werd vóór den
			 watervoorraad, in de buurt van den armen monnik die nog altyd zat te bidden op
			 z'n zak met knoflook. 
		  Onze onderzoeker bemerkte nu dat de bagage van Mr. en
			 Mad. Colineau bestond uit twee - ja, koffers waren 't niet! - twee
			 kisten waarop de naam was geschreven, maar ook niet meer dan de naam. 
		  Nu, dat de man Colineau heette, wist hy reeds, maar dit gaf weinig
			 licht. Men kan Colineau heeten en 'n politieke vluchteling wezen, of 'n
			 broodbakker, of iets anders. Zoo'n naam helpt niet veel. En wat-i had aangezien
			 voor beddegoed, was wel beschouwd 'n pak onschoon linnen dat hier-en-daar
			 heenkeek door de gaten van 'n beddetyk hulsel. 
		  Teleurgesteld - want begrypen en weten scheen hem 'n genot te wezen
			 - keerde hy terug naar 't achterdek, na eerst 'n matroos die aan-wal ging te
			 hebben opgedragen hem wat kersen meetebrengen. Ik ben zeker dat men wat
			 noordelyker nog geen kersen had op dien dag, want het was nog altyd vry guur,
			 schoon de Meimaand ten-eind begon te loopen. 
		  Toen hy z'n kersen had ontvangen, nam hy plaats op de lattenbank
			 naast z'n dineerende reisgenooten, of liever achter een hunner, want zy wendden
			 't gelaat naar 't menageketeltje dat tusschen hen stond. 
		  Gedurende het ontwikkelen van 't middagmaal uit 'n servet, onder 't
			 zoeken naar de eenige stalen vork, en onder 't nuttigen zelfs van de
			 witte boonen met azyn - want daaruit bestond het diner! - had het jonge
			 vrouwtje geen oogenblik opgehouden te schertsen en te dartelen. Ze spietste de
			 haricots aan de vork, haalde die er af met haar witte tanden, en kon
			 haast niet slikken van 't lachen. Daarop weer reikte zy haar man de vork toe,
			 en spotte guitachtig met z'n begeerlykheid die hem meer boonen deed aanrygen
			 dan zy had kunnen doen toen 't haar beurt was.
		   
		  - Mon Dieu, Colineau, comme tu es glouton, mon ami! Non,
			 celui-là m'appartient! C'est mon haricot, te dis-je!
		   
		  En stoeiend griste zy 'n boon weg, die naast het keteltje
			 
{==147==} {>>pagina-aanduiding<<}
 was neergevallen op 't servet. 
		  De man, die ook vroolyk scheen, maar niet zoo kinderlyk uitbundig
			 als zy, trachtte van-tyd tot-tyd haar intetoomen door 'n wenk op den vreemde
			 die achter haar zat.
		   
		  - Lui? Comment donc! C'est un Anglais, il ne comprend pas le
			 mot... pas le moindre mot! Est-il drôle avec son air sérieux et
			 ses cérises! A-t-il bientôt fini, Colineau? Regarde un peu, sans
			 te déranger. C'est un Lord... mais sans lunettes, comme a Toulouse au
			 théatre... hélas, quand reverrai-je Toulouse! ‘Bonjaour
			 milorre, caoumaeng vè faoutre saounti?’ C'est comme qa qu'i1s
			 parlent dans son pays. Nest-ce pas qu'il te fait l'effet d'une perche en
			 ribote? A coup sur, il est riche... tous ces Anglais sont riches. Des
			 bêtisés que la richesse... va, je m'en moque! Et toi, mon bon
			 pauvre ami, toi aussi, n'est-ce pas? 
		  Ah, tu triches encore, voilà bien le mien, ce
			 haricot-la!
		   
		  En ze stoeiden weer, en vochten byna, als kinderen om 'n witte boon.
			 Ik kan hun vroolykheid niet beter beschryven, dan door die te vergelyken by de
			 gekke sprongen van 'n nest jonge katten. 
		  Of 't nu was omdat de matroos den vreemde inderdaad meer kersen had
			 gebracht, dan deze lust had te eten... of dat hy misschien, aangestoken door de
			 vroolykheid, lust had in scherts, en daarom 't arme vrouwtje wilde plagen met
			 wat schrik over 't verstaan van wat ze gezegd had, of ook wellicht omdat hy
			 wilde kennismaken met het grappig paar... genoeg, hy stond op, plaatste zich
			 voor de dame, boog zeer beleefd, bood haar de overgebleven kersen aan, en
			 zeide:
		   
		  - Madame, me permettriez nous d'ajouter un peu de dessert
			 à voitre diner? 
		  - Dieu, il n'est pas Anglais!
		   
		  En voor ze recht bekomen was van den schrik, had ze 't bord met
			 kersen in de hand, en onze vreemdeling verwyderde zich na 'n beleefden maar
			 vriendelyken groet. Hy voelde dat er 'n lief gemoed huisde onder dat loszinnig
			 uiterlyk. Want of hy 'n théologien was, zooals de monnik beweerd
			 had... zie, dit weet ik niet. Maar wat menschkunde en wat wysbegeerte had-i
			 opgedaan, vooral van de soort die niet beschreven staat in 'n boek. 
		  Hy had altyd stieren en koeien bekeken in de wei, en ze niet
			 bestudeerd op 'n zóóveelste van de ware grootte... in
			 olieverf. 
		 
		
{==148==} {>>pagina-aanduiding<<}

		  237.

		  Nu inderdaad 'n ander hoofdstuk, maar weer weet ik niet het
			 hoeveelste. Ik ben genoodzaakt dezen of genen die ‘romans schryft, of
			 zulke dingen’ te verzoeken, wat regel, verdeeling en styl te brengen in
			 m'n verhaal, dat ik maar eenvoudig weergeef zooals 't me verteld werd door
			 fancy. 
		  Na z'n kleine plagery was de vreemdeling naar 't voorschip gegaan.
			 De monnik sliep met z'n getyboek in de hand. Z'n hoofd rustte tegen boord, en
			 de py gaapte op de borst, zoodat de yzeren ring zichtbaar was waaraan-i z'n
			 heiligen bewaarde als 'n bos sleutels. Een breede roode streep op de borst gaf
			 getuigenis van veel pynlyke wryving...
		   
		  - O God, o God, riep de vreemde, moet zooveel geloof, zooveel smart,
			 zooveel vertrouwen ydel wezen? En nog... wie weet het te zeggen, - wie! Wie
			 zegt me of myn smart over twyfel en onwetendheid daar-binnen, niet
			 dieper wondt dan uitwendige pyn? Wat slaapt-i kalm, die eenvoudige
			 geloover!
		   
		  En - dit scheen weer 'n uitvloeisel van 't ‘geloof’ des
			 vreemden... het weer was guur! - hy sloot de opening van 't hairen opperkleed,
			 en beproefde iets zachts te schuiven tusschen 't scheepsboord en de kruin van
			 den armen monnik die, geschoren, niet eens 't kussen bezat dat den mensch is
			 gegeven in z'n haren. 
		  Maar hoe voorzichtig ook de vreemdeling trachtte wèl te doen,
			 de monnik ontwaakte.
		   
		  - Merci mon fils. Vous êtes bien bon! 
		  - Le bois est dur, mon père! 
		  - Depuis quarante ans je n'ai d'autre oreiller. Il faut venir
			 nous voir à Nice... ah, ne craignez rien, vous aurez un bon lit, je vous
			 assure. On est si bien chez nous! Vous vous amuserez. 
		  Quelle heure est-il? Avez-vous déjà prié?
			 Nous causerons si vous le voulez bien. Avez-vous prié? 
		  - Non, mon père. 
		  - En ce cas, faites-le, dépéchez-vouz! Poulez-vous
			 que je vous prêle mon livre?
		   
		  De arme man, die niet wist dat men bidden kon zonder boek! Gelukkige
			 man, die niet wist hoe er zyn die niet kunnen bidden met of zonder boek!
		   
		  - Merci, mon père, je ne prie pas!
		   
		  Als de knoflook waarop de monnik zat, veranderd ware in vliegende
			 draken, had de man niet erger kunnen schrikken.
		   
{==149==} {>>pagina-aanduiding<<}
 
		  - Vous ne priez pas? Mais que faites-vous donc? Vous ne priez
			 pas, mon fils? 
		  - Mon père, je ne saurais prier, parce que j'ignore... ce
			 que c'est! Je suis athée, mon père. 
		  - Bien, bien, j'en connais! Mais la Vierge, monsieur, la
			 Vierge? 
		  - Mon père, je ne connais ni Dieu ni la Vierge.
		   
		  De verbazing van den monnik te schetsen, zou 'n onmogelykheid zyn.
			 De man was ontsteld en had langen tyd noodig om tot bedaren te komen. Van
			 atheïsten had-i meer gehoord, maar dat iemand niet geloofde in de
			 Sainte-Vierge, dàt ging z'n verstand te boven!
		   
		  - Laissez-moi, mon fils! Vous avez bien fait de
			 m'éveiller. J'ai beaucoup à prier, ah, beaucoup!
		   
		  De vreemde voelde wroeging dat hy dien ouden man smart had
			 aangedaan. Maar hy moest toch de waarheid zeggen. Dit schreef weer z'n
			 ‘geloof’ voor, naar 't scheen. 
		 
		
		  238.

		  't Werd al kouder en guurder. De vrouw van den kaptein was
			 vertrokken. De matrozen waren, op 'n enkel man na, te-kooi gegaan. De vreemde
			 was niet tevreden over zichzelf. Had hy niet dien ouden man in de meening
			 mnoeten laten dat-i geloofde in z'n Vierge? 
		  Was er niet wreedheid geweest in die ontydige niet-wetende wysheid?
			 Had hy niet zich 'n kwartiertje kunnen houden alsof hy bad, al had-i dan maar
			 het liedje van Béranger opgezegd in dien tyd, het liedjen over
			 den Dieu des bonnes gens? Ja, al had-i maar geteld van één
			 tot duizend! 
		  Foei, foei, foei, hy kreeg afkeer van z'n wysheid, en voelde
			 knaging. En als hy daar op het voorschip, waar 't zoo sterk naar knoflook
			 luchtte, de donkere gestalte van den biddenden monnik zag, voelde hy 'n indruk
			 als de luiaard die 't moet aanzien dat 'n ander zyn werk verricht. 't Scheelde
			 weinig of-i had den man aangestooten, en gezegd:
		   
		  - Il suffit, mon père, arrêtez! Je prierai le
			 reste!
		   
		  Hy was bitter bedroefd, en verweet zich dat-i kwaad had gedaan. By
			 't naderen van het achterdek, werd hy aangesproken door M'sieur Colineau
			 die wat konfuzie over de dartelheid van z'n vrouw trachtte te bedekken met 'n
			 overdreven dankbetuiging voor de kersen. De vreemdeling sprak nu ook het
			 vrouwtjen aan, en zonder te doelen op haar plaisanterie over den mageren
			 
{==150==} {>>pagina-aanduiding<<}
Engelschman, wist hy door z'n toon haar te doen voelen dat-i
			 volstrekt niet boos was. 
		  't Is waar, ze zag er aardig uit, en dit doet er veel toe in zoo'n
			 geval. Ik twyfel aan de inschikkelykheid van den vreemde, als hy was uitgemaakt
			 voor ‘'n bezemsteel die kermis houdt’ door 'n dragonder-officier.
			 O, 't is niet altyd schade 'n mooi jong vrouwtje te wezen! 
		  Toen Madame Colineau hersteld was van den schrik over de
			 ontdekking dat de Engelschman fransch verstond, hernam ze terstond haar gewone
			 vroolykheid, en weldra voelde zich de vreemde gemeenzaam genoeg om haar te
			 zeggen:
		   
		  -  En vérité, madame, j'admire votre
			 caractère...
		   
		  In Frankryk verwart men in de dagelyksche spreektaal
			 caractère, tempérament, bonne of mauvaise humeur.
			 Over 't geheel spreekt en schryft men in dat land byna zoo slordig als... in
			 sommige andere landen.
		   
		  ...j'admire votre caractère! Me permettriez-vous de vous
			 poser une question, un peu... indiscrète peut-être? 
		  - Mille, monsieur, mille! Ecoute, Colineau, mon pauvre ami,
			 m'sieur va me poser une question. Ah, je savais bien que nous nous
			 amuserions en voyage! 
		  - Madame, si j'osais vous demander la cause de votre
			 gaieté? 
		  - De ma gaieté? Ha, ha, ha, certainement que je suis gaie!
			 Je le suis toujours, nest-ce pas, mon pauvre Colineau? Mais aujourd'hui...
			 tenez, monsieur, avez-vous remarqué noire dîner?
		   
		  De vreemde aarzelde. Zoo-even had hy den monnik verdriet gedaan door
			 de betuiging dat-i niet geloofde in de Heilige Maagd, zou hy nu dat lieve
			 vrouwtje bedroeven door de erkenning dat-i had achtgeslagen op de soberheid van

			 haar maal?
		   
		  - Madame, j'ai cru... j'ai vu... je me, suis
			 aperçu... 
		  - Ha... ha ... ha!
		   
		  En weer lachte ze schaterend. Maar op-eens zeer ernstig:
		   
		  - Pardon, monsieur, je ris parceque... mais en
			 vérité, je vous en fais mes excuses. Je comprends que c'est par
			 bonté que vous faites semblant de ne pas avoir
			 remarqué...
		   
		  En met onbeschryfelyke goedhartigheid reikte zy den vreemde de
			 hand.
		   
		  ...mais cela n'y fait rien. Vous avez vu nos haricots, et
			 notre 
{==151==} {>>pagina-aanduiding<<}
 fourchette, un peu... solitaire, car c'est bien
			 là la seule que nous ayons: nous sommes pauvres! Eh bien, monsieur,
			 c'est parceque nous sommes si pauvres que je m'amuse tant!
		   
		  De vreemde drong zich op, die zonderlinge verklaring niet goed
			 verstaan te hebben, maar meende hiervan geen blyk te mogen geven. Het gesprek
			 nam 'n andere wending.
		   
		  - N'est-ce pas tout près d'ici que ce pauvre Dantès
			 a été prisonnier? vroeg de dame. 
		  - Dantès? 
		  - Mais oui, Dantès. Montechristo, si voos voulez.
		   
		  Ze meende dat die Montechristo 'n persoon was uit de Geschiedenis.
			 De vreemde moest haar die meening ontnemen 
			  * maar ze gaf 't heel
			 ongaarne op.
		   
		  - Mais le chateau d'If, monsieur, et l'ile
			 Marguérite? 
		  - Le chateau d'If et file Marguérite sont en pleine mer,
			 madame. Tous les verrez demain, nous passerons tout près de
			 là. 
		  - Comment, la pleine mer? N'est-ce pas mer ici?
		   
		  Helaas, weer 'n illuzie weg!
		   
		  - Non madame, c'est ici la Joliette, un petit port. Je crains
			 bien que demain soir, vous ne vous portiez pas aussi bien. Le mal de
			 mer... 
		  - Oh, cela ne me fait rien! 
		  - Je croyais avoir compris, madame, que vous passeriez la mer
			 pour la première fois? 
		  - Si, si, c'est vrai! Mais tenez, monsieur...
		   
		  En ze haalde een klein fleschje te-voorschyn, dat 'n tinktuurtje
			 scheen te bevatten.
		   
		  - Avec ceci, monsieur, je ne crains pas le mal, de mer.
		   
		  De vreemde zei dat-i veel gereisd had, en nog nooit eenig middel had
			 zien baten tegen zeeziekte. Maar de jonge vrouw liet zich niet ontmoedigen.
		   
		  - Mais c'est mon bon Colineau lui-même qui me l'a
			 inventé, monsieur... car il est médicin, mon mari. Oh ce n'est
			 pas lui qui me laissera souffrir du mal de mer! Il m'aime tant!
		  
{==152==} {>>pagina-aanduiding<<}
 
		  Wat 'n gek idee, te meenen dat liefde iemand zou voorzeggen wat er
			 te doen is tegen misselykheid! Het doet me denken aan 't kind ‘dat z'n
			 moeder zóó wilde liefhebben dat-i haar 'n ster kon
			 geven.’ Men moet vrouw, kind of apostel wezen om te gelooven dat
			 liefde alle dingen overwint. 
		  M'n Française ging voort, en zeide tot haar man:
		   
		  - Explique donc un peu à Monsieur comment tu as
			 inventé cette... chose.
		   
		  De man gaf daarop den vreemde een uitlegging - verbazend geleerd -
			 van de wyze waarop zyn tinktuur alle mogelyke zeeziekte radikaal
			 onmogelyk maakte. De slingering van 't schip, de zenuwen, de
			 maagspieren, wormvormige beweging, samentrekken, uitzetten, derivatief,
			 reaktie, de ruggegraat, de zenuwvlecht, de kleine hersenen... het was den
			 vreemde te geleerd. Te beleefd om den dokter tegentespreken, zeide hy maar
			 dat-i 't beste-hoopte van z'n middel. 
		  Een oogenblik daarna kwam 't gesprek weer op de vroolykheid van 't
			 jonge vrouwtje. 't Was onmogelyk daarop niet te letten, en de vreemde betuigde
			 op-nieuw z'n verwondering daarover.
		   
		  - Madame, je vous admire. En vérité, c'est
			 extraordinaire, et si j'osais... 
		  - M'en demander l'explication? Volontiers, nest-ce pas, mon bon
			 Colineau? Raconte un peu à Monsieur...
		   
		  De man verhaalde daarop z'n vry eenvoudige geschiedenis. In 1848 was
			 hy student in de medicynen te Parys, en had zich by de barrikades
			 geïmprovizeerd tot chirurgyn-majoor. Toen alles weer was teruggekeerd tot
			 de orde - zooals dat wordt genoemd door wie baas blyft - had-i z'n studien
			 voleindigd, en vervolgens zich als geneesheer neergezet te
			 Toulouse. Het weinigje vermogen dat z'n vrouw hem aanbracht, was
			 in allerlei gekke spekulatien verloren gegaan. Of 't lag aan hemzelf, aan te
			 weinig bekwaamheid - hy erkende gulweg de mogelykheid daarvan... 
		 
		
		  239.

		  Wy erkennen liever algemeene dan byzondere fouten. Dezelfde man die
			 de mogelykheid inzag van z'n mindere bekwaamheid als geneesheer, zou zich
			 driftig hebben gemaakt op iemand die de werking had betwyfeld van z'n tinktuur
			 tegen zeeziekte. 
		 
		
{==153==} {>>pagina-aanduiding<<}
 
		  240.

		  ...of 't misschien werd veroorzaakt door te groote konkurrentie,
			 zie, dit durfde de eerlyke Colineau niet beslissen. Genoeg, de praktyk bleef
			 uit, en na twee, drie jaar huwelyk hadden ze 't weinige huisraad dat hun
			 overbleef, te-gelde gemaakt om als passagiers van de derde klasse te kunnen
			 vertrekken naar Italie. Daar zou misschien met de beweging die op-hand was,
			 gelegenheid wezen tot plaatsing als officier van gezondheid by 'n regiment van 
			 Garibaldi...
		   
		  - Je vous souhaite beaucoup de succès, monsieur! Mais cela
			 ne m'explique pas... 
		  - Ah, c'est vrai! Vous ignorez toujours pourquoi
			 Madame... 
		  - Non, non, Colineau, mon pauvre ami, c'est à moi de le
			 dire!
		   
		  En neerhurkende op het dek naast de kajuitslantaarn 
			  * waardoor 'n flauw licht scheen, opende
			 zy haar mantilje... zocht iets, naar 't scheen, tusschen of onder de keurs van
			 haar kleed, en opstaande:
		   
		  - Voici, monsieur, voici pourquoi je suis si contente
			 d'être pauvre avec mon bon Colineau... voici!
		   
		  En ze greep den vreemde by den arm, en trok hem zachtkens voort en
			 neder tot by 't licht dat er scheen uit de kajuit, en toonde hem... 
		  By m'n ziel, 't was weer 'n sleutelring met heilige poppetjes van
			 tin of van lood! 
		  De vreemde begon verdrietig te worden. Hy zocht wysheid, en vond
		  	niets dan dwaasheid op z'n weg. Hy wilde weten, be-
{==154==} {>>pagina-aanduiding<<}
grypen, kennen, en overal werd hy geplaagd met domheid! Hy werd knorrig
			 omdat-i zich teleurgesteld voelde by 't ontdekken van zulke kinderachtigheid in
			 'n gemoed dat hem uit 'n oogpunt van menschkunde de moeite van 't ontleden had
			 waard geschenen. Vry droog uitte hy z'n verstoordheid door, als tot den monnik
			 maar nu iets ruwer, te zeggen dat-i geen geloof sloeg aan gekheden.
		   
		  - Comment, monsieur, des bêtises? Ma bonne, sainte, douce
			 Vierge... des bétises? Ah monsieur, si vous saviez comme elle est pleine
			 de grâces? Ah, si vous saviez comme elle me rend riche dans notre
			 pauvreté... n'est-ce pas, Colineau? Dis-donc à m'sieur, comme
			 elle est bonne pour nous, comme elle me rend contente et heureuse tous les
			 jours de ma vie!
		   
		  Colineau wilde juist beginnen 'n verklaring te geven van de
			 wonderbare werking der Heilige Maagd - zenuwvlecht, duizeligheid, zeer kleine
			 hersenen, enz. denk ik - toen de sombere gestalte van den monnik zich vertoonde
			 in 't halfdonker van het achterdek. Hy sprak den vreemde aan:
		   
		  - J'ai prié, mon fils! Mon fils, j'ai prié pour
			 vous! La bonne Vierge m'a exaucé. Elle vous pardonne votre ignorance, et
			 vous préservera de toot péché!
		   
		  - Loop naar den duivel, zei de vreemde, ditmaal in 't hollandsch,
			 loop naar den duivel met je Sainte-Vierge!
		   
		  En na vluchtig te hebben gegroet, ging hy naar z'n hut om te slapen.
			 Hier aangekomen hoorde hy boven zich, hoe de dame die den ganschen middag zoo
			 dartel was geweest, tot den monnik zeide:
		   
		  - Bénissez-moi, mon père! 
		   
		  En hoe de monnik antwoordde:
		   
		  - Je nous bénis, ma fillé! Que notre Dame de La
			 Garde vous préserve du péché, du seal malheur qui soit au
			 monde! 
			  * 
		 
		
{==155==} {>>pagina-aanduiding<<}
 
		  Volgend hoofdstuk.

		  241.

		  - Ze lyken wel gek met hun Sainte-Vierge!
		   
		  Dit ongeveer was de eenige gedachte van den vreemdeling terwyl hy
			 zich uitkleedde, of nagenoeg, want hy wilde den volgenden morgen op dek wezen,
			 by 't losgooien en uitzeilen. Daarom ging hy slechts half ontkleed
			 te-kooi: Toen hy z'n horloge wilde opwinden, kwam hem 't looden
			 Mariabeeldjen in de hand. Een oogenblik voelde hy neiging het
			 wegtewerpen door 't poortje 
			  * van z'n hut, maar hy bedacht zich.
		   
		  - Bah!... waarom? Ik zal 't aan 'n kind geven als ik te
			 Genua kom. Aan wegwerpen heeft niemand wat!
		   
		  Juist wilde hy z'n kooi beklimmen - de bovenste - toen hy 'n forsche
			 stem op 't dek hoorde zeggen:
		   
		  - Monsieur et madame, auriez vous la bonté de prendre vos
			 places? 
		  - Comment, nos places! Voila quelque chose de joli! Il me semble
			 que nous en avons, des places! 
		  - Madame, votre place est là! Vous êtes passagers de
			 pont. Passez devant, je vous en prie!
		   
		  En de vreemde hoorde hoe 't arme paar opstond van de lattenbank, en
			 dat de vrouw zeide:
		   
		  - J'y vais, capitaine, j'y vais! Dieu, est-il drôle avec sa
			 place! Tiens, mon Sèvres...
		   
		  Ze sprak van 't blikken soepketeltje.
		   
		  - Adieu, capitaine! Viens, mon bon Golineau, nous nous amuserons
			 là-bas aussi bien qu'ici. Venez, mon père! Nous aussi, vous
			 demeurez dans ce quartier-là? 
		  - Oui, ma fille. Je suis passager de pont. 
		  - Mais c'est un roman cela, un vrai roman... nous concherons
			 à la belle étoile!
		   
		  En schaterend van lachen alweer, scheen zy te vertrekken naar 't
			 voorschip. 
		 
		
{==156==} {>>pagina-aanduiding<<}
 
		  Voorlaatste hoofdstuk.

		  242.

		  In de kajuit brandde een vuile nachtpit die moeite had bewys van
			 bestaan te geven. 
		  Alles was stil geworden in 't achterschip. 
		  De vreemdeling hoorde het tikken van z'n horloge dat hem scheen
			 toeteroepen: Sain-te-Vier-ge, Sain-te-Vier-ge... 
		  Hy kon niet slapen, en voelde dat hem iets deerde. Eerst wist hyzelf
			 niet wàt hem belette te slapen. Z'n bed was goed... 
		  Juist, dàt was het! Hy kon niet slapen omdat z'n bed goed
			 was! 
		  Hier volgt weer 'n artikel uit den geloofskatechismus van den
			 vreemdeling. 
		  Als door 'n adder gestoken sprong hy op, de kooi uit, en kleedde
			 zich weer aan. Met vry veel kracht wist-i z'n bagage die in de onderkooi
			 geplaatst was, daaruit te halen en buiten de hut te slepen. 
		  Daarop onderzocht hy z'n bed, en bevond dat het was saamgesteld uit
			 'n stroozak, en daarover iets zachters van veeren of varen... 
		  Het bovenbed legde hy beneden, in de onderkooi. 
		  Wat er aan dekking ontbrak vulde hy met 'n reismantel en nog
			 een-en-ander aan. Er waren twee kussens... goed! Eén onder,
			 één boven... hy had twee bedden in z'n hut! 
		  Hierna sloop hy den kajuitstrap op, zocht op het dek z'n weg naar 't
			 voorschip... 
		  Hu, 't was zoo koud! Des-te-beter, vond hy. 
		  ...hy zocht z'n weg naar 't voorschip, rook de scherpe
			 knoflooklucht... ja, dáár moest het zyn:
		   
		  - Mon père! riep hy.
		   
		  De monnik scheen hem niet terstond te hooren, maar van 'n weinig
			 verder klonk 'n lieve vrouwestem:
		   
		  - Chut, it dort, le saint homme! 
		  - Comment, c'est nous, madame! C'est vous, par le temps qu'il
			 fait! 
		  - Ah, l'Anglais! Oui monsieur, c'est moi! Que me
			 voulez-nous? 
		  - Madame, il fait un froid affreux! 
		  - Le fait est que je frissonne un peu.
		   
		  Nu ontwaakte ook de monnik, en de vreemde begon voorwerpen en
			 personen beter te onderscheiden. Het arme echtpaar lag tusschen twee
		  	watervaten, met het hoofd op den vuil-lin-
{==157==} {>>pagina-aanduiding<<}
nenzak.  Colineau had z'n
			 jas uitgetrokken om daarmee z'n vrouw en zichzelf te dekken. Ze hielden ieder
			 'n mouw in de hand, alsof ze zich wilden vastklemmen aan die schrale
			 verwarming. De monnik zat, evenals 'smiddags na 't bidden:, op z'n knoflookzak,
			 met het hoofd tegen 't boordbeschot.
		   
		  - Mon père... et vous, madame... je viens vous prier... je
			 voulais... il fait si froid, mon père! 
		  - Est-il étrange, cet Anglais, riep weer 't vroolyke
			 vrouwtje, croit-il par hasard nous réchaufer par ses contes? Oui,
			 monsieur, il fait froid... effectivement, il, fait très froid! Nous
			 sommes payés pour le savoir, nous autres passagers de pont! Et puis?
			 Voyons!
		   
		  Ze klappertandde...
		   
		  - Madame... et vous, mon père... j'ai deux bons lits
			 à vous offrir. 
		  - C'est gentil! Et où donc, s'il vous plait? 
		  - Venez, mom père! Madame, venez!
		   
		  En met de rechterhand geleidde hy de jonge vrouw, en hy reikte den
			 monnik de linker, en hy voerde hen naar 't achterschip, in de kajuit:
		   
		  - Madame, si vouz vouliez prendre le lit d'en-bas... je l'ai
			 arrangé...
		   
		  Ze trad de hut in.
		   
		  - Tiens, c'est gentil! C'est vrai que je frissonne, mais... en me
			 couchant là, il me semble que je pourrais bien me déshabiller un
			 peu? 
		  - A voitre aise, Madame!
		   
		  En onze reiziger sloot de gordynen van de hut. De monnik wachtte tot
			 de dame roepen zou dat ze ontkleed en te-bed was. Gedurende dien tyd had hy den
			 vreemde aandachtig gadegeslagen.
		   
		  - Mon fils, vous avez bon coeur! 
		  - Je crois qu'oui, mon père. 
		  - Voudriez-vous me faire un plaisir, nu tres grand
			 plaisir? 
		  - Mon père, s'il dépend de moi... 
		  - Cela dépendra de vous, mon fils. 
		  - Parlez, mon père! 
		  - Ayez foi en notre Sainte-Vierge! 
		  - Mon père, je ne saurais...
{==158==} {>>pagina-aanduiding<<}
 
		  - Acceptez au moins la bênédiction que je vais vous
			 donner en son nom! 
		  - Mon père... j'accepte!
		   
		  En de wysgeer zonder geloof, de denker die gespot had met de
			 beeldjes van tin en van lood, de man van scherp onderzoek en bytend
			 sarkasme... 
		  Die man knielde neder zonder de minste huichelary... 
		  En hy weende! 
		  De monnik strekte de handen uit over zyn hoofd, en zeide:
		   
		  - Je vous bénis, mon fils! J'ai prié, j'ai beaucoup
			 prié pour vous... notre Dame de La-Garde m'exaucera! Elle vous
			 préservera du seul malheur qui soit au monde, du
			 péché!
		   
		  En uit de hut klonk:
		   
		  - Amen! 
		   
		  En:
		   
		  ...je suis couchée, mon père... veuillez entrer, et
			 bonne nuit! Dieu, qu'il fait froid! Bonne nuit, m'sieur d'Anglais...
			 voudriezvous me donner la main?
		   
		  Ze stak haar handje tusschen de gordynen uit. De vreemde die nog
			 laag by den grond was, vatte het...
		   
		  - Eh bien, monsieur, eh bien? 
		  - Madame!
		   
		  Of 't weer de moeurs waren van z'n pays, of 't weer 'n
			 artikel was uit de ‘belydenis van z'n geloof’... dat weet ik niet!
			 Maar hy begreep haar: eh, bien? met z'n hart dat veel begreep, en hy
			 heeft die kleine hand heel vurig gekust...
		   
		  - Comment, monsieur, vous pleurez? Tiens, moi aussi... c'est
			 étrange... je vous aime beaucoup!
		   
		  Zoo had de nietswetende wysgeer geknield voor de zegenspraak van den
			 monnik. 
		  Zoo had de onnoozele dweeper z'n zegen gegeven aan 'n twyfelaar, aan
			 'n ontkenner, aan 'n ‘Geist der stets verneinte.’ 
		  Zoo had de onwetende, kinderlyk dartele vrouw 'n traan geschonken
			 aan den man dien ze zoo-even 'n bezemsteel had genoemd die kermishoudt. 
		  En in aller harten woonde liefde. 
		  Waardoor waren die wonderen gewrocht?
{==159==} {>>pagina-aanduiding<<}
 
		  Door den godsdienst van het goede. 
		  Het laatste hoofdstuk van deze geschiedenis mag ik niet verkoopen.
			 Ik geef dat aan wien ik liefheb. 
		 
		
		  242a.

		  (In de vorige uitgaaf als Noot gedrukt.) Met den
			 bespottelyken eigenwaan die me kenmerkt, meende ik in 1862 toen ik, die
			 zeeziekte-vertelling gereed maakte voor de pers, iets schoons geschreven te
			 hebben - dat meer gebeurt - en ditmaal zelfs - ook dit gebeurt meer - iets
			 zéér schoons. 
		  Uit vrees dat het nageslacht misschien in gelyke dwaling vervallen
			 zou als men het ongewaarschuwd overliet aan z'n eigen oordeel, acht ik my
			 eerlykheidshalve verplicht tot de verdrietige mededeeling dat m'n
			 zeeziekte-vertelling niet alleen zeer ver beneden Sterne's
			 Sentimental Journeystaat, maar zelfs gebleken is in zeer
		  letterlyken zin beneden kritiek te wezen. Geen tydschrift heeft zich
		  vernederd daaraan 'n enkel woord van afkeuring wegtewerpen. 
		  Om nu evenwel te voorkomen dat latere beoordeelaars, tengevolge der
			 negatieve voorlichting uit Attika, ook m'n geheelen overigen arbeid niet
			 de minste aandacht waard keuren, verhef ik me hier met een van dankbaarheid
			 gloeiend gemoed op 'n getuigenis van zekeren wereldberoemden litterator - wiens
			 naam ik verzwygen mag, omdat hy ook zonder myn toedoen op alle nageslachtelyke
			 lippen zweven zal - die onlangs in 'n italiaansch tydschrift, onder den titel:
			 il movimente intellettuale in Olanda een-en-ander mededeelende uit onze
			 Republiek der Letteren, my wel heeft gelieven te noemen. Die
			 wereldberoemde letterkundige dryft de al te stoute welwillendheid
			 zóó ver dat-i my, in gezelschap van twee even wereldberoemde
			 schryvers - wier namen ik alweer, om gelyke reden als-boven, mag overslaan - 'n
			 plaatsjen aanwyst onder de dii minores die den troon omringen eener
			 vierde Nederlandsche wereldberoemdheid. 
		  Voor jonge studenten in de Letteren zal 't na 'n eeuw of wat 'n
			 aardige - maar niet zeer gemakkelyke - taak zyn de door my overgeslagen namen
			 intevullen, en tevens uit een-en-ander te besluiten tot il movimente
			 hyper-intellectuale en de integriteit der mannen van Letteren in...
			 Boeotie. 
		 
		
		  243.

		  - Uw vriend is... 
		  - Dat wist ik. Hyzelf heeft het me gezegd. Hy zegt my alles. 
		  - Uw vriend heeft...
{==160==} {>>pagina-aanduiding<<}
 
		  - Dat wist ik van hemzelf. Hy zegt my alles. 
		  - Uw vriend deed... 
		  - Dat wist ik. Hyzelf heeft my alles gezegd wat hem aangaat. 
		  - Dan zal ik iets verzinnen over uw vriend, dat hyzelf u niet zeggen
			 kòn omdat hy niet kon weten wat ik over hem verzinnen zou. 
		 
		
		  244.

		  Lasteraars en dichters scheppen niet. Ze rangschikken. 
		 
		
		  245.

		  Ach, niets is volmaakt... zelfs niet de leugens! 
		 
		
		  246.

		  Hoogmoed is moed om hoog te staan. Neem daarvan eens 'n proef, gy
			 nederigheidskramers, en wees eens inderdaad nederig - d.i. waar - door te
			 erkennen dat uw nederigheid iets heel anders is dan nederigheid. (107, 
			 108, 
			 109, 
			 110, 
			 220, 
			 221, 
			 222, 
			 223) 
		 
		
		  247.

		  Toen ik laatst droomde dat ik van steen was, en als borstbeeld in 'n
			 muzeum van groote mannen logeerde, kwam myn moeder: 
		   
		  - Arme jongen, zei ze, wat heb je toch gedaan? Heb ik je
			 dáártoe opgebracht?
		   
		  Och, 't was zoo koud in dat Pantheon! 
		 
		
		  248.

		  Daar kwam 'n arme drommel die meende dat ‘schryven’ 'n
			 beroep was, my vragen hoe hy 't moest aanleggen om klanten te krygen.
		   
		  - Wat hebje te zeggen? 
		  - Ja, zóó... ik zou wel kans zien 'n verhaal te
			 maken. 
		  - Maken? 
		  - O ja, dàt zou 'k wel kunnen. 
		  - Dan heb je myn raad niet noodig, want dat kan ik niet. 
		 
		
		  249.

		  Daar kwam 'n ander die minder kòn, maar 'n oude moeder had,
			 en zusters, en allerlei dat hem bewoog om te doen alsof-i wat kon.
		   
		  - Ach, m'nheer, als ge wist hoe schraal 't is by ons, hoe
			 armoedig! 
		  - Hm... zoo? 
		  - Bedenk iets, bid ik u. Geef me een onderwerp op, en zeg me hoe
			 ik...
{==161==} {>>pagina-aanduiding<<}
 
		  - Schryf wat over Holland op z'n smalst. 
		  - Daar weet ik niets van. 
		  - Dat zou geen reden zyn om er over te zwygen als ge overigens
			 indrukken hebt, vuur... ja, dat is 't: le feu sacré! 
		  - Ziedaar juist wat me ontbreekt. Ik ben zoo koud als onze kamer...
			 ach, myne moeder! 
		  - Geen vuur? Ik zal je helpen! M'nheer, ik heb niets met je
			 te maken. Bevries, jy en je heele familie! Met zulk volk kan ik me niet
			 inlaten. Daar is de deur, en de trap volgt! 
		  - Nu, nu, ik ga! Dat's infaam! Zoo'n behandeling... 't is om razend
			 te worden, ja razend! Dat zal ik betaald zetten!
		   
		  En de man had vuur, en schreef wat tegen my met veel vuur, en
			 kon vuur betalen om z'n moeder wat te warmen, en z'n zusters. 
		 
		
		  250.

		  In de beoefening van menschkunde maken wy gewoonlyk dezelfde fout
			 als veel teekenmeesters. Ze laten 't kind 'n prentje nateekenen waarop
			 iets staat dat 'n paard verbeeldt, maar zelden teekent dat kind 'n
			 paard. 
		  Als 't mogelyk ware dat 'n onbeduidend mensch zich behoorlyk kon
			 uitdrukken en al de gedachten weergeven die er opkomen in z'n gemoed, dan zou
			 de waarneming daarvan voor 'n wysgeer oneindig meer gewicht hebben dan de
			 diepste studie uit boeken. We verzuimen meestal de voorwerpen, om naar
			 de prentjes te kyken waarop die voorwerpen - gewoonlyk heel gebrekkig - zyn
			 afgebeeld. 
		  Pompeji en Herkulanum zyn de eenig-ware boeken over de zeden
			 der Romeinen. 
		 
		
		  251.

		  Een professer in de vischkunde was aan 't demonstreeren. De
			 studenten luisterden... nu ja, zooals studenten luisteren. En dan studenten in
			 de Ichthyologie!
		   
		  - De karper, myne heeren, de karper...
		   
		  Daarop volgde iets over de karper... of den karper, ik heb geen tyd
			 om 't optezoeken, en wèl beschouwd geloof ik ook dat het er drommels
			 weinig op aankomt.
		   
		  - De karper, myne heeren...
		   
		  En zie, daar kwam een karper - of eene karper - de kollegiekamer
			 inzwemmen. Hoe 't beest het maakte met de droogte gaat ons niet aan. De arme
			 studenten hadden daaronder 
{==162==} {>>pagina-aanduiding<<}
 al zoo lang geleden, en een karper -
			 of eene karper - is niet beter dan 'n student.
		   
		  Daar is hyzelf - of zyzelve - riepen zy als uit één
			 mond.
		   
		  En ze lieten den professer staan met z'n verhandeling over den
			 karper - of de karper - en zy bekeken de karper. 
		  Dit nu vond ik goed en natuurlyk van die studenten. 
		  Maar ik wou dat wy dat ook deden en ons meer toelegden op de
			 beschouwing van den mensch - of van de mensch, gy mannen! - dan op 't
			 luisteren naar diktaten over menschen. 
		 
		
		  252.

		  Er is geen mensch wiens gemoedsgeschiedenis niet belangryker is dan
			 de langste ‘mooiste’ gemaakte roman. 
		 
		
		  253.

		  Men meent dat ik ‘opsta tegen alles.’ Dat is de
			 term. Och, als men wist hoeveel dingen ik voor heilig houd! 
		 
		
		  254.

		  Moed om zichzelf te beschuldigen van verkeerdheden, by-voorkeur in
			 't algemeen (239) is vry gewoon. Maar zeldzamer is de
			 moed zichzelf te pryzen. 
		 
		
		  255.

		  Nog nooit heb ik iemand zich in oprechtheid hooren beklagen over
			 gebrek aan hart, aan ideen of aan ondervinding. 
		 
		
		  256.

		  De fouten die men 't liefst erkent, zyn die welke door tegenstelling
			 denken doen aan deze of gene goede eigenschap. Distraktie beduidt:
			 geleerdheid. Drift wil zeggen: goedhartigheid. Slordigheid is:
			 streven naar hoogere dingen. Zwakte: vatbaarheid voor indrukken.
			 Ruwheid: inwendige waarde. 
		  By 't laken van zichzelf en by 't pryzen van anderen rekenen wy op
			 de ‘maren.’ 
		  Van onszelf sprekende zeggen wy: opvliegend ben ik... (vul de
			 maar aan.) 
		  Van 'n ander: een goed hart heeft-i... (vul de maar aan.)
		  
		 
		
		  257.

		  We letten niet genoeg op 't verschil tusschen de woorden: drift,
			 oploopendheid, vuur, fyngevoeligheid, toorn, prikkelbaarheid, ruwheid, enz.
		  
		  Er zyn er, die meenen driftig te zyn omdat ze gauw, veel of klankryk
			 vloeken. 
		 
		
		  258.

		  Nooit zyn twee personen tegelyk even toornig tegen elkaar. 
		 
		
{==163==} {>>pagina-aanduiding<<}
 
		  259.

		  ‘Hy is zoo'n bedaard mensch.’ Ik heb deze hollandsche
			 lofspraak nooit begrepen. Wat beduidt het eigenlyk? Hy slaat niet, schopt niet,
			 vloekt niet, drinkt niet? Is het dàt? Dat kan niet waar zyn. Want zie,
			 ook ik doe al die dingen niet, en toch bedank ik heel vriendelyk voor den titel
			 van ‘bedaard mensch.’ 
		  Ik bedank daarvoor, niet omdat ik 't woord versta maar om niet
			 begrepen te worden onder 't volkje dat zoo genoemd wordt. 
		 
		
		  260.

		  't Is 'n groote fout te meenen dat iemand die prikkelbaar is voor
			 wat ons klein toeschynt, daarom zwak wezen zou in groote zaken. (86) Vaak is juist die overgevoeligheid voor 't kleine, een
			 blyk van kracht tot het groote. 
		 
		
		  261.

		  Eene kapel zweefde hoog, hoog, in de lucht. Ze genoot haar vryheid,
			 haar schoonheid, en vooral verlustigde zy zich in 't aanschouwen van
			 alles wat onder haar was.
		   
		  - Komt, komt hier... hoog! scheen ze toeteroepen aan hare zusters
			 die ver onder haar rondfladderden over de bloemen der aarde. 
		  - Wy drinken honig, en blyven beneden. 
		  - O, lieve zusters, als ge wist hoe heerlyk 't is alles te overzien!
			 Komt, komt toch! 
		  - Zyn er bloemen daarboven, waaruit we den honig kunnen zuigen dien
			 wy kapellen noodig hebben om te leven? 
		  - Men ziet van hier al de bloemen, en dàt
			 genot... 
		  - Hebt ge honig daarboven?
		   
		  't Is waar, honig was daarboven niet! 
		  De arme vlinder die tegenzin had in 't wonen beneden, werd
			 vermoeid... 
		  Toch trachtte zy zich òptehouden! 
			  * 't Was zoo schoon, vond ze, zoo alles te overzien, alles te
			 begrypen in één blik. 
		  Maar honig... honig? Neen, honig was er niet daarboven! 
		  En ze werd zwak, die arme kapel! Haar vleugelslag werd trager, al
			 trager. En ze zakte, en ze overzag àl minder en minder! 
		  Toch wou ze...
{==164==} {>>pagina-aanduiding<<}
 
		  Neen, 't baatte niet! Ze daalde...
		   
		  - Ei, daar komt ge, riepen de zusters, wat hebben we u gezegd? Toch
			 komt ge nu evenals wy honig zuigen uit de bloemen hier beneden. We wisten 't
			 wel!
		   
		  Zoo riepen de zusters, verheugd omdat ze gelyk hadden, schoon ze dat
			 slechts hadden uit gebrek aan besef van 't schoone daar-boven.
		   
		  - Kom, en zuig honig als wy!
		   
		  En de kapel daalde al lager... en wilde nog... 
		  Dáár was 'n bloemstruik... zou ze dien kunnen
			 bereiken? 
		  Ze daalde niet meer... ze viel! Ze viel naast den struik, op den
			 weg, in 't spoor... 
		  En daar werd ze vertrapt door 'n ezel. 
		 
		
		  262.

		  Ik heb in 't voorgaand nummer vergeten te zeggen dat de kapellen
			 beneden, nooit aan haar vertrapte zuster dachten met deernis, maar altyd met
			 wat genoegen over eigen wysheid, die wel beschouwd toch maar voortkwam uit
			 honigzucht. 
		  Zoo zyn we! 
		 
		
		  263.

		  Er is niets poëtischer dan de waarheid. Wie
			 dáárin geen poëzie vindt, zal steeds 'n pover poëetje
			 blyven daarbuiten. 
		 
		
		  264.

		  Och, 't is zoo jammer dat we geen waar ‘Leven van
			 Jezus’ hebben! Dàt zou 'n ‘mooi boek’ wezen,
			 zooals ze dat noemen. Waarschynlyk hadden wy 'n mensch leeren kennen, en
			 dat wil wat meer zeggen dan 'n god, of 'n halfgod, of 'n heelemaal-god, al naar
			 men wil. (65, 
			 93, 
			 186) 
		 
		
		  265.

		  Er zyn ridderromans waarin deze of gene preux 'n gewyd harnas
			 draagt dat bestand is tegen houw en stoot. Als zoo'n bevoorrecht ridder
			 onaangenaamheden kreeg met iemand die minder bevoorrecht was, trok ik altyd
			 party voor den laatsten. Ik vond zyn verliezen schooner dan 't winnen van den
			 ander. 
		  De evangelie-verzamelaars hadden Jezus niet zoo'n gewyd harnas
			 moeten aantrekken. 
		 
		
		  266.

		  Er zyn weinig in de Geschiedenis vermelde personen - ja, ik durf
			 zeggen: er zyn er géén - die ik zoo liefheb als 
{==165==} {>>pagina-aanduiding<<}

			 Jezus. Och, ik wou hem zoo graag kennen in z'n fouten! 
		  't Is onmogelyk dat iemand die Jezus houdt voor zondeloos, hem zoo
			 lief kan hebben als ik. 
		  Er is 'n zotte begripsverwarring in de meening dat ik 'n vyand van
			 Jezus wezen zou. Van de duizend en één christendommen, ja! En ik
			 beweer dat Jezus in die vyandschap m'n bondgenoot wezen zou. 
		 
		
		  267.

		  We hebben zelden 'n meening. Meestal voelen wy maar
			 indrukken, en daaraan geven wy aprés coup rang van opinie, door
			 er wat sluitredenen voortezetten, die we van-pas maken zooals 'n
			 eindversrymelaar de regels voor 't vers-eind. 
		  Wat we in zoo'n geval sluitredenen noemen, zyn doorgaans redenen die
			 niet sluiten, en onze gesyllogismeerde indruk staat tot 'n opinie als zoo'n
			 eindvers tot 'n vers. 
		 
		
		  268.

		  Het denken moet geleerd worden. Er zyn hulpmiddelen:
			 logika, mathesis, enz. Maar, meestal nemen wy die middelen voor 't doel.
			 Er zyn veel bekwame onderwyzers in de logika die onzuiver denken zoodra ze
			 meenen dat hun logika, hun ‘vak’ niet in 't spel is. En menig
			 professer in de wiskunde redeneert heel onwis buiten z'n studeerkamer of
			 gehoorzaal. 
		  Dat kunnen mathesis en logika niet helpen. De fout
			 ligt in de meening dat die dingen behooren tot de privatieve weelde der
			 geleerde wereld. 
			 Dat hun ook dáárom zoo kwalyk te
				nemen is, wyl velen die zich niet te-buiten gingen dan gezette studie, hierop
				'n onbeschaamde minachting gronden voor de gymnastie van 't verstand.
				‘Met logika en zulke dingen houd ik me niet op, roepen zy, ik zeg maar...
				
Nu ja, zie verder juffrouw Zipperman, of hoe heet het mensch? 
		 
		
		  268a.

		  (In de vorige uitgaaf als Noot gedrukt.) Ik weet niet of deze
			 regelen onder de oogen komen zullen van den auteur eener my schriftelyk gedane
			 vraag: wat ik bedoelde met de uitdrukking ‘Enz’ die in 't vorig
			 nummer op 't woord mathesis volgt. Oppervlakkig schynt die vraag
			 oiseus. Ze is het echter niet. Niet allen immers zyn in de gelegenheid
			 'n kursus in logika of mathesis bytewonen - wat jammer genoeg is - en 't zou
			 wel te betreuren zyn indien denzulke alle oefening in het denken ware
			 afgesneden. Ik antwoord op bedoelde vraag het volgende. 
		  Zéér stipt genomen - al te stipt misschien (486) - er is 'n fout in den aanhef van 
			 268. We zyn denkdieren, kunnen denken, en
			 voelen aandrang tot denken: sumus, ergo cogitamus. 
{==166==} {>>pagina-aanduiding<<}
Denken
			 is ons instinkt, onze behoefte, onze roeping, ons wezen. Ik verwys
			 hieromtrent, naar 
			 838, onder opmerking dat het hier gestelde
			 geenszins in stryd is met de in 
			 882 voorkomende bewering over
			 zinnelykheid, maar de toelichting hiervan gaat m'n tegenwoordig bestek
			 te-buiten. 
		  Ook loopen is ons aangeboren, en toch is er in de wyze van
			 loopen groot verschil. De knaap die achttien jaren lang het gaan beoefende in
			 de praktyk, heeft als rekruut behoefte aan onderricht in loopen. De strekking
			 daarvan is hem te leere de gaaf der Natuur op de voordeeligste wys toetepassen.
			 Zyn loopen moet veranderd worden in goed loopen. 
		  Misschien had ik dus in 't vorig nummer moeten zeggen: het
			 goed denken moet geleerd worden. 
		  Voor ik nu de hulpmiddelen dáártoe - buiten eigenlyk
			 gezegde logika en mathesis - opgeef, moet ik erkennen dat in geen geval die
			 wetenschappen in zeer algemeenen zin genomen kunnen ontbeerd worden, en
			 juist hieruit blykt de gegrondheid van de vraag: wat ik met myn
			 ‘enz.’ bedoelde? Ieder wezen immers dat waarneemt, opmerkt,
			 vergelykt, afleidt, ontleedt, meet, weegt, oordeelt en besluit... in
			 één woord: ieder die denkt, gebruikt logika en mathesis.
			 En dit blyft het geval ook al had hy nooit iets gehoord van de
			 benamingen waarmee men die werkzaamheden van den geest heeft gestempeld
			 tot 'n speciaal-studie. Zoo maakt ieder die zich beweegt, onwillekeurig gebruik
			 van gymnastische hulpmiddelen, zonder juist daarby de wetenschap van
			 Vater Jahn of Euler te-pas te brengen. 
		  De hulpmiddelen om goed te leeren denken - zonder de logika of de
			 mathesis van de school, alzoo - zyn van negatieven en pozitieven aard. 
		  De zeer noodzakelyke huishoudelykheid met onze geestvermogens moet
			 zich voor 'n groot deel openbaren in onthouding. Tot Vrye Studie
			 - want op dit veld behooren deze opmerkingen te-huis - is gewis noodig dat we
			 ons verstand niet verdooven door ‘Geloof.’ Evenmin door sterken
			 drank, door onmatigheid, door slaverny onder de zinnen, door onnatuurlyken
			 stryd tegen gepaste aanspraken der zinnelykheid, door toegeven in
			 hartstocht, door luiheid. 
		  Onder de pozitieve middelen noem ik in de eerste plaats: het
			 uitroeien der vervloekte gewoonte van niet-begrypen. (462) We moeten ons doordringen van 't besef dat begrypen
			 plicht is, en 't berusten in het tegendeel, 'n onzedelyke lafhartigheid.
			 Elk mysterie is 'n vyand dien de denkridder Mensch uit den zadel behoort
			 te ligten. Of althans hy moet dit, op-straffe van félonie,
		  	beproeven. We zyn geboren kampioenen voor duide-
{==167==} {>>pagina-aanduiding<<}
lykheid, 
			 voor eenvoud, voor harmonie tusschen daad en woord, voor Waarheid. 
		  De lieve Natuur zorgt er wel voor dat er ten-allen-tyde monsters,
			 reuzen en spoken te bestryden blyven. Elk verjaagd wanbegrip laat vlekken na,
			 die uitgewischt moeten worden. Elke verklaarde verborgenheid baart nieuw
			 mysterie. (869) 
		  By 't lezen van elke bladzy, van elke zinsnede in 't groote boek dat
			 van eeuwigheid tot eeuwigheid wordt geschreven door de feiten, behooren
			 wy gedurig onszelf de vraag voorteleggen die Filippus richtte tot den
			 Kamerling. (Hand. VIII, vs 30.)
		   
		  By deze algemeene opmerkingen voeg ik de opgave van twee
			 byzondere middelen die me voorkomen van goede werking te zyn.
		   
		  Ten eerste: men behoort zich toeteleggen op juistheid van
			 uitdrukking. (10, 
			 13. Het doet me genoegen dat deze beide
			 nummers van m'n ideen zoo laag zyn.) Gedachte en uitdrukking oefenen
			 wisselwerking op elkander uit. Wie logisch denkt, zal - by nadering altyd - de
			 juiste uitdrukking vinden voor z'n gedachten, althans hy zal niet berusten in
			 het tegendeel. En, omgekeerd, de gewoonte om naar juistheid van uitdrukking te
			 streven, is zoowel 'n krachtige spoorslag tot logisch denken, als 'n
			 doorgaande oefening in die voornaamste menschenplicht.
		   
		  Het tweede hulpmiddel is dat men zich zoo dikwyls mogelyk tot taak
			 stelle iets te verklaren aan anderen, of zich de vraag voorlegge: hoe zou ik
			 antwoorden als iemand op zulke verklaring aandrong? Hierdoor is men genoodzaakt
			 z'n gedachten op korrekter wyze te rangschikken, dan zoolang we meenen met
			 onszelf-alleen te doen te hebben. Hoe onwetender we ons daarby onzen leerling
			 voorstellen, hoe beter. Deze methode verschaft ons niet alleen 'n helder
			 inzicht in 't behandeld onderwerp, maar ze geeft ons bovendien zeer dikwyls 'n
			 uitdrukking aan de hand die we misschien zonder haar niet zouden gevonden
			 hebben, en die soms de gevonden slotsom stempelt tot puntige spreuk. Alzoo, en
			 tevens by-voorbeeld: ut discas doce! 
		  Dat ik niet beweer in dit nummer de denktheorie te hebben
			 afgehandeld, spreekt vanzelf. Ik zal dan ook wel genoodzaakt zyn daarop
			 meermalen terugtekomen. 
		 
		
		  269.

		  Om de slotsom onzer gedachten overtegieten in 'n ander; moeten we
			 niet zoozeer 'n redeneering voortzetten tot die slotsom toe, als wel trachten
			 zulke indrukken meetedeelen 
{==168==} {>>pagina-aanduiding<<}
als kans aanbieden dat de hoorder-zelf
			 zich voelt opgewekt tot, denken en besluiten. Dit nu, is de sokratische manier.
			 Maar de oorzaak der verkieslykheid van deze leerwyze? Ze ligt voor 'n groot
			 deel in de ydelheid. 
			  *
		   
		  - Peeren van onz' eigen boom! zegt men, en dat beduidt voorkeur voor
			 die peeren, al waren ze ook onryp, zonder geur of smaak...
		   
		  Zorg dat elke konkluzie aan ieder ‘een peer van z'n eigen
			 boom’ schyne. 
		 
		
		  270.

		  Maar grappig is 't, als men u zoo'n door uzelf gegeven peer aanbiedt
			 met de boodschap:
		   
		  - Die moetje nu eens proeven... 't is uit ònzen tuin! 
		 
		
		  271.

		  Ik lees in 't prospektus van 'n Maandschrift ter bevordering der
			 kennis van het wezen des Evangelies’ uitgegeven door Dr. 
			 L.S.P. Meyboom, onder medewerking van vele
			 ‘geleerden’ - waaronder zes hoogleeraren die 't precies
			 behooren te weten - dat alles wat men tot-nog-toe van 't Evangelie verteld
			 heeft, eigenlyk maar gekheid is. Daar staat namelyk:
		   
		  ‘Sedert de Evangelie-spiegel, nu vijf jaren geleden, onder
			 mijne redactie begon te verschijnen, is de ontwikkeling op het gebied van de
			 kennis des Evangelies met snelle schreden voortgegaan.’
		   
		  Och, de arme drommels die gestorven zyn in 't geloof aan 'n verkeerd
			 begrepen Evangelie! Waarom lieten Dr. Meyboom en die andere
			 ‘geleerden’ hen niet by-tyds in dien spiegel zien?
		   
		  ‘Nieuwe onderzoekingen zijn in het werk gesteld, nieuwe
			 uitkomsten verkregen, en wat de Godgeleerden zochten, vermoedden en wisten, is
			 ten deele ook onder den grooteren kring van niet-Godgeleerden verbreid. Daaruit
			 zijn nieuwe behoeften geboren.’
		   
		  Nieuwe uitkomsten? Welke? In-godsnaam, welke? Is liefde 
{==169==} {>>pagina-aanduiding<<}
 niet meer - onzinnig genoeg 
			  * - uw hoogste gebod? Is er 'n andere weg ten-hemel,
			 dan door ‘Christus, en dien gekruist’ zoo als gyl. dat noemt?
			 ‘De godgeleerden zochten, vermoedden, en... wisten’ zegt ge?
			 Is 't dan wáár wat sedert lang zoovelen vermoed hebben, dat gyl.
			 laag- en hoogleeraren, Isispriestertje speelt en den volke maar wat afval geeft
			 van uw hooger kennis? 
		  Ik vind iets klagelyks in uw toon waar ge zegt: ‘dat is ten
			 deele ook onder den grooteren kring van niet-godgeleerden verbreid.’
			 Het klinkt als: ‘sakkerloot, we zyn betrapt, het volk heeft achter de
			 schermen gekeken!’ 
		  ‘Daaruit zijn nieuwe behoeften geboren! Wel wis en
			 zeker! Dat zegt Bamberg ook, als-i - wat hèm zelden gebeurt - 'n tour
			 manqué maakt. ‘'t Is uw kaart niet, m'nheer? Welnu... wat
			 anders dan! Wie van 't gezelschap heeft 'n zakdoek of 'n horloge?’ Een
			 goochelaar moet nooit verlegen zyn. 
		  ‘Nieuwe behoeften!’ Ik ben jaloers op die
			 uitdrukking. Een ànder soort van behoefte aan 'n àndere manier om
			 te geraken tot 'n ànders begrepen zaligheid! Hoe maken ze 't toch, al de
			 sukkels die heengingen onder 't régime van de ouwerwetsche
			 behoeften?
		   
		  ‘Meer dan ooit komt het thans bij de nadenkenden onder de
			 Christenen tot bewustheid dat er een onderscheid bestaat tusschen ònze
			 inzigten in de waarheid en de waarheid: tusschen ònze opvatting
			 van het Evangelie en het Evangelie: tusschen ònze vormen van
			 Godsdienst en de Godsdienst...
		   
		  Genoeg! Genoeg, gy acht leeraren en zes hoogleeraren in allerlei
			 dingen die niet behoeven geleerd te worden! 
		  Genoeg, uitleggers, verklaarders, voorlichters, wegwyzers, die nu
			 op-eenmaal met gedwongen oprechtheid heel nuchter den volke komt vertellen dat
			 ge u tot heden toe vergist hebt! 
		  Genoeg, ambtbekleedende Schriftgeleerden die op-eenmaal zoo flink -
			 och hemel, 't moest wel! - al uw voorgangers verklaart voor weetnieten, en ze
			 uitmaakt voor dieven van het loon, van den eerbied, van de onderdanigheid, die
			 men neerlegde aan hunne voeten, in de verkeerde meening dat ze 
{==170==} {>>pagina-aanduiding<<}

			 wetenschap gaven voor dat loon! 
		  Genoeg, nieuwe-behoeftescheppers! 
		  Voelt ge niet dat er weldra mannen zullen opstaan, die u de slagen
			 teruggeven welke gy zoo meedoogenloos uitdeelt aan uw domme - of bedriegelyke -
			 voorgangers? 
		  Och, wat zou 't Jezus smarten als hy weten kon hoe men z'n blyde
			 boodschap zou verhanselen, opknappen, omkeeren, lappen en weer lappen, als 'n
			 oud kleed! 
		  Ja, er is behoefte aan 'n nieuw kleed. Dàt durf ik u
			 wel nazeggen, heeren! 
		  Maar men maakt geen nieuw kleed uit oude vodden, die afgedragen
			 zijn, versleten, bevlekt en bemorst, sedert achttienhonderd jaren! 
		  Waarheid, heeren, waarheid! Dat ge nu erkent dat uw coup
			 mislukt is... goed! Maar pas op, de ‘niet-godgeleerden’ zooals
			 gylieden de menschen noemt die geen handwerk maakten van die zoogenaamde
			 godsdienst, de niet-godgeleerden zyn zeer oplettend geworden. Er zyn er die
			 ideen schryven, zonder de minste god- of andere geleerdheid. Dat ziet
			 ge. 
		 
		
		  272.

		  Of Jezus doctor in de theologie geweest is? Wie kan me dit
			 zeggen? 
		 
		
		  273.

		  De hoofdindruk dien zoo'n prospektus op my maakt, is deernis met al
			 de onwetenden die 'n ‘verkeerde behoefte’ voelden. Zoo immers staat
			 er: ‘er zyn nieuwe behoeften geboren.’
		   
		  Een kind is ziek. De vader heeft redenen om niet in persoon den
			 armen lyder te bezoeken. Hy zendt 'n vertrouwde. 
			  * Deze blyft
			 één oogenblikje by den zieke, en zegt een-en-ander dat tant
			 bien que mal door de omstanders wordt opgeschreven, of - daar ze niet
			 schryven konden - oververteld aan dezen of genen die nu juist ook niet
			 uitmuntte in notarieele geloofwaardigheid. 
		  Nu wordt het kind behandeld op allerlei wyzen. De een heeft
			 ‘kwik’ verstaan voor ‘zuurdeeg.’ ‘Laxeeren...
			 neen: stoppen!’ roept men door elkaar. ‘Wryven’ verzekert de
			 een. ‘Zweeten’ heeft-i gezegd, doceert 'n ander. ‘Ik weet
		  	 het, schreeuwt 'n zevende: pappen op de borst... hebt ge niet ge-
{==171==} {>>pagina-aanduiding<<}
hoord
			 hoe de gezant des vaders sprak van zenuwen? Nu, dat wil zeggen:
			 pap.’ ‘Waarachtig niet, beweert de dertiende, hy verhaalt iets van
			 liefde.
		   
		  - Liefde? Nu ja... en wat besluit ge daaruit? 
		  - Wèl, heel eenvoudig. Dat is... ja... liefde is...
			 branden. 
		  - Precies!
		   
		  En ze brandden, blakerden, braadden 't zieke kind. En ze papten 't
			 kind. En ze deden 't kind zweeten en purgeeren. En ze gaven het ys op 't hoofd,
			 en kwik in de maag. En ze wreven 't kind, en rolden het, en knepen het... 
		  En al die heeren hadden rang van doctor of professor.
			 De kleine gemartelde patient werd begraven onder officieele wetenschap. 
		  En zie, daar kwamen veertien andere ‘weters’ even
			 officieel als zoodanig erkend, even deftig, even getabberd, aan 't arme kind
			 vertellen:
		   
		  - Wees vroolyk en verheug u! Ze hebben je nogal erg geplaagd... dat
			 is waar, en ge zoudt, goed bezien, wel wat recht hebben tot klagen, maar wees
			 tevreden. Troost je met de gedachte dat je gedurende die ziekte, brood, rang en
			 vermaak hebt verschaft aan al de heeren die je niet genezen hebben. 
		  En wy... wy hebben de ‘boodschap uws vaders’ nauwkeurig
			 onderzocht, en bevonden dat ze nooit goed begrepen was. Wy verzekeren u op ons
			 woord - van doctor, dominee, professor, enz. - dat wy die boodschap goed zullen
			 verstaan... 
		  - Ach, kermde de zieke, dat zeiden al die anderen ook! Sedert
			 achttien eeuwen hoor ik dezelfde verzekeringen. Zoudt ge zoo goed zyn my den
			 zwaren band aftenemen dien ze my om den hals legden, en 't gewicht dat zoo
			 drukt op m'n hart? Och, ik verlang naar wat lucht, wat licht, wat vryheid...
			 staat dat alles niet in de boodschap van myn vader? Misschien zal ik
			 beteren als ge my overlaat aan myzelf! 
		  - Maar beste jongen, waar bleven wy dan?
		   
		  Dat is waar! 't Is impertinent van 'n zieke, te verlangen naar
			 beterschap, en te vergeten dat z'n alle-eeuwsche koorts de weldoende voedster
			 is van 't gezin des geneesheers. 
		  Daarom: ‘nieuwe behoeften’ heeren! Nieuwe ziekten,
			 heeren! Altyd wat nieuws. Du nouveau, du nouveau toujours, n'en fût-il
			 plus au monde! 
		 
		
{==172==} {>>pagina-aanduiding<<}

		  274.

		  Het lust me hier 't ontwerp te geven eener: 
		  
		   
		  MODEL-REKENING. 
		   
		  De	{weleerwaarde, zeer
				  geleerde}
{hoogeerwaarde, hooggeleerde}	heeren	{Hier
				  intevullen 
{al de namen der 
{geneesheeren die
				  
{gefungeerd hebben 
{van 't jaar één
				  
{N.C. tot op 't 
{Meyboomsche prospektus.
 
		  DEBENT aan het MENSCHELYK GESLACHT. 
		  
		  Voor aan	{Uweleerw. Zeergel.}
 {Uhoogw.
				  Hooggel.}	pr. abuis geleverd:
 
		   
		  Loon, ontzag, gehoorzaamheid, slaverny, gedurende achttienhonderd
			 één en zestig jaren. . . . . . . . . tantum !! 
		  
		   
		  Wie kan de som invullen, wie? 
		 
		
		  275.

		  Maar hoe gaat het nu met iemand die ten-gevolge van zoo'n verkeerde
			 behandeling niet zalig werd, als er later blykt dat z'n dokter - die 't beter
			 wist - voor zichzelf wèl gebruik maakte van z'n meerdere kennis? 
		  Dominee 
			 Meyboom zegt uitdrukkelyk dat
			 ‘wat de godgeleerden wisten, ten-deele ook verbreid is onder de
			 niet-godgeleerden. Ten-deele! Er zyn dus nog altyd dingen die bekend zyn
			 aan de priesters, en waarvan 't arme volk geen begrip heeft? 
		  Hoe is dit? Als nu zoo'n wetende godgeleerde na z'n dood
			 beter afspeelt dan de niet-wetende patient, is dit toch voor dezen heel
			 verdrietig, dunkt me. Ik wou ‘hier namaals’ wel eens de ontmoeting
			 bywonen van zoo'n verkeerd behandelden kranke en den geneesheer die
			 ‘wist’ en dus tegen beter weten 
{==173==} {>>pagina-aanduiding<<}
 aan, de ziel van z'n
			 patient liet verloren gaan. Zou 't zoo'n armen verdoemde wel heel kwalyk te
			 nemen zyn, als-i z'n valschen dokter in de haren vloog? Zeker zyn er wel
			 maatregelen genomen om zulke ontmoetingen te voorkomen. 
		 
		
		  276.

		  Kranke, Volk, Mensheid... sta op naar den geest! Ruk af den halsband
			 die u hindert! Weg met dat gewicht op uw hart. Ge zyt niet ziek, ge
			 zoudt niet ziek wezen althans wanneer ge slechts den moed hadt
			 uzelf te zyn! 
		  Mensch, wees mensch! Voed uw ziel met spyze, en niet met
			 geneesmiddelen. 
		  Welke denkbeelden ge u ook vormt van uw God: 
		  ‘Hy is er niet, of Hy moet goed zyn!’ 
		  't Is onmogelyk dat 'n almachtig vader z'n kind veroordeelt tot
			 eeuwige krankheid. 
		  Ik weet niets van uwen God. Durft gy beweren dat myn onwetendheid
			 Hem minder vereert dan 't ‘weten’ dergenen die Hem maken tot 'n
			 zielenplager, tot 'n beul? Ja, en dat doen ze opdat er voortdurend werk wezen
			 zou voor de S.S. Theologische fakulteit. ‘Nieuwe behoeften’
			 immers? 
		  Mensch, wees mensch! Denk als mensch. Uw denkvermogen staat
			 in evenredigheid tot uw behoeften! Ontwikkel u als mensch. Uw vatbaarheid tot
			 ontwikkeling staat in evenredigheid met uw behoeften! En vooral: voel
			 als mensch... want voorwaar, uw hart zal weten wat goed en wat kwaad is, en 't
			 duidelyk voorzeggen naar uw behoefte! Maar bederf het niet, smoor het
			 niet, begraaf het niet onder valsche wetenschap. 
		  Er is maar één wetenschap: de kennis van de
			 Natuur. Daartoe behooren lynen, hoeveelheden, kleuren, aandoeningen,
			 feiten, gebeurtenissen. Daartoe behoort alles wat is. Daartoe behoort in
			 de eerste plaats: gyzelf! 
		  Tracht goed te wezen. Denk niet dat dit valt te leeren van 'n
			 ander. Er zyn geen reglementen van 't goede. Het staat niet beschreven in
			 bladen of boeken... die ge ook niet verstaan zoudt, gy arme die verleerd hebt
			 te lezen in uw eigen gemoed! 
		  Tracht goed te zyn... 
		  Wat het goede is? 
		  Meent ge die vraag werkelyk? Was 't niet om my te lokken op 't
			 onvruchtbaar veld van spitsvondige redeneering? Deedt ge die vraag, omdat gy
			 inderdaad weten wilt wat het goede is? Omdat ge waarlyk het goede wilt
			 betrachten?
{==174==} {>>pagina-aanduiding<<}
 
		  Dan wensch ik u geluk! Want die vraag, gedaan op die wyze, met
			 dàt doel... die vraag is 'n bewys dat ge weet wat goed is, dat ge
			 reeds goed zyt, want goed zyn is: streven naar 't goede. 
		  En wie niet vraagt: ‘wat is goed?’ Of wie gelooft
			 het te vernemen van God en goed-geleerden... 
		  Wie denkt dat anderen zullen kunnen verstaan wat hyzelf niet
			 verstond, schoon 't luid klonk in z'n eigen borst voor-i 't liet overschreeuwen
			 door allerlei stemmen van buiten... 
		  Wie den last zyner ziel wil werpen op de schouders van officieele
			 ziele-pakdragers... 
		  Wie te traag, te dom, te dor is om z'n eigen hart te maken tot
			 hoogeerwaardig en hooggeleerd... 
		  Wie z'n gemoed laat uitdrogen zooals de Indische fakirs hun arm...
			 ter-eere van 'n God die geen vermaak schept in uitgedroogde dingen... 
		  Zoo-iemand... ja, wat zal ik zeggen tot
			 zóó-iemand? 
		  Ei, toch iets! Als in 
			 249, raad ik hem aan, recht boos op my te
			 worden, opdat er beweging kome in z'n verdorden arm, en vuur - heilig of niet -
			 in z'n uitgedoofd hart. 
		 
		
		  277.

		  Wie is onbeschaamd genoeg om te beweren dat-i niet van myn
			 ‘geloof’ is, als ik zeg dat ik myn God vind in het
			 goede? 
		  Of ik dien God trouw diende? Altyd? Zonder afval? 
		  Heer, vergeef me myne schulden... gy weet dat ik u liefheb! 
		 
		
		  278.

		  In m'n Vry-Arbeid maak ik me kwaad op
		  schriftgeleerden en dergelyken. De voorgaande nummers hebben er ook wel iets
		  van of ik boos was. Welnu, dit is zoo. 
		  Maar nu 'n korte uitlegging. 
		  Als 't waar is, dat ik het goede bedoel, als 't waar is
			 dat... die anderen hun roeping miskennen, dan heb ik in naam van myn God
			 het recht, neen, dan is 't m'n plicht daarover boos te worden. En ik
			 veroorloof me die vryheid, zoo goed als Jesaia,
			 Jeremia, Habakuk, en de rest. 
		  Maar die verstoordheid leidt me niet tot het aanvallen van personen
			 als zoodanig. Wanneer veertien ‘geleerden’ hun naam leenen
			 tot het verkondigen van de heel belangryke tyding dat hun voorgangers - ook:
			 ‘geleerden’ immers? - maar 'n troep weetnieten waren, dan zie ik
			 niet in waarom ik die veertien heeren niet wat forsch zou mogen toespreken,
			 daar toch ook zyzelf zich veroorloven zoo weinig omslag te maken met hun
			 voorgangers.
{==175==} {>>pagina-aanduiding<<}
 
		  Er zyn er onder die veertien, welke ik persoonlyk ken en in zekeren
			 zin hoogacht. Ik heb geen reden iemand hunner - als persoon alweer - te
			 minachten. Ja toch... maar dat doet er nu niet toe. De manier evenwel waarop
			 zylieden in deze zaak, en de schriftgeleerden in 't algemeen met zeer weinig
			 uitzondering, beantwoorden aan hun roeping, ja dáárvoor heb ik
			 minachting en verachting, dáárvan heb ik 'n afkeer, dàt
			 walgt me, daartegen verzet ik my! 
		 
		
		  279.

		  Zou 't wel zoo erg wezen? Overdryving zeker... 
		  Ei, en ik toon u 'n prospektus waarin duidelyk wordt verklaard dat
			 al 't vroeger geleerde gekheid was? Die veertien heeren hebben gelyk, of ze
			 hebben ongelyk. Ze zeggen tot de slotsom gekomen te zyn dat er verschil is
			 tusschen ‘onze inzichten in de waarheid, en de
			 waarheid.’ Als tusschenzin, 'n aardige parafraze van: ‘tot nog toe
			 hebben wy u maar wat voorgelogen.’ Men kan het niet fatsoenlyker
			 uitdrukken. 
		  Die heeren hebben gelyk, of niet. Hebben zy gelyk, dan geldt myn :
			 ‘vloek over u, schriftgeleerden!’ de oudjes. Hebben de veertien
			 evangelie-spiegelaars geen gelyk, nemen zyzelf 't volk waarheid af, om
			 't leugen in de plaats te geven, dan adresseer ik m'n verontwaardiging aan de
			 modieusen of modernen, of hoe ze dan heeten mogen. 
		  Zou 't wel zoo erg wezen? Dat zullen wy onderzoeken, terloops...
			 want waar zou 't heen als we een boek maakten van al de domheden die voor-en-na
			 zyn uitgekraamd door wie bezoldigd werden en worden om wysheid te
			 leveren? 
		  We zien met minachting neer op doctor Nathalsius of dominee
			 Kroeghoudérius - 't is nog zoolang niet geleden dat geleerdheid
			 zich openbaarde in 'n latynschen staart aan den naam - en ik moet erkennen dat
			 het niet te verwonderen is dat onze groot-ouwelui niet heel snugger waren,
			 wanneer men let op 't gehalte hunner geleerde voorgangers. 
		  Ja, op die oude voorgangers zien we met minachting neer, en
			 te-recht. Wat vroeger de zoogenaamde hoogescholen leverden... 
		  Ik heb gezien - gezien en gelezen - een akademisch
			 proefschrift, waarop summâ cum laude de graad verleend is van
			 doctor in de rechten, een proefschrift waarin betoogd werd dat de
			 heksen-vonnissen, zooals ze tot dien tyd toe waren geveld, voor 'n groot deel
			 onwettig waren. 
		  Ei... dat is zoo heel erg niet, meent ge? Voor 'n aanstaanden
			 advokaat is 't inderdaad sterk dat-i 't verbranden van arme leelyke oude
			 vrouwtjes afkeurde...
{==176==} {>>pagina-aanduiding<<}
 
		  Een oogenblik! De doctorandus keurde 't verbranden niet af,
			 hy beweerde maar dat de vonnissen meestal niet goed geredigeerd waren,
			 omdat daarin boven en behalve verboden omgang met den duivel, zoo
			 dikwyls als verzwarende omstandigheid vermeld werd dat de delinkwente den
			 heer gemaal duivel een kind had gebaard. Dit nu hield de
			 doctorandus voor 'n onmogelykheid: quia frigidum diaboli semen. En hy
			 betoogde die kou op helkundig-zoölogische gronden! 
		  Dat heb ik gelezen! En, terstond niet, maar na eenigen tyd
			 hoop ik 't stuk te kunnen toonen! 
		  't Komiekste was dat de man z'n werk opdroeg: carissimo
			 patri, zeker om z'n oudeheer te doen zien dat-i z'n tyd aan de akademie
			 goed besteed had! 
		  Och arm, ik kan me zoo voorstellen hoe zoo'n vader zich zal hebben
			 verkneuterd van pleizier over zooveel knapheid! 
		  Maar, meent ge... heksen? Dat is lang geleden. 't Stuk is 150 jaren
			 oud, 'n stipje tyds, 'n seconde slechts in de geschiedenis! 
		  Toch schynt òns dat tydsverloop lang. Dit dringen wy ons op,
			 omdat we gaarne vèr staan van zooveel dwaasheid. Ik ben zeker dat onze
			 achterkleinkinderen ook zullen trachten alle geestverwantschap met de
			 tegenwoordige geleerden van zich aftewerpen door 't voorgeven: ‘dat
			 het al zoo lang geleden is!’ 
		  Of meent ge dat men over honderd jaar trotsch wezen zal op de
			 tegenwoordige voorgangers der natie? 
		  Op schoolmeesters die taal, geest, genie, ondergeschikt achten aan
			 spelling? 
		  Op volksvertegenwoordigers die niet spreken kunnen? 
		  Op hoogleeraren die 't volk willen voeden met de gedachte aan
			 zekere visschen die rondzwemmen in zekere zee? 
			  * 
		  Op Godgeleerden die brutaal-weg komen verkondigen dat ‘al 't
			 vroeger geleerde - NB. achttienhonderd jarenlang! - maar 
{==177==} {>>pagina-aanduiding<<}
 gekheid
			 was? 
		  Op andere geleerden die... 
		   
		  Ja, gy maakt 'n uitzondering, hooggeleerde 
			 Muurling! Op U zal 't nageslacht staren
			 als 'n vuurbaak in den Oceaan der theologie. Gy zoudt nooit op 't denkbeeld
			 komen dat er fouten waren in de heksen-vonnissen! Gy zoudt... 
		  Laat zien wat gy voor den dag brengt, gy... geen doctorandus
			 meer, maar doctor, leeraar! Gy, geen doctor meer, geen leeraar meer, maar
			 hoog-doctor, hoog-leeraar, leeraar van doctoren, doctor van
			 leeraren, opperleeraar, opperdoctor! 
		  En: hoogleeraar, niet in de eene of andere menschelyke
			 nietige zaak, niet in de geneeskunde, niet in de natuurkunde, neen, in de
			 boven-natuurkunde, in de kennis van iets hoogers dan de Natuur, in de
			 kennis van 'n God die tot de Natuur staat als gy tot 'n schooljongen, o
			 Muurling! 
		  Opper-hoog-leeraar dus in de opperste hoogste dingen.
			 Ja, in dingen zóó hoog, dat zy er niet zyn... wat in myn oog uw
			 hoogleeraarschap heel moeielyk maakt. 
		  Gy, Muurling, hebt gehoord dat er huwelyken worden gesloten. 
		  Gy weet dat zulke maatschappelyke overeenkomsten - die, dit erken
			 ik, soms nuttig zyn - worden gezegend, bezegend, ingezegend. Wat inzegenen is,
			 weet ik niet. By analogie met inzouten, heeft het iets van: rondom
			 besprenkelen met zegen, doortrekken met zegen, inkuipen... neen, of er by
			 gekuipt wordt weet ik niet. 
		  Genoeg, gy hooggeleerde Muurling wist dat er getrouwd wordt, en dat
			 daarby moet gezegend worden. 
		  Uw hooggeleerd verstand begreep dat het inzegenen goed moest
			 geschieden. Dat zeg ik ook. Wat al jammer zou er voortvloeien uit verkeerde
			 onvoldoende scheeve onhandige zegening! 
		  De vrees nu dat sommige zegenaars hun beroep niet goed zouden
			 uitoefenen, heeft u bewogen 'n boekje te schryven als handleiding tot het
			 zegenen, zooals professeurs de Jeu teHomburg en te
			 Spa Manuels schryven pour gagner à la
			 banque. 
		  Wie speelt moet goed spelen, zóó dat-i wint. Wie
			 zegent moet goed zegenen, zóó dat het helpt. Dit alles is klaar
			 als de theologie. Neen, klaarder. Laat ons nu eens zien hoe gy uw
			 ‘Manuel’ geschreven hebt. 
		  Le trente et quarante se joue... ik ben in de war. Hier is
			 't:
{==178==} {>>pagina-aanduiding<<}
 
		  ‘FORMULIER ter HUWELIJKS-INZEGENING 
door W. MUURLING,
			 HOOGLEERAAR TE GRONINGEN.’ 
  
JEUGDIG* ECHTPAAR... 
		  Halt! Nu zult ge terstond inzien, lezer, waarom ik zoo-even
			 professor Muurling benoemde tot kandidaat-lichtbaak. Nu zult ge ontwaren hoe
			 vreeselyk ondankbaar ons nageslacht wezen zal, als 't later zoo'n voorganger op
			 één lyn stelt met den heksendoctor van zoo-even! Nu zult ge
			 begrypen... 
		  Wat is 't eerste woord van Muurling's inzegenmethode? Het
			 eerste woord, vraag ik u, 't aller-eerste? 
		  Ja, 't eerste! Want verder dan 't eerste, hoeft 'n
			 hoog-opper-voorganger in de heilige Godgeleerdheid niet te gaan, om te toonen
			 hoe hemelsbreed het verschil is tusschen laag- en hooggeleerdheid... 
		  't Eerste woord alzoo is: jeugdig. 
		  Goed! Maar de domme laaggeleerde zou vragen: als nu eens de bruid
			 oud is, en de bruigom bejaard, of één van de twee is wat
			 onjeugdig? 
		  Gy laaggeleerde, zwyg! Ge hebt met Muurling's arbeid niets te maken.
			 Ge laat u geduldig bezegenen en beformulieren, hoe ook. 
		  't Is voor U niet, inzegening-dorstende leeken, dat de
			 hoogeerwaarde hooggeleerde Muurling zich verwaardigd heeft by dat woord:
			 ‘jeugdig’ 'n sterretje te plaatsen. 
		  Want, er staat 'n sterretje by. 
		  Dit sterretjen is: 
		  10 't Symbool van Muurling's godgeleerd genie. 
		  20 Een verwyzing naar de noot onder de bladzyde. 
		  Een noot? Ja. Die. noot zullen wy - met gepasten eerbied
			 -behandelen. 
		  Neen, domme ongeleerde leek, niet tot U spreekt de getabberde
			 hoogleeraar! Die noot kunt gy overslaan, gy die daarvan de diepte niet
			 zoudt peilen. Die noot is gericht tot de personen die beroepshalve zich
			 bezighouden met inzegenen. Hebt ge niet gezien op den titel van 't
			 Manuel dat de uitgave 
{==179==} {>>pagina-aanduiding<<}
 geschiedt door ‘de
			 predikanten-vereeniging in de provincie Groningen?’ Ziehier 't
			 voorbericht. Want het, stuk heeft 'n voorbericht ook. Ziehier: 
		  Dit formulier ter huwelijks-inzegening werd in de vergadering der
			 predikanten-vereeniging der provincie Groningen den 28 September 1858 als
			 proeve meegedeeld, en in het verslag van die vergadering gedrukt.
			 
Om aan de veelvuldige aanvragen te voldoen, heeft de
			 predikanten-vereeniging besloten, het voor hare eigene rekening te laten
			 drukken, en algemeen verkrijgbaar te stellen. 
Vooraf is het door den
			 opsteller herzien. 
  
C.H. van Herwerden
				C.H.z. President. 
J. Sinnighe
				Damsté, Secretaris. 
 
			 
Groningen, November 1861. 
		  Ziet ge wel, leek, dat het sterretje by 't woord
			 ‘jeugdig’ U niet aangaat? Die ster is 'n ridderorde van den
			 geest des professors, 'n grootkruis van 't verstand des hooggeleerden, en
			 tevens - waarom zou ik 't verzwygen? - tevens licht dat sterretje de
			 Zeergeleerde inzegenaars voor, om ze te leiden naar 't Bethlehem der
			 noot waarvan ik sprak, en waarin de professor zyn heerlykheid te aanschouwen
			 geeft. 
		  Die noot, die noot!... 
		  Wilt ge 't volstrekt weten, leek? Wilt ge? Vreest ge niet blind te
			 worden als ik de gordyn ophaal waarachter de hooggeleerdheid des theologiae
			 professoris blinkt, glanst, schittert, als 'n vuurpyl? 
		  Vreest ge die blindheid niet? Kunt ge zoo veel licht verdragen?
			 Welnu, erken dat ik u gewaarschuwd heb. 
		  Professor Muurling vertelt als noot op 't woord jeugdig:
			 ‘dat dit epitheton naar omstandigheden moet gewyzigd
			 worden!’ 
		  En - o, diepte der wysheid en der kennisse! - in diezelfde noot
			 vermaant hy z'n discipelen - de zeer geleerde Groningsche Dominees alzoo
			 - om ‘in-plaats der vertegenwoordigers van de gemeente, de
			 gemeente zelve aantespreken, als die tegenwoordig is. Maar 't
			 fynst, het diepst, het hoogst, het belangrykst, het meest
			 oostersche-sterächtige is: de professorale erkenning van 't ongepaste om
			 ouders en bloedverwanten aantespreken, als er geen ouders en bloedverwanten
			 zyn! 
		  Wat verder vertelt de man - ik gis, na inspiratie van den H.G. - dat
			 de zeer-geleerde heeren inzegenaars niet moeten roepen:
			 ‘knielt!’ als ze geprevenieerd zyn dat het zegenbehoevend paar niet
			 knielen wil.
{==180==} {>>pagina-aanduiding<<}
 
		  Ook, dat ze niet hoeven te zeggen: ‘sta op’ als er niet
			 geknield is. 
		  By m'n arme ziel het staat er! 
		  De hoog-geleerde die zulke wenken geeft... 
		  De zeer-geleerden die aan zulke wenken - zie 't voorbericht -
			 behoefte voelen... 
		   
		  Die lui zullen aan 't volk vertellen wie God is, en hoe 'n ongeleerd
			 burgermensch 't moet aanleggen om behoorlyk zalig te worden! 
		   
		  Voor drie stuivers kan men 't vod koopen. Ik hoop dat het ding veel
			 aftrek vindt, niet zoozeer omdat ik me verheug over de behoefte van die
			 predikanten, maar wyl ik graag zou zien dat het Volk behoefte voelde
			 eens te overwegen of 't ook behoefte heeft aan voorgangers die
			 behoefte voelen aan andere zaken dan muurlingsche god- en hoog-geleerde
			 formulieren? 
		 
		
		  280.

		  Verder behandel ik 't ding niet. 't Walgt me. Van begin tot eind is
			 't één gewawel in de tale Kanaäns, vol onzin, blyken van
			 onkunde, leugen en godslastering, d.i. schending der lieve wetten van de
			 Natuur. 
		  Ik erken echter dat ook professorale onwetendheid in de wetten der
			 Natuur ligt, zoowel als myn zucht om te protesteeren tegen zulke
			 kwakzalvery. 
		  Neen, verder behandel ik 't prul niet, dat evenwel hoogstbelangryk
			 is als graadmeter van de laagte waarop onze maatschappy staat. Ook is die
			 verdere behandeling niet noodig. Ieder kan weten wat er te wachten is van
			 iemand die met hooggeleerd gezag voorschryft, geen ouwelui
			 ‘jeugdig’ te noemen, en dat men geen oprichten moet bevelen aan
			 personen die overeind staan. 
		  Welnu, 'k had erger zotternyen kunnen aanvoeren ten-bewyze hoe
			 ‘verrot’ onze Staat is, ook op 't gebied van kennis en wetenschap.
			 Maar ik koos ditmaal den hoog-eerwaardigen hoog-geleerden 
			 Muurling by-voorkeur, om dat voorbericht.
			 't Gebeurt namelyk meermalen, wanneer ik personen aanval - in publieke
			 hoedanigheid immer - dat men de rechtmatigheid van den aanval erkent...
		  
		  Niemand, byv. zal party trekken voor den ellendigen 
			 Duymaer van Twist. 
		  ...gewoonlyk geeft men de betrokken persoon en pâture,
			 maar men tracht de algemeenheid van 't kwaad te ontkennen. 
		  En ook hier zal menigeen, denk ik, die korte exekutie van
			 
{==181==} {>>pagina-aanduiding<<}
 den hoog-eerwaarden, hoog-geleerden Muurling met
			 genoegen bygewoond hebben. Welnu, ik zeg: we hebben met dien Muurling niets te
			 maken. Misschien is die man zoo dom niet. Niet dommer althans dan de eerste de
			 beste. Wellicht moeten we hem nog pryzen voor de goedheid zich zoo te hebben
			 neergebogen om te voldoen aan zùlke behoeften. 
		  We hebben hier noch met Muurling noch met welke persoon ook
			 te doen, we hebben te doen metde zeer geleerde dominees in 't godzalig
			 Nederland. 
		   
		  10 Muurling's werkjen is geschreven ten behoeve van
			 predikanten. 
		  20 't Is als proef onderzocht in 'n vergadering van
			 predikanten. Eilieve, hoe kon dat? Om te weten of Muurling's manier van
			 inzegenen goed is, zou men rezultaten moeten afwachten. Ik gaf er veel voor om
			 eens precies te weten hoe Muurling's ouwelui zyn ingezegend, om de fouten van
			 die methode te vergelyken met den uitslag die hun zoon zulke
			 formulieren doet begaan. 
		  30 De inzegenings-methode is proefhoudend bevonden in
			 'n vergadering van predikanten, die 't hebben laten drukken in 't verslag dier
			 Vergadering. 
		  40 Er hadden ‘veelvuldige aanvragen’
			 plaats. Die aanvragen moeten zyn uitgegaan van andere
			 predikanten. Natuurlyk. Want de leden der vergadering die 't formulier
			 geproefd had en smakelyk bevonden, bezaten 't ding in hun verslag. 
		   
		  Uit dit alles nu blykt: dat de predikantEN in Nederland behoefte
			 hebben aan zùlke lessen. 
		  En ik konstateer dat dit geschiedde in 't jaar huns heeren 1861. Zie
			 den datum van 't Voorbericht. 
		  Nogeens: die zeergeleerden zullen 't Volk vertellen, wat het
			 huwelyk is. Wat de ziel is. Wat onsterfelykheid is. Wie,
			 wat, en hoe God is? Wat men doen en laten moet om wys en gelukkig te
			 worden... in één woord: wat goed is! 
		 
		
		  280a.

		  (In de vorige uitgaaf als Noot gedrukt.) Wat is er te
			 verwachten van 'n volk dat sedert eeuwen door die godzalige dominees werd in
			 slaap gewiegd, verstompt, verdierlykt, gekretiniseerd, bedorven? Zin voor
			 ernstige waarheid werd ten-allen-tyde door Drutni-sprookjes vermoord. (895)
		  
		  Tot overmaat van ramp maken zich heden-ten-dage de
			 ‘modernen’ van den uitgeputten patient meester, en met helsche
			 gevatheid gebruik van de doorbrekende behoefte aan wat licht, om nu op hun
		  	beurt 'n ander soort van vervalschte waren aan den man te brengen. (453) ‘De slaapdrank verveelt u... zie-
{==182==} {>>pagina-aanduiding<<}
daar
			  dan rottekruit: traktement, invloed en fatsoen
			 als-voren.’ 
		  Als-voren? Waarachtig niet! Ze leggen hooger rekening voor.
			 Boven en behalve de oude emolumenten van 't bedriegersvak, willen ze nu tevens
			 gehonoreerd worden als voorgangers in koolzuur, elektriciteit, staats-ekonomie,
			 nyverheid, budjetverstand, hoofdartikel-voorlichtery, sociaal-kwestietrafiek,
			 onderwys-gebeuzel, parlement-geleuter, en - more majorum nog altyd -
			 niet het minst in bellettrie. Verssies en novelletjes maken zy ook. En dat ze
			 bovendien heel aardig beunhazen in 't kunstrechteren, spreekt vanzelf. 
		  M'n vriend de 
			 Geyter te Antwerpen maakte
			 voor eenige jaren de opmerking dat onze litteratuur voor 'n groot deel in
			 handen van dominees was. Ik zeide iets dergelyks op blz. 96 van m'n
			 ‘Pruissen en Nederland.’ - N'en
		  déplaise aan zekeren heer 
		  Alexius van Staden, die 't - ik weet niet
		  meer in welk tydschrift - ontkende, houd ik staande dat de Geyter en ik gelyk
		  hadden. 
		  Hadden. Men kon immers, twintig, dertig jaar geleden, niet in
			 'n Muzen-almanak spuwen zonder 'n dominee te raken, een vermaak dat dan ook die
			 dingen allergeschiktst maakte tot kwispedoor. 
		   
		  - Dat is... grof! 
		   
		  - O, ja! Even als Jezus voel ik te fyn om niet grof te zyn tegen de
			 bedervers van m'n broeders. 
		   
		  De Geyter en ik hadden gelyk. En als we heden onze klacht
			 herhalen, hebben we gelyk, maar... ànders nog! Ik kom hierop
			 terug in 
			 932, vlgg. waarnaar ik verwys. 
			 1879. De heer 
				Cd Busken Huet heeft onlangs de goedheid
				gehad met beminnelyke openhartigheid te vertellen wat 'n gewezen dominee
				toekomt. Zie Specialiteiten, 2e druk, blz.
				199. 
		 
		
		  281.

		  Spreekwoorden bevatten de wysheid der volkeren. Eilieve, waarom
			 maken professers geen spreekwoorden? 
		 
		
		  282.

		  Spreuken en puntige gezegden dragen meestal het bewys in zich dat ze
			 geboren werden in 't gemoed van 'n leek. 
		  Zy doelen op 'n beroep of bedryf. Ze zyn gewoonlyk genomen uit de
			 Natuur - in engen zin ditmaal, ik bedoel hier de groene - van de werktafel, uit
			 den winkel, van de markt, d.i. alles saamgenomen, uit de Natuur in meest
			 uitgebreiden zin. 
		  Maar spreekwoorden van kansel en katheder of uit de studeerkamer,
			 hebben we niet of weinig.
{==183==} {>>pagina-aanduiding<<}
 
		  Komaan, hoog-geleerden en zeer-geleerden, lever eens wat
			 volkerenwysheid aan 't Volk dat uw wysheid in-huur heeft en betaalt! 
		  Salomo versmaadde het niet. 
			 Konfucius niet. 
			 Solon, 
			 Thales, 
			 Bias, 
			 Chilo, 
			 Pittakus, 
			 Periander, 
			 Kleobulus... die allen versmaadden 't
			 niet... 
		  En Jezus versmaadde het niet! 
		  Komaan, zeer- en hoog-geleerden, komaan! 
		 
		
		  283.

		  . . . . . . . . . . . . . . . 
		 
		
		  284.

		  't Voorgaand nummer bevat 'n paar honderd ideen die ik niet
			 schreef, omdat ik daarin werd verhinderd door kommer. 
		  Is dit 'n idee? Ja en neen. Nu niet, maar over jaren zal 't
			 stof geven tot ideen, aan wie de geschiedenis zullen schryven van
			 onzen tyd. 
		  Jammer dat 
			 Victor Hugo den juisten titel die er
			 passen zou op zulke geschiedenis, heeft weggekaapt om dien te maken tot
			 uithangbord voor 'n roman. 
			 Toen ik dit schreef had ik 't werk dat zoo
				grooten opgang maakte, niet in-handen gehad, en begreep den titel verkeerd. Ik
				meende dat de schryver daarin ‘Ellendelingen’ tentoonstelde, van de
				soort die my stoorden in m'n arbeid. Toen ik later 't vod las - gedeeltelyk
				slechts, omdat ik tyd, oogen en stemming noodig heb voor beter dingen -
				bemerkte ik dat ik me vergist had. Tot m'n groot genoegen ontwaar ik thans dat
				het fabrieksmerk van den faiseur Victor Hugo zeer aan 't dalen is. Des te
				gegronder is alzoo de klacht in 't nu volgend nummer. 
		 
		
		  285.

		  - o, die Misérables is zoo mooi! 
		   
		  Wat ‘mooi’ beduidt in den mond van 'n Hollander, weet
			 ik. 
		  Maar in Frankryk schynt men oprecht te wezen in z'n mooivinden. Daar
			 houdt men den man in 't leven, die toch maar wat maakte. Hier zegt men
			 tot den man die wat deed: ‘heel mooi, en sterf maar
			 voort.’ 
		  Och, ik ware zoo graag t'huis geweest op den verjaardag van m'n
			 jongste kind. Was dat te veel gevergd, Nederlanders? 
		 
		
		  286.

		  Ik heb gezegd dat Nederland verkeerde, in 'n toestand van
			 verrotting. Dit gaat U aan, gy allen die m'n ideen niet
			 leest. 
		  Myn oordeel over den staat uwer zedelyke gezondheid werd beaamd door
			 alle partyen.
{==184==} {>>pagina-aanduiding<<}
 
		  Maar nu zie ik dat ook de minister die aan 't hoofd staat der
			 Regeering van Nederland, iets dergelyks mededeelt aan hen die zoogenaamd dat
			 Nederland vertegenwoordigen. In de zitting van Dingsdag den 13 Mei 1862 heeft
			 de Heer 
			 Thorbecke erkend: dat er sedert jaren
			 een ‘contagium’ heerschte in de politiek van den
			 Staat.’ 
			  * 
		  Wil men nu onderscheid maken tusschen de beteekenis van het door my
			 gebruikte woord verrotting, en de uitdrukking van den heer Thorbecke die
			 slechts over besmetting klaagt, my is 't wel. Maar hoe men ook 't woord
			 ‘contagium’ verkiest te vertalen, ik vraag of er niet wat
			 behoort gedaan te worden ter genezing? 
		  Dit vraag ik aan u, gy die m'n ideen wèl leest. 
		 
		
		  287.

		  Het provinciaal gerechtshof van Noord-Holland heeft uitgemaakt dat
			 de Max Havelaar behoort aan den heer 
		  de Ruyter en den heer 
		  Van Lennep. 
		  Ik verklaar op myn eer, 't handschrift van dat boek niet aan den
			 heer Van Lennep te hebben verkocht. 
		  Ik heb weinig acht gegeven op den loop van dat proces. De slag was
			 geslagen vóór pleidooi en vonnis: de Havelaarszaak was
			 gesmoord. Het juiste tydstip om 'n beroep op 't Volk te doen, was
			 voorby. Men had in ruimte den tyd gehad om rondtevertellen dat die Havelaar
			 zoo'n byzonder slecht mensch was. En daarin had men gelyk. In 't vertellen,
			 meen ik. Dit 
{==185==} {>>pagina-aanduiding<<}
 toch was 't eenige wapen dat men gebruiken kon, en
			 't spreekt vanzelf dat men 't opnam. 
		  Maar toch vind ik 't verdrietig, dat de firma De Ruyter & Van
			 Lennep nu 't geld ontvangt dat er verdiend wordt - gewonnen, meen ik - op dat
			 boek, al werd dan ook dat geld gewonnen tegen myn zin. Want ik had daarvan 'n
			 paar jaren kunnen leven met vrouw en kinderen. Ik had ideen kunnen
			 schryven in dien tyd, en ik ware t'huis geweest op den verjaardag van m'n
			 kleine Nonnie. 
		 
		
		  288.

		  Daar wappert 'n donkere vlag voor m'n gemoed. Die verjaardag, dat
			 proces... 
		  'k Heb zoo-even 'n vonnis gelezen. Men zegt daarin, geloof ik, dat
			 niet ik, maar de Heer 
			 De Ruyter den Havelaar heeft
			 geschreven. Dat niet ik, maar de Heer 
			 Van Lennep zich verzet heeft tegen
			 hollandsch-indische geweldenary. Dat niet Max en Nonnie, maar de kinderen van
			 die heeren gebrek lyden om den opstand huns vaders tegen goddienende
			 schelmery... 
		  Ik begryp dit alles niet recht, en verwacht nu ook 'n vonnis waarin
			 wordt uitgemaakt dat Jan Salie den roem van 
			 Scaevola, heeft gekocht - met behoud van
			 rechterhand altoos - en dat de adel der Montmorenci's als fondsartikel
			 is overgegaan op m'nheer Droogstoppel. Waarom niet? 
		  Eén ding wou ik graag weten. Wanneer myn vrouw, ik en ons
			 kindje, op Lebak iets anders hadden gegeten dan eieren en
			 ‘samarangsche beschuit uit 'n blik’ of dan Jan Salie en
			 Droogstoppel daarvan buikpyn zouden gekregen hebben? 
		  En dit: of hun kinderen mager worden, als de myne
			 hongeren? 
		  Me dunkt, by overname van wat roem - by zoo'n voordeelige overname
			 vooral! - moest men de servituten mee overnemen die daarop rusten. 
		  Dit had ik vooral van den heer Van Lennep verwacht, die zich door
			 z'n advokaat zoo bitter laat beklagen over al de moeite die 't hem gekost heeft
			 om beroemd te worden... 'n klacht die me door de ziel sneed! Dertig, veertig
			 jaren van zwaren vèrs-arbeid, van legende-fabriek - met certificaat van
			 namaak altoos - van roman-makery - zonder certificaat van oorsprong
			 ditmaal - zie, na zooveel getob en gewurm, zoo weinig roems... ja, dàt
			 is inderdaad hard! Zooveel leed zou 'n vyand doen schreien, al ware hyzelf -
			 met permissie - ‘letterkundige’ van beroep. Maar de heer V.L. die
			 dus by-ondervinding weet hoe duur die roem is, al ware ze dan ook van mindere
			 soort... me dunkt, hy althans had geen Montmorenci-rang moeten
			 overnemen, zonder toebehooren van moed 
{==186==} {>>pagina-aanduiding<<}
en offer. 
		  Maar... men kan 'n manuskript koopen over de
			 Montmorenci's? 
		  Zeker als men kunstkooper is, of uitgever, of m'nheer Van
			 Lennep. 
		 
		
		  289.

		  Mr. 
			 Van Lennep, ik heb u den Havelaar
			 niet verkocht! 
		  Ik heb op uw verzoek, u 'n stuk papier gegeven, waarin ik
			 verklaarde dat manuskript aan u aftestaan in vollen eigendom ‘om u
			 - zoo waren uw woorden - in-staat te stellen een kontrakt te sluiten met 'n
			 uitgever.’ 
		  In datzelfde stuk erkende ik, tevens op uw verzoek:
			 ‘denvollen prys daarvoor ontvangen te hebben.’ 
		  Gyzelf erkent dat ik dien prys niet ontvangen had. Er was
			 geen spraak geweest van prys, evenmin als van verkoop over 't
			 geheel. 
		  De heele voorstelling der zaak in uw gepubliceerden
			 ‘Brief’ is valsch. Niet ik heb uw hulp gevraagd. Ik
			 had die tot de uitgave van 't boek niet noodig, want ik hàd 'n uitgever.
			 Gy hebt my laten verzoeken by u te komen. 
		  Zoodra 't me lust zal ik die zaak behandelen, doch - dit schreef ik
			 u al - niet voor 't my lust. 
		  Heb geduld, Mr. Van Lennep. Bedenk dat ik andere zaken te dragen
			 heb, die zwaarder wegen dan misbruiken in de kunstkoopery. Bedenk dat ik moeite
			 heb vrouw en kinderen in 't leven te houden. Die zorg gaat voor, ziet ge, en ze
			 is heel zwaar, vooral omdat ik geen kans zie myn gezin te voeden met beunhazery
			 in bittere smart en bloedige offers van 'n ander. 
		  Mr. Van Lennep, ik heb u den Max Havelaar niet verkocht! 
		 
		
		  289a.

		  (In de vorige Uitgaaf als Noot gedrukt.) By 't
			 korrigeeren en nalezen van de drie laatste nummers was ik gedurig in weifeling
			 deze zaak uitvoerig toetelichten. Als altyd echter... ik heb er geen lust in.
			 Maar ik zal er toch iets van zeggen. De helft van de winst is my -
			 nà 
			 287 - door den heer V.L. uitbetaald, zynde
			 de andere helft, gelyk volkomen billyk was, genoten door den uitgever. Doch
			 niet hierover liep de kwestie. Het boek had terstond in goedkoope editie
			 moeten verschynen om door 't eensklaps opwekken van de publieke opinie de
			 Regeering te dwingen tot rechtdoen. Met dat doel immers was het
			 geschreven, en dit was ook de grondslag der afspraak met den heer V.L. toen ik
			 hem op zyn verzoek de onderhandeling met 'n uitgever opdroeg.
{==187==} {>>pagina-aanduiding<<}
 
		  Ik vertrok daarop naar Brussel, en gedurende myn afzyn
			 veranderde V.L. van... stemming. De vrienden van 
			 Van Twist gebruikten hun tyd en invloed
			 voorbeeldig, en dit doen ze nog. Ik maakte aanmerking op den prys van 't boek,
			 op de weinige aankondiging, op de schrale verzending naar Indie - te Batavia
			 moet honderd gulden voor 'n exemplaar betaald zyn! - en toen ik
			 ten-laatste m'n lastgeving opzei, beriep de heer V.L. zich eensklaps op 't hem
			 gezonden ‘bewys van eigendom.’ Hyzelf heeft later, in stukken die
			 ik toonen kan, erkend dat de helft van de opbrengst my behoorde, 'tgeen
			 ongegrond wezen zou indien ik hem 't kopierecht verkocht had. Dit
			 laatste heeft hy dan ook nooit beweerd. In een tegen my gepubliceerden
			 ‘Brief’ - dien ik nog thans volledig kan wederleggen: de
			 eerste regel de beste van dat stuk is 'n onwaarheid - vermydt hy met zorg de
			 zinsnede: gy hebt my den Havelaar verkocht! Deze indruk had in
			 z'n gemoed boven-op moeten liggen, en dus - onwillekeurig zelfs - telkens voor
			 den dag komen. Juist andersom evenwel hield hy dien binnen. Dit geschiedde
			 niet onwillekeurig, voorzeker! Want wie iets natuurlyks nalaat, moet er
			 byzondere redenen voor hebben. Nooit sprak hy 't woord uit waarop de heele zaak
			 neerkwam. Noch rechters noch advokaten - armzalige psychologen gewoonlyk! -
			 hebben gelet op die beteekenisvolle leemte. Wat myzelf aangaat, voor 't Hof
			 betuigde ik kortelyk dat boek niet aan den heer V.L. verkocht te hebben.
			 Betoogd, bewezen, gepleit, heb ik niet. Voor de zitting reeds ontwaarde ik dat
			 de Voorzitter stokdoof was, en bovendien ik wist... kortom, ik was misselyk van
			 de zaak en dat ben ik nog. Toch voel ik - nu eenmaal de elementen aannemende
			 waaruit zoo'n kollegie is saamgesteld - my verplicht te erkennen dat het Hof,
			 na myn dédain om de zaak behoorlijk uitteleggen, niet anders
			 beslissen kon dan 't gedaan heeft. 
		  Als menschkundige studie zou de uiteenzetting belangryk zyn, van de
			 redenen die den heer V.L. bewogen: ‘te beletten dat myn boek in
			 kroegen en toko's gelezen werd.’ Aldus luiden zyn woorden in
			 den gepubliceerden ‘Brief’ welk stuk alzoo de erkentenis
			 inhoudt dat hy afweek van de voorwaarden waarop ik hem m'n handschrift had
			 toevertrouwd. Zóó schreef de man die me kort te-voren verzekerde:
			 flectere si nequeo superos, acheronta movebo! Nu, om dien Acheron
			 was 't me niet te doen, als m'n boek maar overal op z'n tyd te verkrygen was
			 geweest! Men zag 't byna nooit in 'n boekwinkel. Telkens werd er uitgestrooid
			 dat het uitverkocht was. Dit heeft jaren geduurd, en lang genoeg om 't effekt
			 te vermoorden waarop ik recht had, 'n verraad dat Nederland en Indie zeer duur
			 te staan komt.
{==188==} {>>pagina-aanduiding<<}
 
		  Het herstel der zaken in Insulinde is gaandeweg onmogelyk
			 geworden. 
		  Hoe noode ik my met de geschiedenis der uitgave van den
			 Havelaar bezighoud, acht ik 't hier de plaats zekere... beschuldiging te
			 wederleggen, die men gretig heeft aangevat om den indruk van dat boek te
			 verzwakken. Na de door de clique van 
			 Van Twist uitgestrooide en levendig
			 gehouden bakerpraatjes omtrent myn karakter - dat men toch zoo makkelyk uit
			 Havelaars nooit ontkende handelingen kon leeren kennen! - heeft niets my
			 meer geschaad dan de aanklacht van mooischryvery... 'n ongewoon vergryp
			 waarschynlyk! Van Twist-zelf gaf daartoe het sein, door in de Kamer te praten
			 van ‘des schryvers talent’ waarachter hy - óók
			 'n talent waarachtig! - z'n eerloos plichtverzuim wegstopte. 
		  ‘Het boek is 'n roman’ zegt men, en als bewys wordt
			 aangevoerd dat de namen van plaatsen en sommige personen niet voluit gedrukt
			 zyn. Voor Lebak staat: ‘Leb.’ In-plaats van serang
			 moet men genoegen nemen met ‘Ser...’ of ‘S...’ 
		  Die kinderachtige puntjes nu - met andere zaken; sommige, doch niet
			 alle, van minder belang; als, byv. de zevensterrige, interpunktie, die beneden,
			 kritiek is; - zyn van de korrigeerende redaktie des heeren Van Lennep. 
		  Dat ik niet in zulke puntjes doe, blykt nogal duidelyk uit
			 alles wat later van my verscheen. Ik spel den naam van Van Twist in
			 letters. 
		  Na 't verschynen van den Havelaar zag ik wel terstond in hoe
			 nadeelig dat ontmannen van m'n arbeid werken moest, maar nooit werd my de
			 strekking van dien coup de Jarnac zoo duidelyk als onlangs by de
			 verschyning van de door prof. 
			 Veth, onder den titel
			 ‘Insulinde’ bezorgde vertaling van 't werk des
		  engelschen schryvers 
		  Wallace. 
		  Die auteur is zoöloog, entomoloog, botanist, enz. Na in deze
			 hoedanigheden 'n blauwmaandag te hebben rondgezworven in de bosschen van
			 Borneo, Celebes, Timor, en zelfs - doch heel eventjes maar! - van Java, na 't
			 uitteekenen van apen, kevers en hagedissen, achtte hy zich op-eenmaal bevoegd -
			 Specialiteiten, vóór - tot het uitspreken van 'n oordeel
			 over Indische toestanden. Hy werpt den Havelaar, dien hy 'n
			 ‘vervelende en langwylige geschiedenis’ noemt, mir nichts dir
			 nichts op-zy, en verwyt me dat myn boek ‘slechts de strekking heeft
			 om aantetoonen dat de Nederlandsche gezaghebbers de oogen sluiten voor de
			 afpersingen der inlandsche hoofden, en dat in sommige distrikten de
			 inboorlingen moeten werken zonder betaling, en zich hunne goederen zien
		  	ontnemen zonder ver-
{==189==} {>>pagina-aanduiding<<}
goeding.’  (Insulinde, blz. 165.)
			 Nu, iets anders dan dit - en dat de Weledele heer Droogstoppel dat goedvindt -
			 heb ik, dan ook niet willen aantoonen. Het spyt me voor Mr. Wallace dat hy 't
			 niet genoeg vindt. Op die betuiging van ontevredenheid volgt 'n verdediging van
			 't Regeeringste1sel - alsof ik dat had aangetast, ik die juist aandrong
			 op 't handhaven van de wet ! - en hy beweert dat m'n werk vooral daarom geen
			 waarde heeft: ‘omdat ik geen dagteekeningen en geen byzonderheden
			 vermeld, en de door my aangevoerde grieven alzoo niet konden onderzocht
			 worden.’ 
		  Hier zyn we alzoo aangeland in de buurt der vernuftige puntjes des
			 heeren Van Lennep. Myn integriteit wordt gewraakt omdat die
			 letterkundige 't woord Lebak met één letter verkoos te
			 spellen, en de jaartallen met stipjes! 
		  Het spreekt vanzelf dat die verraderlyke verminking aan de eerste
			 uitgaaf van den Havelaar een minder vertrouwbaar voorkomen gaf, en dit
			 schynt men dien Wallace verteld te hebben, daar hy 't boek niet
			 gelezen heeft. 't Is voor z'n apen en kevers te hopen dat ze wat minder
			 van-hooren-zeggen geportretteerd zyn, de arme dieren. 
		  Neen, gelezen heeft de eerlyke man 't ‘vervelend en
			 lankdradig’ boek niet! Want hy verstaat geen hollandsch, en in de
			 engelsche vertaling van m'n vriend 
			 Nahuys zyn de van Lennepsche puntjes
			 behoorlyk door letters vervangen. 
		  De diepzinnige kritiek van Mr. Wallace zou dus nogal gemakkelyk te
			 weerleggen zyn. Men ziet echter hieruit welk wapen de heer Van Lennep den
			 tegenstanders van m'n armen Havelaar in-handen gaf! En dit is nòg
			 zoo. De laatste uitgave van dat boek door den tegenwoordigen eigenaar 
			 Schadd (1871) is even verminkt als de
			 vorigen. Die heer heeft het niet de moeite waard geacht by die uitgaaf myn hulp
			 interoepen, noch zelfs me daarvan kennis te geven. Ik geloof niet dat
			 zoo-iets in 'n beschaafd land zou kunnen plaatsvinden. Over de wyze waarop in
			 't goddienend Nederland m'n naam, m'n arbeid, m'n denkbeelden, m'n tegenspoed,
			 geëxploiteerd worden, zyn boekdeelen te schryven. De lust om dit
			 aantetoonen vergaat me by 't besef dat ik 't woord richt tot 'n Publiek dat -
			 ‘met God’ waarschynlyk - party-trekt voor schelmery. 
		 
		
		  290.

		  Ja, daar waait me een donk're vlag voor 't gemoed. Zoo'n proces en
			 de verkiezingen... 
		  Toch zal ik me kandidaat stellen ‘schoon de rekening niet
			 goed is.’ (133)
{==190==} {>>pagina-aanduiding<<}
 
		  
			 Aan het volk van Nederland. 
				 *
 
			 Ik heb me verkiesbaar gesteld tot lid der Tweede-Kamer van de
				Staten-Generaal. 
Ik betwyfel zeer of ik in eenig distrikt zal kunnen
				konkurreeren met de ‘byzondere persoonlyke geachtheid’ van
				deze of gene onbekende grootheid, vooral ook omdat ik niet beloof de
				‘belangen van een distrikt’ voortestaan, zooals velen dat
				beloven uit overmaat van naïveteit of van onbeschaamdheid, doch zekerlyk
				niet uit overmaat van eergevoel of plichtbesef, evenmin als van
				welbegrepen belangstelling in de publieke zaak welke niet gebaat wordt door 't
				behartigen van allerlei privaat-belangen die elkaar kruisen, in den weg staan
				en vernietigen. 
De rondborstigheid waarmede men voor den dag treedt met
				die schandelyke bewyzen der politieke verrotting van onzen Staat, roept de
				aandacht tot zich van allen ‘die nog niet geheel zyn
				verleugend.’ 
Ziek-zyn is niet schandelyk. 
Ziekte
				veroorzaken, bevorderen, in bescherming nemen, bestendigen, is
				wèl schandelyk. 
En zich te beroemen op die schande, is 't
				ergst van al. 
Waarschynlyk doelde de Heer 
				Thorbecke op zùlke schande toen
				hy onlangs erkende: ‘dat er sedert jaren een
				“contagium” heerschte in de politiek van den Staat.’
				(Kamerzitting van 13 Mei 1862.) 
En zéker werd daarop door my
				gedoeld, toen ik zeide - ik het eerst, maar velen zeiden 't me volmondig
				na! - dat er verrotting heerschte in den Staat. 
Contagium,
				besmetting, verrotting... 't komt overeen uit. 
En als er nog bewys noodig
				ware, men zou 't kunnen vinden in de omstandigheid dat geen enkel lid van de
				Kamer die dan toch medeplichtig is aan al 't verkeerde, opstond om
				te protesteeren tegen zulke beschuldiging. 
Men kon voorgeven te
				ignoreeren wat ik schreef. 
Men kon niet voorgeven niet verstaan te
				hebben wat de Heer Thorbecke zeide. 
Bovendien het staat in 't
				Byblad, en ook de nakomeling zal eenmaal weten hoe de premier den moed
				had den vertegenwoordigers van 't Volk 'n beschuldiging in 't aangezicht te
				werpen, die 'n eenvoudig-eerlyk man zou beantwoorden met 'n vuistslag. 
Een
				beschuldiging - dat erken ik - die zoo'n beantwoording zou rechtvaardigen, als
				niet de beschuldigde gevoelde die ten-volle te hebben verdiend. 
Ja,
				onze Tweede-Kamer is 'n verrot lichaam. 
Kiezers van Nederland, uw
				Vertegenwoordigers zyn in 't aangezicht geslagen - en ten-rechte! - door
				uw Regeering. 
Ik ben geen aanhanger van den Heer Thorbecke. Ik hang
				niemand aan - en verlang dat men my aanhange - maar ik heb eerbied
				
{==191==} {>>pagina-aanduiding<<}
 voor den man die ongemeen genoeg durft te wezen om de waarheid te
				zeggen, schoon hy minister is. 
				 * 
Ik stel my verkiesbaar voor
				die Tweede-Kamer. 
Myn program? Men kent m'n tuchteloosheid. Ik heb geen
				program. 
Ik minacht die zoogenaamde partyen in den Staat, of liever ik
				erken die partyen niet. Het zyn hoogstens familie- of provincie-cliques,
				vennootschappen van Javaan-exploitatie in 't groot en klein. 
Ik stel my
				verkiesbaar voor die Tweede-Kamer. 
Als ik lid van die Kamer ben,
				zal elke Minister 'n antwoord ontvangen, wanneer hy de politiek van den Staat
				‘besmet’ noemt. 
Ik zal hem tegenspreken als hy
				onwaarheid zegt, en voldoening vragen in naam van 't Nederlandsche Volk.
				
Maar wanneer hy de waarheid zegt, zal ik - dát erkennende -
				hem uitnoodigen met my meetewerken ter genezing. 
Of waar hy dit
				weigert - zooals Ministers gewoon zyn - zal ik hem daartoe dwingen. 
Ik wil
				den Minister vragen wat hy gedaan heeft om al de ellendelingen te straffen die
				den Javaan - ook thans weer - periodiek laten hongeren? 
				 †
				
Wàt, om zulken hongersnood te voorkomen? 
Wàt, om
				zeeroof tegentegaan? 
Wàt, om te bewerken dat de gemartelde
				bevolking daarginder niet tehoop loope, niet opsta, niet in dol amok
				wraak neme over jarenlange miskenning van menschenrecht? 
Dat alles is
				belangryker dan het gewawel over afkoop van tienden, en 't gekibbel over
				Vryen Arbeid. 
Ik vergis my. Over Vryen Arbeid durven zy, na
				myn boekje daarover, niet meer spreken. Het Woord zelfs is verdacht
				geworden. Men noemt die huichelachtige droogstoppelary thans: partikuliere
				industrie. De slavenhandel op Afrika's Westkust heette ook aldus. Zulke
				benamingen zyn uitvindsels van de Nederlandsche Tweede-Kamer, zy die met
				godslasterlyke vroomheid 'n eind wil maken aan de officieele slaverny in de
				West, maar met 'n fariseesch: ‘ik dank u, Heer!’ slaven maakt van
				al de Nederlandsche onderdanen in Insulinde! 
En weer vergis ik my.
				Neen, men maakt daarvan geen slaven, want aan slaven is men voeding en
				bescherming schuldig, en in Neerlandsch-Indie laat men de bevolking
				wegrooven en verhongeren. 
Overdryving? 
Nederlanders,
				leest ge dan de couranten niet? staat er niet duidelyk te lezen dat er
				wederom hongersnood is op Java? Dat er 
{==192==} {>>pagina-aanduiding<<}
 wederom
				‘een tweehonderdtal MENSCHEN - Nederlandsche onderdanen, hoort
				gy! - zyn weggeroofd op de kusten van Celebes? 
Een tweehonderdtal! 't Is
				naïf! Geen drie, geen dertig, geen duizend, geen zes dozyn... neen, 'n
				‘tweehonderdtal!’ 
Myn God, myn God, als 't kippen
				waren, zou men de moeite hebben genomen ze nauwkeurig te tellen! 
Lees het
				na, Nederlanders, in de laatste Landmail-couranten. 
Honger en zeeroof!
				
En hier spreekt men van konsignatie! 
En de
				dagbladschryvers wawelen van stelsels! 
En de Kamerleden van
				Maas-aftapping! 
Er worden heel andere dingen dan Maaswater afgetapt
				uit het hart des Nederlandschen Volks! 
Men zuigt daaruit weg alle gevoel
				van recht, alle gevoel van menschelykheid, alle gevoel van eer! 
En,
				gelooft my, Nederlanders, zyzelven die zoo yverig 't hunne deden om u te
				berooven van wat den mensch tot mensch maakt, zyzelven zullen - evenals
				nu! - met verachting zeggen: ‘gy zyt besmet, gaat van my!’
				zoo als Satan de zielen wegschopt die hyzelf bedierf om 't pleizier van
				kwaaddoen. 
			 Ik stel my verkiesbaar tot lid van die Tweede-Kamer. 
Daar
				zal ik rekenschap vragen van al de ellende die de verrotte politiek der laatste
				jaren heeft teweeg gebracht ginder, en voorbereid hier! 
Ik
				roep de lezers myner ideen op, myn kandidatuur voortestaan in
				alle distrikten. 
Ja, overal! Opdat er blyke of ik rekenen
				kan op 't beter deel des Volks, al ware 't my dan onmogelyk den stryd te
				winnen tegen hen die, natuurlyk ‘zeer geacht‘ in hun distrikt, zoo
				volslagen onbekend zyn daarbuiten dat men niet eenmaal zelfs de moeite
				neemt hen te lasteren voorby de naaste lantaarnpaal die de grens aanwyst wan
				hun roem. 
			 Ik beroep my op m'n manifest aan de kiezers, in de
				‘Minnebrieven.’ 
Ik beroep my op wat ik
				deed. Het is vermeld in wat ik schreef. 
En dat ik de
				waarheid schreef? Ik ben bereid ieder belangstellende inzage te geven van 'n
				bewys dat de tegenwoordige Gouverneur-Generaal van Nederl. Indie de
				waarheid van den Max Havelaar met ronde woorden erkend heeft. 
				 * 
Wie na deze verklaring tegen my is, erkenne dat hy onrecht
				zoekt, onrecht voorstaat, belang heeft by onrecht, en daarom
				onrecht wil... maar hy verschuile zich niet langer achter de voorgewende
				moeielykheid om te weten wat recht is!
		  
{==193==} {>>pagina-aanduiding<<}
 
		   
			 Aan de lezers myner Ideen.
 
			 Ja, U roep ik op om bewys te geven van 't leven dat ik in u
				vooronderstel. 
			 Niet volkomen nog - maar eenigszins toch - heb ik aan U my
				geopenbaard. 
			 Tot U sprak ik, waar ik 'n beroep deed op het gedeelte der natie
				‘dat, nog niet geheel is verleugend!’ (Slot ‘Vrye
				Arbeid.’) 
			 Op... op... helpt my, helpt uzelven, helpt Insulinde, helpt
				Nederland. 
			 Trekt party voor de waarheid, opdat er niet gezegd worde dat
				alleen de leugen dienstknechten heeft die den moed bezitten eener overtuiging
				welke, in hùn ziel, niet bestaat! 
			 Toont gy dat het geen droom was, te meenen dat nog hier en
				daar 'n vonk gloorde die, wèl aangelegd, gloed kan meedeelen aan al dat
				dorre hout om u heen. 
			 Bewyst het dat niet ook gyzelf leugenaars zyt, wanneer ge uw
				kinderen spreekt van liefde tot den medemensch, van recht, van deugd, van
				eergevoel. 
			 O, ik weet het, ik zou alleen staan in die Kamer! Alleen, of
				nagenoeg. Maar, Kiezers, één toch moet de eerste zyn,
				één die 't luid verkondigt hoe Nederland genezen wil van
				de rottende ziekte die sedert jaren kankert aan zyn nationale eer. Eén
				moet de eerste zyn! 
			 En die eerste wil ik wezen, ik die begon myzelf en de mynen
				neertewerpen in den poel onzer staatkundige verdorvenheid. 
			 Wie grooter offer bracht, sta op. Hy toone dat, en ik zal
				terugtreden met eerbied. 
			 Tot zoolang houd ik staande dat my de roeping is opgelegd
				een eind te maken aan de schande der natie. 
			 Daar is hoogmoed in die meening. O, gewis! 't Is de hoogmoed van 
				Curtius die - ongehuwd echter -
				neersprong in den kuil ten-gerieve van de Romeinsche burgery die heel nederig
				bleef staan toekyken op 't Forum. 
			 Hoogmoed? Zeker! De hoogmoed van Cambronne die zich niet overgaf. Hy, kinderloos
				evenwel! 
			 Hoogmoed? Ongetwyfeld! De hoogmoed van 
				d'Assas die stierf voor z'n
				wapenbroeders. Hy die vader was noch echtgenoot. 
			 Hoogmoed? Waarom niet? De hoogmoed van den vrywilliger die, op
				last van zyn koningin, met 'n hartelyk: ‘merci, ma Dame!’
				vooruit vliegt, en vastberaden sterft op de bres die hy wil vullen met zyn
				lichaam. Och, zoo'n vrywilliger heeft vrouw noch kinderen. 
			 Hoogmoed? Wis en waarachtig hoogmoed! En zelfs
				dáárop 
{==194==} {>>pagina-aanduiding<<}
ben ik hoogmoedig dàt ik dien hoogmoed
				bezit. 
			 Ik erken dat het velen zeer gek zou staan als ze voorgaven
				hoogmoedig te wezen. Mr. 
				Van Twist... 
			 O, gy allen die my verdenkt van eerzucht, ge vergist u! 
			 Ge vergist u in dien zin dat ik anderen eerzucht voel, dat
				ik hooger doel heb dan de plaats intenemen, pas verlaten door
				zóó'n gouverneur-generaal in ruste! 
			 Zoodra de verkiezingen zyn afgeloopen, zal ik voortgaan met de
				ideen , die ik tydelyk afbrak uit verdriet over de publieke zaak, en
				ja... uit kommer! 
			 Zegt dat voort, lezers, zegt het aan die lauwe lamme laffe wereld
				daarbuiten, en zegt er by: ‘dat is weer Uwe schande, Nederland,
				dat is niet zyne schande!’ 
			 Ja, zegt dat voort, lezers, en zorgt zooveel in u is dat niet
				eenmaal myn kommer ook Uw schande zy. 
				By de korrektie van dit stuk voelde ik
				  verbazing en byna schaamte over de naïveteit waarmede ik in '62 nog meenen
				  kon dat 'n beroep op 't eergevoel van het Nederlandsche volk, of op 'n deel
				  daarvan, zou gehoord en verstaan worden. Hoe kon ik op twee-en-veertigjarigen
				  leeftyd zoo kinderlyk zyn?
		   
		 
		
		  291.

		  We hebben nu 'n zoogenaamd liberaal ministerie. 
			  * Ik beweer heel liberaal te wezen, maar wat
			 in òns land het woord Liberalismus beteekent, weet ik niet. Het
			 wil denk ik, eenvoudig zeggen: verandering in de soort van knoeiery,
			 verplaatsing van verkeerdheden. 't Volk noemt dat: lood om yzer. 
		  Ook heeft dat woord liberaal geen vaste beteekenis, naar 't
			 schynt. Ik heb 'n dominee gekend die zich liberaal noemde omdat-i geen bef
			 droeg, en 'n pastoor die voor vryzinnig wou doorgaan omdat hy geen boete oplei
			 aan iemand die door 't vóórgaan van z'n horloge was vervallen in
			 de zonde van vleesch-eten op Vrydag. 
		  Wanneer men tegenover liberaal stelt: bekrompen, dan
			 wil ieder voor liberaal doorgaan. Nooit hoorde ik zeggen: ‘ik heb
			 bekrompen denkbeelden’ of: myn, ‘principes zyn wat
			 steil.’ 
{==195==} {>>pagina-aanduiding<<}
 
		  ‘Maar, roepen de liberalen, wy staan niet tegenover
			 bekrompenheid, we staan tegenover Behoud’ (Onder ons: wat
			 zyn die behouders bekrompen, niet waar?) 
		  Ei, tegenover Behoud! Maar ook dàt woord begryp ik
			 niet. Nooit zeide iemand: ‘ik wil dat alles blyve zoo als 't is,
			 alles moet behouden worden.’ Integendeel, ieder beweert al 't
			 verkeerde te willen verbeteren. 
		  De vraag is alzoo: ‘wàt is verkeerd, wàt moet
			 verbeterd worden?’ 
		  Juist. Om daartoe te geraken, dient ons noch Liberalismus
			 noch Behoud. Daartoe hebben we noodig te weten wat waar is en,
			 vóór alles, behooren we niet boos te worden op iemand die
			 daarnaar streeft. 
		 
		
		  292.

		  Herhaaldelyk heb ik verzekerd niet te behooren tot een der
			 Nederlandsche staatspartyen. Ik ga verder, en geloof zelfs niet aan 't bestaan
			 van die partyen. 
		  Een voorbeeld. De zoogenaamd behoudende party te
			 Amsterdam was in 't laatst van 1859 heel boos op 'n behoudend
			 ministerie, dat een spoorwegnet had ontworpen waardoor Amsterdam meende
			 benadeeld te zyn. Ik weet er zoo iets van! Men dreigde den Havelaar te
			 zullen gebruiken als 'n vuurmaker. Letterlyk ‘er ligt hier
			 - in Amst. - sedert eenigen tyd veel brandstof vergaderd... dàt boek
			 kon wel eens de vonk aanbrengen om die te doen ontvlammen.’ 
		  Jazelfs, die party wilde my afvaardigen in de Kamer. Ik schold zoo
			 mooi, dachten zy. M'n antwoord was dat ik me niet liet gebruiken. 
		  Waar bleef dat partytrekken voor Recht, zoodra die
			 spoorwegwet in de Eerste-Kamer gevallen was? 
		  't Behoud werd weer... Behoud, en 't recht van
			 Havelaar, dat niet langer kon dienen als machine de guerre,
			 werd... ònrecht. Zóó en daarom is de Havelaar
			 gesmoord. 
		  En de Liberalen? 't Zou niet onaardig wezen eens al den lof
			 van hun kant over dat boek te verzamelen. Dat zou 'n kurieus boek worden
			 op-zichzelf. Misschien geef ik eenmaal den tekst eener oproeping van liberale
			 zy, om den ‘edelen Havelaar bytestaan.’ Daarin komt iets
			 voor van 'n standbeeld. Dit nu hoeft niet. Wèl ware ik graag t'huis
			 geweest op Nonnie's verjaardag. 
		  Goed. Een standbeeld dus voor den ‘edelen Havelaar.’
		  
		  Vóór de oprichting, dat heet: voor de verschyning van
			 die circulaire, verzekerde ik de liberalen dat ik heel liberaal was en
			 juist daarom niet kon behooren tot hun party. Van dien 
{==196==} {>>pagina-aanduiding<<}
 tyd
			 af was Havelaar ‘zoo'n byzonder slecht mensch’ de circulaire werd
			 niet gedrukt, en 't recht van gister werd heden... onrecht. Precies als met de
			 behouders. 
		  Had ik meegevloekt over die spoorwegwet, dan zouden de Amsterdamsche
			 behouders meely hebben gevoeld met den Javaan en verontwaardiging over indische
			 schelmery. 
		  Had ik vóór Vry-Arbeid geschreven, en vooral
			 den heer 
			 Rochussen gesmaad - letterlyk:
			 ‘hy moet het aambeeld wezen waarop gy klopt’ 
			  * dan, ja dàn waren de
			 Liberalen bewogen geworden met Javaansche ellende. 
		  Er bestaan geen partyen. Er bestaan maar cliques. 
		 
		
		  293.

		  - M'nheer, zou u denken dat ik mag openblyven na twaalven - 't
			 mensch meende haar kroeg - ze zeggen dat er nu 'n liberaal ministerie is. 
		  - Ik weet het niet, juffrouw. Ikzelf ben heel liberaal, maar als
			 ik wat te zeggen had sloot ik je vóór twaalven, ja 'k
			 sloot je heelemaal. 
		  Ik meende haar kroeg. 
			 Als boutade laat ik dit gelden. De waarheid
				is, dat Lands- of Gemeentebesturen zich met zulke dingen niet te bemoeien
				hebben. 
		 
		
{==197==} {>>pagina-aanduiding<<}

		  294.

		  - Ik stem voor 't behoud, zei 'n predikant die bang was dat de
			 liberalen zouden tornen aan de bezoldiging der geestelyken van-Landswege. 
		  - Ikzelf ben zeer behoudend, man, en geloof daarom dat men liever
			 dan U te behouden, uw traktement in kas moest houden. Wie
			 behoefte voelt aan uw waar, moge die zelf betalen. 
		 
		
		  295.

		  Zonderling toch dat de zielen worden gerepareerd op kosten van den
			 Staat, en als ik overschoend word of achterlappen noodig heb, vind ik nergens
			 een van-Landswege gesalarieerd schoenmaker. 
		  Is de oorzaak misschien dat de wetgever - hu! - heeft gevreesd voor
			 verwaarloozing van 't geestelyk schoeisel als 't lappen daarvan geld
			 kostte? 
		  Een voorstel! Een voorstel aan 'n liberaal ministerie: 
		  ONTWERP VAN WET. 
Eenig artikel. Het repareeren van de
			 schoenen der ziel, komt voortaan ten-laste van wien er op loopt. 
		  Och, wat zouden de zielen gauw blootsvoets gaan! 
		  En goed ook! De Staat zou er by winnen - d.i. gy en ik, lezer - en
			 de Gemeente ook, want er zou weldra blyken hoe weinigen er zyn die inderdaad
			 behoefte voelen aan knelling en likdoorns. En wie er niet buiten kan... welnu,
			 't staat immers ieder vry zich te verminken mits hyzelf de kosten betale aan
			 ‘meester’ en apteker. 
		  Komaan, liberaal ministerie! 
		 
		
		  296.

		  Als ‘liberaal’ beduidt: onbekrompen rechtvaardig, dan is
			 er veel te doen. 
		  't Is niet voldoende, Mr. 
			 Thorbecke, te verklaren dat er
			 ‘contagium’ heerscht. Als ge dit erkent, is 't uw plicht die
			 besmetting tegentegaan. Dáárvoor zyt ge premier. 
		  Zeg eens, wat doet gy om te voorkomen dat deze of gene die
			 U zal vervangen, den tyd van Uw bewind kenschetse met even
			 onliefelyke woorden? 
		  Uw staatkundige principes... 
		  Noch ik noch de natie hebben iets te maken met uw staatkundige
			 principes. Er moet gehandeld worden. 
		  Als in m'n beroep op 't Volk (290) vraag
			 ik u wat er gedaan is om de ellendelingen te straffen - liberaal of
		  	be-
{==198==} {>>pagina-aanduiding<<}
houdend,  om 't even - die den Javaan periodiek laten
			 hongeren? 
		  Wat, om hongersnood te voorkomen? 
		  Wat, om zeeroof tegen te gaan? 
		  Uw staatkundige principes? Ziehier myn principes, zonder staatkunde.
			 Ik geloof niet aan ‘Staatkunde.’ 't Is 'n woord, niets dan
			 'n woord. 
		  Myn principes zyn dat men geen nederlandsche onderdanen mag
			 laten doodslaan of wegvoeren door zeeroovers, en dat het onbillyk is den Javaan
			 te laten omkomen van honger in 'n land zoo ryk als 't zyne. Ziedaar myn
			 principes. 'k Heb nog 'n paar dozyn van die soort, en allen even eenvoudig.
		  
		 
		
		  297.

		  Zeeroof? Zou 't waar zyn? Maar Nederlanders, ziet ge dan niet in
			 elke courant van Java, dat de roovers gaandeweg brutaler worden? Of denkt ge
			 dat ik die rapporten schryf, en dat ge u de zaak niet behoeft aantetrekken
			 ‘omdat die Havelaar zoo'n byzonder slecht mensch is?’ Ik begryp 't
			 verband niet recht. 
		  'k Ontvang daar weer 'n brief, waarin zekere ‘Merano’ instantelyk informeert naar m'n gedrag en
			 karakter. De man dringt aan op antwoord, en zegt dat-i overal kwaad van my zal
			 spreken als ik weiger hem te-antwoord te staan. De eisch van Merano is billyk
			 en kiesch. Hy begint met de verklaring dat-i een christen is... nu ja, dat merk
			 ik wel. 
		  Daar ik nu bevreesd ben voor 't kwaadspreken van dien christen, durf
			 ik hem niet zonder antwoord laten, en daarom zeg ik ja op alles wat-i
			 vraagt. Ach ja, beminnelyke Merano, ik bèn zoo slecht! Maar, eilieve,
			 vertel 't niet over. Want, ziet ge, 't zou toch jammer wezen als die arme
			 Nederlandsche onderdanen daarginder by voortduring werden weggeroofd omdat ik
			 niet zoo braaf ben als gy. En al vat ik nu niet welk verband er
			 is tusschen Havelaars verdorvenheid en de schelmery van 't Nederlandsch gezag
			 in Indie, anderen schynen daarin wèl verband te vinden, en zelfs grond
			 tot rechtsweigering. Daarom, o deugdlievende Merano, zeg 't niemand dat ik
			 ronduit erken schuldig te wezen aan al 't kwaad dat men my ten-laste legt, en
			 aan meer nog... o, aan nog véél meer! Ik verleid drie meisjes in
			 't uur - middelbare tyd - ik smoor ongeboren kinderen tusschen de kopie van m'n
			 ideen , Ik heb ‘verboden omgang’ met den duivel, en
			 bovendien vloekwaardige opinien over uw erfzonde. Maar dat's nog niet alles,
			 brave Merano, ja, 't ergste niet. Ik heb m'n plicht gedaan, ben... doodarm, en
			 Nederlander van geboorte, ziedaar! 
		  Wilt ge nu, ter belooning van m'n oprechtheid, me wat 
{==199==} {>>pagina-aanduiding<<}

			 helpen in 't uitroeien van Nederlandsche deugden die, voor wie ze ondergaat,
			 iets zwaarder te dragen zyn dan myn vreeselyke misdaden? En lees eens na, lieve
			 Merano, wat Jezus zeide over kemelen en muggen, en bedenk dat ik lang kinderen
			 kan smoren die er niet zyn, en meisjes verleiden die 'k nooit gezien heb, voor
			 ik zooveel kwaad heb uitgericht als 'n Gouverneur-Generaal van uw geloof
			 die z'n plicht niet doet. 
		  Wees nu tevreden, Merano. Ge ziet dat ik goedgeefs ben, als altyd.
			 Gy vraagt slechts 'n plaatsjen op den omslag, en ik maak u onsterfelyk met 'n
			 heel nummer van m'n ideen. 
		  Maar ik kan die onsterfelykheid niet toezeggen aan èlken
			 verwaanden gek die u navolgt in onbeschaamdheid. 
		 
		
		  298.

		  - Ge spreekt veel over uzelf. 
		  - Ja, dat doet immers ook de winkelier die u wat leverde en vergeefs
			 aandringt op betaling. 
		 
		
		  299.

		  - Ge spreekt veel over uzelf. 
		  - Ja, dat zou ieder doen, wien ge laster gaaft voor recht. 
		 
		
		  300.

		  En nu weer de zeeroovers. Ik verzeker u dat zy zich volstrekt niet
			 storen aan eenig ‘staatkundig principe’ hoe onbevatbaar fyn ook,
			 van onze turkschewip-ministeries, evenmin als ze zich stoorden aan de
			 circulaire van den heer 
			 Van Twist die - als Opperbevelhebber
			 van de Land- en zeemacht beoosten de Kaap de Goede Hoop! - hen te-keer ging
			 met 'n larmoyant beroep op de weldadigheid 
			  * precies als de juffrouw die haar bestaan
			 verloor, of haar eer, door onvoorziene omstandigheden. 
		  De roovers hebben volgens de laatste berichten weer schromelyk
			 huisgehouden, en ditmaal by Bawean. O, 't is niet voor 't eerst. Ik beweer niet
			 u iets nieuws te vertellen. 't Is maar om er by te zeggen dat het eiland Bawean
			 zeer naby Java ligt, en zelfs 'n onderdeel uitmaakt van 'n Javasche residentie.
			 't Grenst dus aan koffi, Nederlanders. 
		  Zeker hebben die ambulante industrieelen gehoord dat de
			 nederlandsche Tweede-Kamer zich bemoeit met de Marine, en dit schynt de laatste
			 vonk van respekt voor die Marine te hebben uitgedoofd. Heel natuurlyk. Met de
			 Kieswet in de hand, kunnen zy precies weten wat er te wachten valt van zoo'n
			 Kamer. 
		  Als ik de eer had zeeroover te wezen zònder patent, in-plaats
			 van Nederlander met geboorte-akte die voor patent geldt, zou 
{==200==} {>>pagina-aanduiding<<}
 ik
			 evenzoo oordeelen. Deliberante senatu... is 't de juiste tyd om te gaan
			 plunderen by Bawean. Dat is duidelyk. 
		  Wie drommel had kunnen denken dat die zeeroovers latyn verstonden?
			 En 'n ablativus absolutus nogal die ze zeker opvatten als 'n volstrekte
			 noodzakelykheid om iets wegtenemen. 
		  Où diable la latinité va-t-elle se
			 nîcher! 
		 
		
		  301.

		  Ik verneem nu dat de Heer 
			 Thorbecke onlangs in de Kamer verklaard
			 heeft: niet te behooren tot 'n party. A la bonne heure! Dan is er
			 kans dat er wat gedaan wordt. 
		  Maar ik erken dat die verklaring my - en velen - verrast heeft. 
		  En... fair play is 't niet! Dat nu die zoogenaamde liberale
			 party in minachting begint te raken by 't Volk, levert geen reden die party
			 aftevallen nadat men door haar op 't kussen gebracht is. 
		  Let op, als 't christendom wordt afgeschaft, zullen de muurlingers
			 beweren dat ze er nooit toe behoord hebben, en wanneer ik de derde party - de
			 éénige! - zal hebben gebracht tot aanzien, zal D.V.T. om 't
			 luidst met Slymeringen, Droogstoppels en Kappellui uitroepen: ‘precies
			 m'n idee!’ 
		  Op de bres, heeren! Sterf 'n beetjen op de bres van uw geloof, van
			 uw principes, van uw overtuigingen, zooals ge de dingen noemt die u
			 voordeel aanbrengen. 
		  Richard Leeuwenhart sloeg 'n yzeren staaf
			 door: 
			 Saladyn 'n kanapékussen... zonder
			 watersnood. 
			  * Maar ik splyt wolken, naar 't schynt. 
		 
		
		  302.

		  Er is geen eer te behalen aan tegenstanders zonder karakter. 
		 
		
		  303.

		  Principes zyn dingen die men gebruikt om iets onaangenaams
			 natelaten.
{==201==} {>>pagina-aanduiding<<}

			 Zeker! Wanneer twee personen getuigen zyn van
				een ongeluk dat gevaarlyke of opofferende hulp vereischt, zal altyd de
				niet-helper principes weten aantevoeren voor z'n onthouding. De ander
				die wèl helpt en dus hart heeft, denkt niet aan principes. Hy
				heeft ze dan ook niet noodig. 
		 
		
		  304.

		  In den Havelaar spreek ik ergens over: ‘een dorp dat
			 pas was veroverd door nederlandsche soldaten, en dus in brand stond.’
		  
		  Dat ‘dus’ is pikant? Kunstig? Ik ben niet kunstig, en
			 waar ik pikant ben, is 't alleen omdat de waarheid pikant is. Ik begryp
			 wel dat handeldryvende Nederlanders - uit zuinigheid - my liever houden voor 'n
			 kunstenschryver dan voor 'n schryver die de waarheid zegt, omdat
			 de kunst te-koop is voor weinige centen huurgeld, en 't erkennen van de
			 waarheid heel duur kosten zou, maar toch wil ik nu en dan 'n bydrage leveren
			 tot de stukken van 't proces dat eenmaal zal worden gevoerd tusschen de
			 hollandsche natie en myn nagedachtenis. 
		  Ik beweerde dat 'n dorp in brand stond omdat het veroverd was
			 door nederlandsche soldaten. 
		  Hierin ligt heel duidelyk de beschuldiging dat ons krygsvolk
			 schandelyk huishoudt in veroverde plaatsen, en ik, die gewoonlyk vry juist
			 meen wat er in m'n uitdrukkingen ligt, verklaar dan ook by dezen
			 dat inderdaad m'n bedoeling was die beschuldiging intebrengen tegen de,
			 voor hoog geld gehuurde, welgewapende kolporteurs van nederlandsche beschaving
			 en verdere deugden. 
		  Ja, het dorp was veroverd door nederlandsche soldaten, en
			 stond dus in brand. 
		  Op nederlandsche heldendeugd volgt brand. Nederlandsche overwinning
			 leidt tot verwoesting. Nederlandsche krygsbedryven baren wanhoop. 
		  Dit moest niet wezen, vindt ge wel? En als dat - door myn invloed -
			 zal veranderd zyn, hoor ik reeds Mr. 
			 Van Twist en konsorten roepen: precies m'n
			 idee! 
		  Maar 't is jammer dat de man zoo'n idee niet precies had, of althans
			 dat-i niet zoo'n precies idee had, toen de natie hem vry precies betaalde
			 òm dat idee te hebben. 
		  Ik heb - zonder betaling - de preciese waarheid gezegd, ook in dat
			 woordje: dus. 
		  De Havelaar verscheen in Mei 1860. Door de vriendelyke zorg
			 van de firma D.R. & V.L. worden er slechts weinige exemplaren naar Indie
			 gezonden. Wie 't loochent wordt verwezen naar de klachten daarover in de
			 indische bladen. 't Effekt 
{==202==} {>>pagina-aanduiding<<}
 moest gedoofd worden - de
			 anti-Amsterdamsche spoorwegwet was gevallen - en daarom geschiedde de
			 verzending langzaam, schroomvallig, met vreezen en beven, zooals 'n geneesheer
			 rottekruid toedient. De beoordeeling van 't Bataviaasch Handelsblad
			 begint met de woorden: ‘eindelyk is 't ons mogen gelukken dat boek
			 machtig te worden.’ En vroeger reeds had het ‘aan Multatuli den
			 raad gegeven, in 't vervolg een minder slaperigen uitgever te
			 kiezen.’ 
		  Die beschuldiging nu was ongegrond. De uitgevers D.R. & V.L.
			 waren niet slaperig geweest, maar integendeel redelyk wakker. Men kan heel
			 aktief zyn in 't opzettelyk nalaten. 
		  Hoe dit zy, ik konstateer dat de Max Havelaar,
		  die in Mei 1860 verschenen was, eerst vier, vyf maanden daarna - en met
		  belemmering altoos - op Batavia te verkrygen was. 
		  Het beteekenisvolle woordje: dus, dat brandstichting en
			 nederlandsche heldenmoed koppelde tot 'n infaam huwelyk, kan daar populair zyn
			 geworden in September of Oktober van dat jaar. 
		  Als ik slechts 'n kunstenschryver was, zou 't verzet tegen
			 m'n kunstigheid moeten zyn uitgegaan van dezen of genen officier van 't
			 Nederlandsche leger. In-stede daarvan... 
		  Ziehier - en wel van den meestbevoegden kant! - 'n toestemmend
			 antwoord op m'n beschuldiging. 
		  ‘DAG-ORDE. 
  
Hoofdkwartier Batavia,
			 5 October 1860. 
  
‘Bij het lezen van de vele
			 goed bewerkte korpsgeschiedenissen, die het militair departement opvolgend zijn
			 aangeboden, wordt men, te midden van het vele goede, dat men daarin vindt,
			 weemoedig getroffen door een tal van daarin vermelde verwoestingen, die eene
			 schaduw werpen op zoo menige schoone bladzijde. 
‘Men zoekt vergeefs
			 naar den oorsprong van die heillooze gewoonte, die zoo vele overwinningen en
			 nederlagen doet gepaard gaan met de vernieling van het weinige wat het Volk
			 bezit. Van waar, vraagt men zich, heeft het leger, dat naar beschaafde en
			 Christelijke beginselen bestuurd wordt, het regt geput, zoo strijdig toch met
			 het oorlogsregt van beschaafde volken, om het private eigendom te vernielen, en
			 schuldelooze vrouwen en kinderen of magtelooze grijsaards bloot te stellen, om
			 door gebrek om te komen? 
‘Een werktuig van wraak of bestraffing kan
			 het niet zijn - want de taak van het leger is niet om te kastijden, noch om te
			 kwellen, maar om te strijden, te overwinnen, en de gevolgen van den oorlog zoo
			 min mogelijk schadelijk te maken. Een ander beginsel onteert den Staat, onder
			 wiens vlag de oorlog wordt gevoerd.
{==203==} {>>pagina-aanduiding<<}
 
‘Het kan ook niet
			 zijn een middel, om de overwinning gemakkelijker te maken, of de gestoorde rust
			 spoediger te herstellen, - want in stede van verzoening, verwekt de verwoesting
			 slechts verbittering, versterkt zij het verzet, en vergroot zij den dorst naar
			 wraak. Hoe zou men ook kunnen meenen, dat een onkundig, onbeschaafd en meestal
			 misleid volk, wanneer al wat het bezit, ook zijne voedingsmiddelen, baldadig
			 verwoest zijn, éérder genegen zoude zijn, om de wapenen neder te
			 leggen en den overwinnaar te gehoorzamen, dan zoo lang de kans nog bestaat door
			 onderwerping weder in het bezit van have en goed terug te komen?
			 
‘Evenmin kan zulks gerechtvaardigd worden door de allerwege
			 gehuldigde beginselen van het volkenregt. Toen, twee eeuwen geleden (1674), de
			 Palts door het Fransche leger verwoest werd, liet gansch Europa een kreet van
			 verontwaardiging hooren over deze afschuwelijke daad. Zoude dan het
			 Nederlandsch-Indische leger twee eeuwen later mogen doen, wat in een minder
			 beschaafden tijd reeds is veroordeeld? 
‘Niets kan inderdaad die
			 verwoestingen regtvaardigen, en wanneer men ze niettemin ziet plaats grijpen,
			 dan moet men ze wel houden voor het gevolg van verouderde overleveringen, die
			 bereids lang hadden moeten verlaten worden, of van valsche beschouwingen.
			 
‘Wanneer in Indië oorlog gevoerd wordt, is het altijd voor eene
			 van deze beide oogmerken, te weten: onder misleide en oproerige onderdanen de
			 rust te herstellen; - of, om de regenten van onbeschaafde volkstammen, die nog
			 het zelfbestuur hebben behouden, in het belang der beschaving, mildere
			 beginselen van bestuur en van internationale betrekkingen op te leggen. Voor
			 beide deze gevallen past een beschaafde en milde oorlog beter, en zal deze ook
			 betere werking hebben, en heilzamer indrukken nalaten dan brandstichting en
			 verwoesting. Reeds zijn de gevolgen van de oorlogen op zich zelven zoo
			 verderfelijk voor de welvaart van het Volk, dat het niet noodig is die
			 opzettelijk te vermeerderen, om beter de kastijdende hand te doen gevoelen.
			 
‘Daarom is het wenschelijk, om het tot dusverre gevolgde voor
			 goed te verlaten, en de beginselen der beschaafde volkeren aan te nemen.
			 
‘Daarom ook is het wenschelijk dat de officieren, door het beoefenen
			 van het volkenregt, zich bekend maken met hetgeen als oorlogsregt voor
			 geoorloofd en ongeoorloofd wordt gehouden, en zich overtuigen van de
			 onbetamelijkheid en onbevoegdheid van het aanrigten van opzettelijke
			 verwoestingen. Aldus zullen zij, wanneer het uur der toepassing zal gekomen
			 zijn, met overtuiging en kennis van zaken, te beter bij hunne onderhoorigen de
			 edeler gevoelens, die toch bij alle dapperen aanwezig zijn, kunnen opwekken, om
			 de minder edele te onderdrukken, en den oorlog niet tot een hardvochtig
			 handwerk te maken. 
  
De Luitenant-Generaal,
			 
adjudant des Konings in buitengewonen dienst, 
Kommandant
			 van het Oost-Indisch leger, 
van
				swieten.’ 
		  We leven in 'n tyd van verkiezingen. Ik geef den kiezers in
			 overweging, hun uitverkoren societeitspresidenten optedragen, 
{==204==} {>>pagina-aanduiding<<}
 aan
			 de Regeering de vraag voorteleggen: of het ook tyd wordt ‘om 't tot
			 dusverre gevolgde voor goed te verlaten, en de beginselen van beschaafde
			 volkeren aantenemen?’ 
		 
		
		  305.

		  Ik verzoek het nageslacht, de gelden die 't zal willen byeenbrengen
			 voor myn standbeeld, te gebruiken tot 'n belooning voor 't beste:
			 ‘historisch-kritisch onderzoek naar de wyze waarop de Goddienende
			 Nederlandsche natie zich heeft vrygepleit van de beschuldiging die
			 Multatuli tegen haar inbracht, toen hy 't woordje “dus”
			 plaatste tusschen nederlandsche heldendeugd en verwoeste
			 dorpen.’ 
		 
		
		  305a.
 
		  
			  * Zoo schreef ik
			 zeventien jaar geleden. Is er sedert dien tyd iets verbeterd? Als antwoord op
			 deze vraag geef ik hier eenige uittreksels uit het onlangs verschenen werk van
			 denzelfden Luitt-Genl 
			 Van Swieten over den Atjinschen
			 oorlog: 
		  ‘Onze strijd in Atjeh is geen gewone oorlog, geen strijd waar
			 twee mogendheden zich afbreuk doen, tot de overwonnen partij, den oorlog moede,
			 vrede vraagt en tot het nederleggen der wapenen besluit. Het doel van dezen
			 oorlog is om het land en het volk te onderwerpen, - het volk tot onderdanen en
			 het land tot eene bezitting van Nederland te maken. Waar vindt men een tweede
			 voorbeeld, dat om een dergelijk doel te bereiken, het land verwoest, het volk
			 verarmt, de bezitting tot een lastpost maakt, en daarvoor ongeveer honderd
			 à honderd vijftig millioen en vele menschenlevens ten offer brengt?
			 
Wij hebben getracht den oorsprong te vinden van eene oorlogvoering, die
			 voor de eer der nederlandsche wapenen zoo beleedigend is dat zij aan Multatuli
			 heeft doen zeggen: een dorp dat pas veroverd was door de nederlandsche
			 troepen en “dus” in brand stond. Wij hebben die niet
			 kunnen vinden. Wij weten echter dat ze vroeger niet bestond, en eerst sedert
			 ongeveer 25 jaren door eenige bevelhebbers is ingevoerd. Wij hebben op Java den
			 oorlog mede gemaakt in de jaren 1827 tot 1829, als tweede luitenant onder 
			 Michiels en 
			 Ledel, twee mannen die onder de actiefste
			 KolonneKommandanten gerekend werden. Maar nimmer hebben wij in dien tijd een
			 Kampong zien verbranden. Wij zullen niet beweren dat het elders, onder de
			 bevelen van andere Kolonne-Kommandanten nimmer geschiedde, maar wij kunnen
			 verklaren dat het tot de zeldzaamheden behoorde. Enz. Enz. 
. . . . . . . .
			 . . . . . . . . . . . . . . . . . . . . . . . 
Het is toch niet van U, 
			 Seelig, 
			 Delprat, 
			 Van Overstraten, 
			 Scheltus, 
			 Van Molken en 
			 Knoop, dat zulke kwade leerstellingen zijn
			 uitgegaan! Wij kunnen, wij durven er geen antwoord op geven. Wij kunnen slechts
			 die beginselen uit naam der menschelijkheid, der beschaving, der eer van het
			 leger en de nederlandsche vlag, 
{==205==} {>>pagina-aanduiding<<}
 der moraliteit en utiliteit, als
			 schandelijk bestempelen. Enz. Enz. 
. . . . . . . . . . . . . . . . . . . .
			 . . . . . . . . . . . 
Wij zeggen andermaal met Multatuli, dat wij niet
			 mogen “afdalen tot het zeer lage standpunt van den vijand, in-stede van
			 nooit, zelfs tegen den onbeschaafden, te vergeten wat men aan eigen beschaving
			 verplicht is.”’ 
		  De heer Van Swieten heeft hier uit het geheugen aangehaald, want
			 zóó heb ik me nooit uitgelaten. My komt het zedelyk standpunt van
			 den Atjinees die zoo moedig zyn land tegen roovers verdedigt, zoo laag niet
			 voor! Doch dit doet nu niet ter-zake. De vraag is slechts of ik door de
			 mededeeling der woorden van den heer V.S. het woordje ‘dus’ in de
			 Saïdjah-geschiedenis gerechtvaardigd heb? 
		  Wat overigens de door dien generaal vruchteloos nagespoorde oorzaak
			 van de gewraakte barbaarsche domheid aangaat, ze ligt in den algemeenen
			 toestand van ons Staatsbestuur (286) en in de
			 onzedelykheid der Maatschappy die daarmee by-voortduring genoegen neemt.
			 Wat kan er verwacht worden van 'n Volk dat voor Droogstoppel party trok tegen
			 Havelaar? 
		 
		
		  306.

		  Volgens 'n amerikaansch dagblad, is onlangs zekere juffrouw 
			 Nancy Smidt verkozen tot burgemeester van
			 de stad Oskaloso in den staat Jowa. Ik weet niet of 't waar is,
			 want het staat in 'n dagblad, maar als 't waar is, denk ik dat die kiezers te
			 Amsterdam zyn geweest, en 'n afschrik hebben gekregen van
			 mannelyke besturen. 't Is zoo vreemd niet. 
		  Ze zullen daar de waterhoudende trottoirs hebben gezien, met
			 akkompagnement van keldergaten, stoeptrappen, winkelkasten en verdere
			 guet-apens. Ook hebben zy waarschynlyk een-en-ander vernomen van den
			 staat der geldmiddelen in die stad, en van de manier waarop de vrome
			 burgervaderen kans hebben gezien om bankroet te gaan, zonder dat iemand
			 begrypen kan waar 't deficit gebleven is. 
		  Ik gis dat de Oskalosers 'n brand hebben bygewoond, waarby de
			 spuiten absent bleven omdat de stad Amsterdam chicaneert op de betaling van de
			 premiën. 
			  *
		  
		  Dit alles, denk ik, zal aanleiding hebben gegeven tot de meening dat
			 het tyd werd eens te beproeven of 'n dame even schandelyk als 'n man zou
			 misbruik maken van 't vertrouwen harer medeburgers.
		 
		 
{==206==} {>>pagina-aanduiding<<}

		  307.

		  De leden der gemeenteraden in Nederland worden niet betaald. 
			  * 't Is er ook naar. Ik geloof dat niets
			 duurder uitkomt dan onbetaalde dienst. 
		  Die lui doen dat voor de eer, zegt men. Dan zyn ze, in
			 Amsterdam althans, met weinig tevreden. Dit moet ik erkennen. 
		  Onlangs las ik in 'n klein - dikwyls geestig, en daarom in Holland
			 niet geacht - blaadje, dat de burgery in die stad, stipt genomen, het recht
			 hebben zou te-hoop te loopen, naar 't stadhuis te gaan, en de raadsleden met
			 toebehooren - d.i. met al hun plichtvergeten vroomheid en fatsoenlykheid - het
			 venster uittegooien. 
		  Even als dat blaadje raad ik dit af. 't Mocht eens 'n onschuldigen
			 voorbyganger treffen. Maar hierin ben ik 't met dit blaadje volkomen
			 ééns, dat de goeie burgery eigenlyk recht hebben zou tot
			 zoo'n exekutie. 
		  Neen, toch niet! Die burgery kóós immers m'nheer
			 die en m'nheer die? Den burgemeester alleen heeft ze aan den
			 Koning te wyten. De rest is eigen kiesfabrieks-werk. Geen lid in den raad, of
			 er is eenmaal uitgebazuind dat die man nu eerst recht hartelyk en
			 bekwaam de belangen zou voorstaan van die lieve goeie stad! 
		 
		
		  308.

		  Ik heb veel landen bezocht, en beyverde my overal achttegeven op de
			 publieke zaak. Welnu, ik verklaar nergens zulke totale absentie van
			 plichtsbesef, nergens zoo'n walgelyke onbekwaamheid te hebben aangetroffen als
			 by 't bestuur der stad Amsterdam. Amsterdammers, ziet ge dat niet? Reist eens
			 wat, merkt eens wat op, en als ge terugkeert, gaat naar 't 
{==207==} {>>pagina-aanduiding<<}

			 stadhuis en gooit... neen, gooit niets. Maar eilieve, kiest anders. 't
			 Grappigste is dat dezelfde kranten die u zoo trouw voorgingen in kiesrazerny,
			 heel ontevreden zyn over den loop der zaken. Zy moesten konsekwent
			 wezen, parbleu! en 't heel mooi vinden dat er deficitten zyn in de
			 trottoirs, en équivalente gapingen in de geldmiddelen. 
			  * Eerst schepen ze u op met allerlei pronkmodellen van
			 onbeduidendheid, en wanneer dan de boel schandelyk slecht gaat, roepen ook zy
			 om 't hardst: precies m'n idee! 
		  Wat er te verwachten is van uw gekies waar 't 's Lands belang
			 geldt, o Nederlanders, gy die reeds niet in-staat zyt de belangen eener
			 stad te overzien? Dit kunt ge nalezen in m'n idee over 't
			 whisten. Uwe rekening deugt niet. (119, 
			 121, 
			 133) 
		 
		
		  309.

		  Onlangs vertelde het Handelsblad dat m'nheer die,
			 absoluut in de Kamer moest, want hy was zoo byzonder liberaal. In 't
			 voorbygaan: 'n tegenstander dus van den heer 
			 Thorbecke, die uitdrukkelyk verklaard
			 heeft niet te behooren tot de liberale party. 
		  Goed, die liberale man moest in de Kamer. Niemand kende den
			 stumpert, maar hy was zoo heel erg liberaal, zei 't Handelsblad. De man
			 had nooit wat uitgevoerd, dat is zoo, maar... vreeselyk liberaal was-i!
			 Dit òntkende dan ook niemand, want niemand kènde den man, en 't
			 zou onbeleefd wezen te twyfelen aan deze of gene onbekende hoedanigheid -van 'n
			 persoon wiens naam men zoo-even hoorde voor 't eerst. 
		  Die man kon... die man zou... die man was...
			 kortom, 't Handelsblad voorspelde dat de poortlui in den Haag verbaasd
			 wezen zouden over dàt produkt van Amsterdamsche kiezery. 
		  Maar tegelykertyd had die krant 'n middel gevonden tegen
			 hondsdolheid, en wat later drong ze er op aan dat de burgery haar melk zou
			 kooken om geen blaren te krygen onder de tong, zooals de arme koeien die 't
			 geluk niet hebben kranten te lezen. 
		  Ik ben nu zoo vry deze drie zaken in verband te brengen: 
		  De melk moest gekookt, om de blaren tegentegaan. 
Om niet dol
			 te worden, of te blyven, moest men 't recept gebruiken van 't
			 Handelsblad. 
Om de verrotting in den Staat te genezen, behoorde men
			 te kiezen: m'nheer... 'k weet waarlyk den naam van 
{==208==} {>>pagina-aanduiding<<}
 dien feniks
			 niet, 'n rechte Tweede-Kamersnaam dien men terstond vergeet omdat er niets aan
			 verbonden is, Jansen of Klaassen of zoo-iets. Maar liberaal wàs-i,
			 dàt verzekerde het Handelsblad op z'n liberale blads-eer. 
		  Ik kom hierop terug zoodra ik 't nummer weet van de krant waarin dat
			 recept voorkomt tegen hondsdolheid. Ik wil 't letterlyk geven, om 't vermoeden
			 te voorkomen dat ik 't gemaakt heb. Men mocht eens weer zeggen dat het zoo
			 ‘mooi’ geschreven was, en dus niet te vertrouwen. 
		 
		
		  310.

		  Sokrates was 'n verwaande gek, en de Atheners hadden groot gelyk hem
			 te veroordeelen. Alleen vind ik z'n straf wat ligt. Sterven! Dat moet immers
			 ieder, zelfs de ònschuldige aan alle goed! Ik vind het zeer onbillyk,
			 aan iemand die zich toewydde aan 't algemeen welzyn, opteleggen als
			 straf, wat ten-laatste ondergaan wordt door de nuchterste onbeduidenheid
			 die ooit 'n volk vertegenwoordigde. De Atheners waren te driftig, precies als
			 de Joden. Zie Minnebrieven, in 't voorbericht. 
		  Maar 
			 Sokrates! Ziehier wat ik over hem vind in 
			 Plutarchus: 
		  ‘In Athene bestond het gebruik dat de beschuldigden zich voor
			 de rechtbank verdedigden met kunstige redevoeringen, en op 't gemoed hunner
			 rechters trachtten te werken door tranen en smeekbeden. Sokrates achtte het
			 beneden zich zulke onwaardige middelen aantewenden... 
		  Ik heb u al gezegd, dat Sokrates gek was. 
		  ‘In z'n eenvoudig pleidooi wees hy op zyn levensloop... 
		  Heel dom alweer. De man meende zeker dat men letten zou op wat-i
			 gedaan had. Dàt was de vraag niet, o Sokrates! Ge hadt moeten
			 zeggen: ik ben liberaal... of behoudend - al naar de wind woei -
			 ge hadt behooren te spreken van uw geloof - ouwerwets of modieus, naar
			 't uitkwam, alweer - ge hadt iets moeten vertellen van principes en stellingen
			 - volgens de eischen van den dag, altoos - zie, dat was uw fout! Plutarchus had
			 wel gelyk, uw verdediging eenvoudig te noemen, eenvoudig, ja, tot onnoozelheid
			 toe. 
		  Goed, hy wees dan op z'n levensloop. Maar: 
		  ‘Deze verdediging vond geen ingang by z'n rechters, en zy
			 veroordeelden hem ter dood... 
		  Niets dan dat? Vervloekte lamheid van de Atheners die geen begrip
			 schenen te hebben van christelyk martelen, stomme 
{==209==} {>>pagina-aanduiding<<}
 heidenen als ze
			 waren! 
		  ‘Volgens Atheensch gebruik, moest de veroordeelde zelf
			 verklaren welke straf hy meende verdiend te hebben. Dit werd ook gevraagd aan
			 Sokrates, die daarop verklaarde dat hy geloofde verdiend te hebben op
			 algemeene kosten te worden onderhouden door den Staat, als ware hy overwinnaar
			 geweest in de Olympische spelen. 
		  Had ik niet gelyk toen ik zeide dat die Sokrates gek was? Geen spoor
			 van christelyke nederigheid! Maar... ja, natuurlyk: 
		  ‘Door dit antwoord verbitterde hy z'n rechters nog
			 meer... 
		  Ik geloof 't graag. 't Is ook heel onpleizierig, als men denkt
			 iemand voetstoots te veroordeelen, dat zoo'n persoon zich vermeet aanspraak te
			 maken op belooning. De rechters hadden groot gelyk zich te verbitteren na zoo'n
			 antwoord, en: 
		  ‘Velen hunner die eerst hadden gestemd tegen de doodstraf,
			 stemden nu daar vóór. Hy werd veroordeeld.’ 
		  Tot zóóver Plutarchus. Die droge levensbeschryver
			 geeft niet eens plaats aan 'n enkel woordje van lof over die verbitterde
			 rechters. Ik denk dat Plutarchus liberaal was, en dat de rechters behoudend
			 waren, of omgekeerd. In Griekenland prees men nooit iemand die behoorde tot 'n
			 andere party. 
		 
		
		  311.

		  Als er iemand opstond die beweerde - en bewees - dat die partyen
			 eigenlyk niets waren dan gemeene cliques, dan haastte men zich om
			 coram populo - dat is: in de Tweede-Kamer van dat land - te verklaren
			 dat men met die partyen niets te maken had, en alleen 't algemeen welzyn
			 bedoelde. Er waren altyd Grieken die 't geloofden, vooral in Baeotie. 
		  Maar ook waren er - ditmaal niet in Baeotie - die 't niet mooi
			 vonden dat men z'n moeder verloochende.
		   
		  - 't Mensch heeft zich gemeen gedragen, zei men, dàt is wel
			 waar, maar... 
		  - Hy heeft fortuin gemaakt, zei men, ook dàt is waar,
			 doch... 
		  - Eilieve, hy maakte dat fortuin dóór haar slecht
			 gedrag... kwam z'n deugd niet wat laat? En is er veel te verwachten van deugd
			 die zich eerst openbaarde nadat de ondeugd ophield voordeel te geven? 
		   
		  Zoo spraken sommigen in Griekenland. 
		 
		
{==210==} {>>pagina-aanduiding<<}
 
		  312.

		  't Is me een raadsel, dat in onze Tweede-Kamer niemand is opgestaan
			 om te protesteeren tegen de betuiging van den heer 
			 Thorbecke dat-i niet behoorde tot de
			 liberale party. 
		  Ik begryp dat men zich schaamt daartoe te behooren. Maar ik begryp
			 niet hoe men die schaamte durft toonen met zooveel... onbeschaamdheid. 
		  Ik verwacht nu 'n annonce van dezen of genen bierbrouwer: 
		  ‘Heel ondankbaar voor 't genoten vertrouwen, en vervuld van
			 minachting voor de dwazen die myn extrakt kochten, voel ik my gedrongen
			 ter-kennisse te brengen van 't geëxtraheerd publiek, dat ik niet behoor
			 tot de party die eenige waarde toekent aan 't Malz dat ik met
			 liberaal-kwistige hand toediende aan elk die gek genoeg was om my te gelooven
			 toen ik nog niet in 't bezit was van de buitenplaats waarvan ik dit program doe
			 uitgaan. 
Dat er een ‘contêgium’ onder myn lyders
			 heerscht, is wel waar, doch die besmetting kan niet worden genezen met 'n
			 aftreksel van stinkbast. 
Ik geef deze verklaring ter-liefde van de
			 waarheid, die ik aanbid nadat ik zooveel mogelyk heb geprofiteerd van het
			 tegendeel, en ook uit malznyd tegen anderen die, nog geen buitenplaats
			 hebbende, myn voorbeeld zouden willen volgen, en 't publiek op nieuw
			 extraheeren. 
  
Malz-rust den zooveelsten. 
 
			 
P.S. Men heeft hier-en-daar wat leege flesschen achtergehouden, voorzien
			 van myn voormalig liberaal cachet. Met al de oprechtheid van iemand die geen
			 voordeel by leugens heeft, waarschuw ik tegen 't koopen en gebruiken van de
			 drankjes die deze of gene onverlaat zonder buitenplaats, onder myn gewezen vlag
			 zou willen binnensmokkelen in de magen der Baeotiers. Ze hebben vooreerst
			 genoeg! 
		 
		
		  313.

		  Schande over u, 
			 Thorbecke! 
		  Mocht gy misbruik maken van de bekende onnoozelheid eener Kamer die
			 u op 't kussen bracht in de meening dat gyzelf althans waarde hechtte
			 aan uw Malz? Is 't niet onedel den idioten die Nederland niet
			 vertegenwoordigen, hun ligtgeloovigheid in 't aangezicht te smyten, en uw eigen
			 brouwsel aftekeuren nadat ge hen daarmee hadt dronken gemaakt? 
		  Hoe, gy spreekt van algemeen belang? Gy, de schepper
			 onzer ellendige Kieswet? 
		  Hoe, gy verloochent uw party, ge loochent zelfs 't
			 bestaan der partyen? Gy, de partyman by uitnemendheid? Gy,
			 de vaandrager? Gy, de voorganger? Gy, het verzamelingspunt van
			 die zoogenaamde liberalen, 't mikpunt der zoogenaamde behouders?
{==211==} {>>pagina-aanduiding<<}
 
		  O, Thorbecke, byna beweegt ge my konservatief te worden! Noch 
			 Groen van Prinsterer, noch 
			 Mackay, noch 
			 Elout zouden hun publiek zoo'n
			 Hoffächtige circulaire hebben gezonden. En Hoff-zelf had liever gezwegen,
			 al waar 't uit vrees alleen, dat de bedrogenen, woedend geworden, hem zouden
			 weghalen van z'n buitenplaats. 
		  't Is waar, uw publiek schynt niet recht verstaan te hebben
			 wat gy gezegd hebt. Dit ziet men meer by menschen die niet spreken kunnen. 
		  En 't Volk? Het volk leest niet wat gy zegt in die TweedeKamer. 
		  Maar wèl leest dat Volk myn ideen , o Thorbecke!
		  
		  En daarom zal ik zorg dragen dat men 't wete hoe gy, na zooveel
			 mogelyk te hebben gebruik gemaakt van de meening: 
		  dat er in Holland bestond: een liberale party, 
dat
			 gy daarvan de hoofdman waart, 
dat die party het algemeen
			 belang vertegenwoordigde... 
		  dat gy, nu ge minister zyt, verklaard hebt: niet te
			 behooren tot die party. 
		 
		
		  314.

		  Dat uw haagsche cliques - liberaal of behoudend - niets te
			 maken hadden met waarheid en recht, heb ik gezegd, o 
			 Thorbecke! 
		  Uw verklaring is 'n plagiaat. 
		  Toch ware 't my een genoegen geweest die te hooren herhalen uit
			 oprechten mond. Maar niet gy hadt het recht myn woorden tot de uwen te
			 maken, gy die aan 't ellendig partystelsel-geknoei uw opkomst te danken
			 hadt. Gy hadt moeten sterven op de bres van 't zoogenaamd liberalismus!
			 Nogeens, dàt zou de heer 
			 Groen van Prinsterer doen, op de
			 neergeschoten bouwvallen van zyn systeem. 
		  Dat ge by 't aanvaarden van uw bestuur bevreesd waart 'n program te
			 geven, is me zeer verklaarbaar. Ge wist dat ik 't Volk misselyk had gemaakt van
			 uw programmen. Ook is 't my verklaarbaar dat men betuigt: ‘ik zal 't
			 goede doen’ of althans ‘ik zal trachten naar het
			 goede.’ Zeker, ik zou geen andere betuiging weten,
			 ik die alle gestelsel verafschuw. Maar, Thorbecke, die betuiging paste
			 niet in Uw mond. 
		  Gy waart, na zoo langen en voordeeligen verkoop van uw mout,
			 zedelyk verplicht de bruikbaarheid daarvan te bewyzen. 't Volk had recht
			 van u te verwachten dat gyzelf u daarvan bedienen zoudt tegen de
			 ‘besmetting’welker bestaan gy - en naar waarheid! -
			 konstateert.
{==212==} {>>pagina-aanduiding<<}
 
		  Hoe, de malz-leverancier 
			 Hoff is ziek, Hoff is ‘besmet’
			 en Hoff gebruikt iets anders dan z'n eigen brouwsel? 
		  En met 'n soort van zelfverheffing beroemt-i zich op minachting voor
			 't extrakt dat-i vroeger liet aanpryzen in zeskolommige artikelen? En nu
			 spreekt-i van 't klare water dat ik aanprees als nuttig en te verkrygen
			 om-niet, toen 't aan my stond aandeel te nemen in de zeer winstgevende fabriek
			 van stinkhout! 
		  Hoe, m'nheer Hoff? Hoe, m'nheer Thorbecke? 
		  Ik heb 't recht arkanen te minachten. Ik, hoort ge,
			 die daaraan niet geloofde toen er wat mee te verdienen was. Gy hebt dat recht
			 niet! 
		  Ik heb 't recht te zeggen dat er maar één
			 arkanum is tegen staatkundige besmetting: waarheid! Gy, Thorbecke, hebt
			 dat recht niet! 
		  Gy, Thorbecke, Hoff, en konsorten, gy behoort Malz te
			 slikken, en extrakt van liberalismus, tot het eind uwer dagen. Zoo zy het! 
		 
		
		  315.

		  De Heer 
			 Thorbecke zou ditmaal naar-i verzekerd
			 heeft, het ‘algemeen belang’ behartigen. Wie er wat van gemerkt
			 heeft, ik niet. En, evenals die Grieken waarvan ik sprak, ik geloof niet in
			 late deugd. 
		  Laat zien wat de heer Thorbecke gedaan heeft in dat algemeen
			 belang? 
		  Heeft-i de zegelwet op de dagbladen afgeschaft? Men zegt dat-i 't
			 doen zàl. Die wet zou by den Raad van State zyn, ter overweging.
			 ‘Om te beproeven’ zouden de groningsche dominees zeggen. Er schynt
			 dus nog 'n ‘proef’ noodig te wezen ‘om te weten of 't goed is
			 wat publiek leven te brengen in 'n verdroogd Volk. Dat moet de Raad van State
			 eerst ‘beproeven!’ Die omslag is grondwettig, antwoordt men? 
		  Zeker, 't is grondwettig. Dat beduidt: ellendig, slymerig,
			 onpraktisch, hollandsch en haagsch. Neem den eersten den besten burger in 't
			 verhoor, en vraag hem: waartoe dient die Raad van State? Antwoord zelf eens,
			 lezer. 
		  Heeft de heer Thorbecke de officieel erkende, door de natie
			 betaalde, dominees afgeschaft? Integendeel. Die kwaal is bestendigd door 'n
			 fonkelnieuwe pensioenwet voor die heeren. 
		  Heeft de heer Thorbecke 'n eind gemaakt aan de belemmerende
			 onzedelyke domme inkomende-rechten? Weer integendeel. De leden van de
			 Tweede-Kamer houden zich bezig met napluizen der hoogstgewichtige vragen: of
			 smeerkaarsen moeten belast worden naar 't gewicht, en of de krenten - volgens
			 
{==213==} {>>pagina-aanduiding<<}
 hen: C.O.R.I.N.T.H.E.N - behooren te worden behandeld gelyk met
			 de pruimen? 
		  'k Weet wel dat de Regeering die hun zulke nietigheden ter
			 overweging geeft, 'n exkuus zou kunnen zoeken in de zeer gegronde bewering dat
			 de Nederlandsche Tweede-Kamer niet in-staat is zich bezig te houden met
			 gewichtiger zaken (9) maar eilieve... doch ik ga voort
			 te onderzoeken wat de heer Thorbecke gedaan heeft in 't algemeen
			 belang? 
		  Waarom heeft-i dan die Kamer niet naar-huis gezonden met de groeten
			 aan de kiezers, en de welgemeende boodschap dat de natie met zulke nulliteiten
			 niet langer gediend is? Waarom niet de Kieswet-zelf veranderd, die ellendige
			 ezelsbrug van den stal naar 't Kapitool? 
		  Dit laatste ware konsekwent geweest in iemand die van 't
			 liberalismus overging tot de derde party. Ieder zou 't natuurlyk hebben
			 gevonden dat men 'n andere manier van kiezen behoeft voor 't algemeen
			 belang, dan toen die kiezery dienen moest om zekere clique in de
			 hoogte-te steken. 
		  Het wegzenden van de Tweede-Kamer en de verandering der Kieswet, had
			 de eerste maatregel moeten zyn van 'n minister die zelf begon met de verklaring
			 dat er besmetting heerschte. 
		 
		
		  316.

		  ‘Besmetting!’ Ik laat dit woord niet los, o 
			 Thorbecke! Gy hebt het gezegd. 
		  Er heerscht besmetting in de politiek, sedert jaren! Dat hebt
			 gy gezegd, o Thorbecke! 
		  Weer beschuldig ik u van plagiaat. Ik 't eerst heb gezegd dat
			 de huishouding van staat verrot was. 
		  Ik mocht dit zeggen, ik die my verzet had tegen de
			 kwaal. Maar gy? Moogt gy 't me nazeggen, gy die zooveel
			 aandeel hadt in de oorzaken van de ziekte? Gy, die - om dit alleen te
			 noemen - de smetstof hebt vergaard, in kracht gehouden, overgedaan en
			 bestendigd in uw Kieswet? 
		  Noch de Koning - jammer genoeg! - noch eenig minister -lafhartig
			 genoeg! - heeft den eed op de grondwet gebroken. Hoe slecht ons land geregeerd
			 wordt en werd, men week niet af van de hoofdregelen die gy - of wie ook
			 in uw geest - voorschreef. De besmetting waarvan gy spreekt, is
			 'n gevolg van uw systeem. Dat ge nu, rekenende op de domheid van de
			 Kamer en op de onwetendheid des Volks, dat systeem verloochent, dat ge nu
			 my napraat en u aanstelt als waart ge een mensch instee van 'n
			 staatskunstenmaker, zie, dit geeft u geen recht nu met zelfgenoegzame
			 verontwaardiging te spreken 
{==214==} {>>pagina-aanduiding<<}
 over ‘besmetting.’ 
		  Zoo deed ook 
			 Duymaer van Twist die, om de begrooting
			 van 'n antagonist te doen vallen, heel naïf - of onbeschaamd - lange
			 redevoeringen hield om aantetoonen hoe 'n ellendige boel 't was in datzelfde
			 Indie dat hy vyf jaren bestuurde. 
		  Zulke duitenplaterige afleidingen sta ik u niet toe. Reken er op,
			 dat myn woorden gehoord worden door 't Volk, dat eindigen zal ze ook te
			 verstaan ten-laatste. 
		  De Van Twisten hebben zich terugtetrekken op hun buitenplaatsen. Ik
			 kan 't niet beletten, schoon 't onbillyk is. Maar weten zàl men
			 wat ze achterlieten ter verantwoording. 
		  En gy, zeg nog tienmaal dat de huishouding van Staat
			 ‘besmet’ is, tienmaal zal ik u antwoorden: sta op van uw zetel en
			 maak plaats voor wat beters, gy die klacht en aanklacht geeft voor zelfverwyt,
			 gy die laag neerziet op de dingen quorum pars maxima fuisti! 
		  Veracht de Tweede-Kamer zooveel gy wilt - daarin zal ik u
			 niet afvallen - geef haar krenten, rozynen en smeerkaarsen te verduwen zooveel
			 ze maar slikken kan, goed! Maar spreek niet alsof gyzelf daarbòven
			 stond, of daarbuiten. 
		  Die Tweede-Kamer, die pronkkamer van Nederlandsche middelmatigheden,
			 dat muzeum van misdadige nietigheid, is uw werk, o Thorbecke! 
		 
		
		  317.

		  Ik begryp heel goed hoe men behoudend wordt, door goed opteletten
			 wat 'n liberaal is.
			 Dit is onjuist uitgedrukt. Er behoort te staan:
				‘door 'n oppervlakkig acht geven op de Liberalen.’
				Wie hen nauwkeurig gadeslaat, komt weldra tot de overtuiging dat
				de liberalen byna doorgaande niet liberaal zyn, en zou dus
				daardoor niet worden genoopt tot afval van 't liberalismus. Wat de
				zoogenaamde Liberalen aangaat, zy spelen op maatschappelyk en
				staatkundig terrein nagenoeg het rolletje dat de modernen op theologisch gebied
				vervullen. Ze ontkennen juist genoeg om inkonsekwenter te zyn dan zy die
				alles behouden, en behouden te veel om in de oogen van 'n denker de
				minste verdienste te hebben in 't wegwerpen van de rest. 
		 
		
		  318.

		  In de kamerzitting van 23 Juni j.l. (1862) was kwestie over 't
			 bedrag der belasting op zeker artikel, op linnen, geloof ik. 
		  De regeering had voorgesteld 5%. 
		  Twee leden - ik weet waarachtig de namen niet, en 't doet er niet
			 toe, ge zoudt ze toch weer vergeten - twee leden amendeerden die bepaling, en
			 meenden dat 1% beter was. 
		  En, lezer, nu vraag ik u waarom? Als ge 't raden wilt, 
{==215==} {>>pagina-aanduiding<<}

			 denk aan Muurling. Juist, dat is het. Men hoeft de ouders niet toetespreken,
			 als er geen ouders zyn. Wie niet ligt of zit, hoeft niet optestaan. En: 
		   
		  ‘1% is beter dan 5%, omdat 5% meer belemmering teweegbrengt
			 in den handel.’ 
		   
		  En, let op, zulke muurlinger staatswysheid wordt te-berde gebracht,
			 als 'n roman van 
			 Dumas, met kollaboratie. Om te
			 verlossen van zulke vruchten, zyn ze in de Kamer met hun tweeën. Ik zou
			 natuurlyk nooit op het denkbeeld gekomen zyn dat 5% inkomende rechten zwaarder
			 drukt, belemmerender werkt op den handel, dan 1%. Doch men bedenke dat ik m'n
			 ideen alléén schryf, zonder andere hulp althans dan van
			 de indignatio die 
			 Juvenalis hielp aan z'n verzen. 
		  Toch zou er zeker blyk van goedhartigheid uit zulke opmerkingen van
			 geachte leden kunnen gedistilleerd worden. 
		  Ik liet in m'n Vry-Arbeid voorstellen, 'n rund tweemaal te
			 slachten voor 't dood wezen zou. Zonder 't vriendelyk amendement van de twee
			 uitverkorenen die - behoudens byzondere geachtheid, en altyd heel onpartydig de
			 belangen voorstaande van hun distrikt - van opinie zyn dat 5%meer is dan 1%,
			 zonder dàt zou wellicht hier-en-daar m'n runder-voorstel zyn gehouden
			 voor 'n charge. Nu ben ik gerust. 
		  En ook 
			 Fockenbroch kan rusten te St. George
			 d'Elmina. Z'n ‘Godenraad’ is onäantastbaar voortaan, en
			 Neptuun staat niet langer alleen met de nuchterheid van z'n voorstel tot
			 genezing der besmetting van zyn tyd: 
		  
			 ‘'t Eerste is dat men zal verbiên  
			 Buiten de poort te loopen spelen...  
		  
 
		  Maar Neptuun had die monsterlyke genialigheid alléén
			 bedacht... behoudens persoonlyke geachtheid alweer, en in 't onpartydig belang
			 van z'n distrikt. 
		  Ik trek alles in wat ik tegen of over den heer Thorbecke zeide, daar
			 ik nu op-eens begryp dat men zóó moet gekscheren met 'n Kamer die
			 zich bezighoudt met zulke amendementen. 
		  Maar wat ik nog altyd niet begryp, is dat men niet doorredeneert op
			 den stevigen bazis dat vyf meer is dan een. 
		  Eén is meer dan 'n half. Een half is meer dan 'n tiende, en
			 zoo voort. Daarom is ½% inkomend-recht, beter dan l% inkomend-recht, en
			 1/10 beter dan ½. 
		  Juist, hoe lager inkomend-recht, hoe beter. Hoe hooger, hoe meer
			 belemmerend voor de algemeene welvaart.
{==216==} {>>pagina-aanduiding<<}
 
		  Dewyl nu nul minder is dan 1/10, dan
			 ½, dan 1, dan 5%, en omdat alzoo alle inkomende rechten schadelyk
			 zyn... 
		  Daarom zou ik weigeren te treden in diskussie over 't wegen van
			 smeerkaarsen, en over den juisten tyd om krenten te behandelen, om m'n aandacht
			 en m'n stem te bewaren voor dit eenig artikel: alle inkomende-rechten zyn
			 afgeschaft. 
		  Vrage: hoeveel Nederlandsche persoonlyke geachtheid er noodig is om
			 de waarde te vatten van dàt wetsartikel, als er twee geachte leden
			 vereischt worden om te bedenken dat vyf meer is dan een? 
			 De niet zeer deftige oorsprong der
				belasting op den Invoer wordt aangeduid in 't volgend nummer. Haar
				werking is ellendig. Ze stremt het verkeer. Ze is oorzaak van veel
				tydverlies. Ze belemmert de nationale onafhankelykheid, daar men gedurig
				om-den-wille van naburen genoodzaakt is tot geven en nemen. Ze drukt zeer
				ongelyk omdat ze slechts 't verbruik treft, en niet de bezitting. Ze kost veel
				aan perceptie. Zy is vexatoir, en geeft aanleiding tot 'n zeer onkiesch
				doorsnuffelen van intime zaken. Ze verschaffen den smokkelaar 'n voorrecht
				boven anderen. Ze schept in de nabyheid van alle grenzen 'n gedepraveerde
				bevolking. Ze vereischt 'n zeer omslachtige kontrôle en veel misbruikte
				wetenschap die liever moest toegepast worden op 't onderzoeken der
				voedingsmiddelen. We gebruiken onze Scheikunde om uittemaken of 'n handelaar
				wol, zyde of katoen invoert? Of er soms alkohol kan verborgen zyn in kaviaar en
				noordsche balken? We putten onze scherpzinnigheid uit, by 't niet zoo makkelyk
				bepalen van 't woord: grondstof, en ter oplossing van allerlei
				spitsvondigheden van dien aard... maar met al 't vergif dat ons dagelyks wordt
				toegediend door heeren winkeliers, bemoeit zich de gouvernementeele wetenschap
				niet! 
Vraagt men naar 'n geschikt equivalent? Ik meen op die vraag
				'n voldoend antwoord te kunnen geven, doch bepaal my in dit nootje tot de
				opmerking dat dit equivalent op verre na zoo hoog niet behoeft te zyn,
				als thans de geraamde opbrengst der Inkomende-Rechten. De waarde van den grond
				en 't vertier zouden oogenblikkelyk zóó toenemen, dat het de
				vraag is of er aan 'n plaatsvervangende belasting behoefte wezen zou? Doch al
				ware dit anders, hierin zit de moeielykheid niet. Als we maar verlost waren van
				de sleurmannen, van de inkapaciteiten die methodisch op den voorgrond worden
				geschoven! Met ons tegenwoordig Staats-organisme kunnen we geen bekwame
				personen aan 't hoofd krygen! 
		 
		
		  319.

		  Daar zyn altyd meer schapen dan wolven geweest. De reden is
			 eenvoudig. Elke wolf heeft veel schapen noodig om fatsoenlyk te kunnen bestaan.
			 Daarom ook waren er altyd meer gemeenen dan ridders in Europa, en van zoo'n
			 ridder wil ik 'n geschiedenis vertellen. Hy had 'n lang zwaard, en daarop beet
			 hy als-i honger had, zooals nu de schryvers van beroep, op hun pennen.
			 Zóó zat hy bytend en hongerend aan 
{==217==} {>>pagina-aanduiding<<}
 den kant van den
			 weg, en klaagde over de verbastering der zeden. Toch waren ze nog zoo
			 héél slecht niet, die zeden, want zie, daar naderde een oud man
			 die 'n pakje droeg. 
		   
		  - Wat draag je daar? 
		  - Pruimen, krenten en smeerkaarsen, edele heer! 
		   
		  De ridder sloeg den ouden man dood, behandelde de krenten gelyk met
			 de pruimen, en woog de smeerkaarsen, omdat-i van 'n lid der Tweede-Kamer
			 gehoord had dat dit overeenkwam met de ‘eerste’ beginselen der
			 staathuishoudkunde. 
		  Daarop beet-i weer op z'n zwaard, en keek weer uit, en klaagde weer
			 over de zeden. Maar ten-onrechte. Want daar naderden pruimen, krenten en
			 smeerkaarsen. Ook waren er menschen by, die de ridder ditmaal niet allemaal
			 doodsloeg. Hy berekende namelyk dat het beter was ze te dwingen tot dienst. Dit
			 had-i geleerd uit de eerste Geschiedenis van gezag, in de
			 Minnebrieven ‘die niet mooi zyn’ naar ik tot
		  m'n genoegen verneem. 
		  Hy sloeg die menschen niet meer dan juist noodig was om ze te
			 doordringen van 't gevoel hunner verplichting tot dankbaarheid dat hy ze niet
			 heelemaal doodsloeg, en dwong hen hem te helpen aan 't bouwen van 'n huis met
			 dikke muren en hooge torens. 
		  Toen 't klaar was, ging-i op den stoep zitten, en beet, en keek uit,
			 en klaagde als te-voren. 
		  Maar ditmaal klaagde hy met wat grond. De lieden die pruimen,
			 krenten en smeerkaarsen verkochten, zagen z'n huis van verre, en kozen 'n
			 anderen weg. Wel waren ze volkomen overtuigd van 't goed recht des ridders hen
			 te dwingen tot dienst, en hun de goederen aftenemen die ze voornemens waren
			 ter-markt te brengen hier of daar, doch ze wilden liever niets te-doen hebben
			 met dat recht. 
		  Ze hadden 'n omweg gevonden, waar hun slechts de helft van hun waar
			 werd afgenomen door 'n anderen ridder, die hen overigens ongedeerd liet
			 doorgaan, ten-eerste omdat-i volk genoeg had, en ten-andere wyl-i begreep dat
			 iemand die eens was doodgeslagen, niet terug zou komen om op-nieuw pruimen,
			 krenten en smeerkaarsen te brengen. En - ziehier een der ‘eerste’
			 staathuishoudkundige beginselen van dien anderen ridder - ‘men moest den
			 handel niet belemmeren.’ 
		  't Scheen dat nu de eerste ridder, die altyd door had zitten byten,
			 uitzien, en klagen over verbastering van zeden, eensklaps op zyn beurt 'n
			 ‘eerste’ beginsel zoog uit z'n zwaard. 
{==218==} {>>pagina-aanduiding<<}
 Althans hy
			 gelastte een zyner aanhangers den weg op te gaan, tot waar de kooplui het zypad
			 kozen, hen vriendelyk toetespreken en te verzekeren van 'n civiele bediening.
			 Men zou hun 't leven laten, en 'n krent meer dan die ander. Ook zouden de
			 smeerkaarsen gewogen worden, dat van groot belang is in de
			 staathuishoudkunde. Voorts liet de ridder beloven dat-i de pruimen gelyk met
			 de krenten zou behandelen, om volgens 't een of ander ‘eerst’
			 beginsel ‘den handel niet te belemmeren.’ 
		  Hot ‘tarief’ van den ridder was inderdaad voorbeeldig.
			 Hy kon de menschen doodslaan, en hy sloeg ze maar. Hy had de macht om de
			 smeerkaarsen te taxeeren en hy woog ze. 't Stond aan hem, de krenten en
			 pruimen afzonderlyk te behandelen, en hy behandelde ze
			 tegelyk. 
		  De man is dood. Z'n zwaard is verroest. Z'n huis is ingevallen. Maar
			 de geest des edelen ridders waart rond op 't binnenhof in den Haag, in de
			 gedaante van 'n oud vrouwtje met 'n gewogen smeerkaars in de eene hand, en in
			 de andere wat pruimen en krenten... die ze gelyk behandelt. 
		  Om de lenden draagt ze 'n heel versleten jurkje van ‘eerste
			 beginselen.’ 
		 
		
		  320.

		  Ik rekommandeer aan den teekenaar van den Spectator, 't
			 volgend onderwerp: een nederlandsch Volksvertegenwoordiger thuiskomende: 
		  
			 Kom, wisch het zweet mij van de wangen,  
			 En, dierbaar wijf, richt aan. (Tollens)  
		  
 
		  En op den achtergrond het oude vrouwtje van zoo-even. 
		  Of beter nog, dat vrouwtje-zelf, de funktien waarnemende van 't
			 ‘dierbaar wyf.’ 
		  Zulk zweet moet zoo afgewischt worden. Ziedaar 'n eerst beginsel van
			 allerlei kunde. 
		 
		
		  321.

		  Ik las dezer dagen in 'n afschuwelyk tydschrift 
			  * een zeer welwillende beoordeeling myner ideen . 
		  Dat is my wèl. 
		  Maar niet wel is 't my, dat die recensent me beschuldigt van
			 verflauwde minachting voor Publiek. 
		  Dit is laster, en als Lachmé 't weer zegt, doe ik hem 'n
			 proces van injurie aan. 
		 
		
{==219==} {>>pagina-aanduiding<<}
 
		  322.

		  Een kommissie uit de Tweede-Kamer heeft in 'n zeer verward rapport
			 betoogd dat er honderd-en-dertien millioenen zoek zyn op de indische
			 administratie van 1836 tot 1842. 
		  De verwarring in dat rapport wordt veroorzaakt door 't vermengen van
			 opgaven uit ongelyksoortige bronnen. ‘Jan heeft z'n been verstuikt, hoe
			 is 't mogelyk dat Pieter niet mank gaat?’ Of: ‘als Money 
			  * gedejeuneerd heeft te Buitenzorg, hoeveel is er dan
			 gestolen te Banjoewangie?’ 
		  Ik zeg: er is niets bestolen. Niet op de vermeende wys
			 althans, en de vreugde over de ontdekking van dat deficit, is niets dan
			 broodnyd van de liberalen. 
		  Indie wordt geregeerd door papier. Uit overmaat van ‘eerste
			 beginselen’ is de administratie zoo kunstig geworden dat niemand daaruit
			 wysworden kan. Dit nu is niets nieuws. 
		  Het Nederlandsche Volk kan gerust wezen over die 113 millioen. Op 't
			 papier zyn ze weggeraakt. Op, met, en door papier zullen ze terugkomen. 
			  † 
		  Maar intusschen zullen de liberalen weer gebruikmaken van die
			 duitenplatery, om de hoofdzaak ter-zy te schuiven, dat is: de
			 Havelaarszaak en de mishandeling van de indische bevolking. 
		  Waarom benoemt men geen kommissie om te onderzoeken of 't waar is
			 wat ik daarvan gezegd heb, instee van 't narekenen der opgaven van 'n
			 baarschen vreemdeling die hier-en-daar terloops wat heeft opgevangen? 
		  De Jávaan wordt mishandeld... dit gaat ons goddienend
			 Nederland niet aan. 
		  Er zyn onnauwkeurigheden in de administratie... dàt roert de
			 ziel! Dàt treft de fynste zenuwen van alle kruideniers die gewoon zyn
			 pruimen en krenten te-gelyk te behandelen! Dàt schreit ten hemel! 
		  O, Lachmé, hoe kunt ge zeggen dat ik verflauw in verachting
			 voor zóó'n Publiek, gerepresenteerd door zóó'n
			 Kamer! 
		 
		
{==220==} {>>pagina-aanduiding<<}

		  323.

		  Eerstdaags zal er 'n kommissie worden benoemd, om te onderzoeken of
			 niet onder de personen die by Bawean zyn weggeroofd door de zeeroovers, een
			 kind was? In dat geval namelyk zouden de ‘eerste beginselen’ van
			 administratie voorschryven het getal gestolen Nederlandsche onderdanen, in de
			 boeken te reduceeren tot negen-en-vyftig en 'n half, inplaats van zestig. Ook
			 beweren sommigen dat er fouten bestaan in de boeking der verminkte vrouwen op
			 de kusten van Menado.
{==221==} {>>pagina-aanduiding<<}
 
		  Men vermoedt dat er door ontrouwe ambtenaren veel personen zyn
			 opgegeven als gevierendeeld, die volgens 't nauwkeurig onderzoek van 'n
			 reizenden Engelschman, in drieën of vyven gehakt zyn. Ook zyn er lyken
			 gevonden met ééne borst, terwyl de leugenachtige indische
			 rapporten met voorbygang van alle ‘eerste beginselen’ stoutweg
			 beweren dat de zeeroovers onder bescherming van de absentie der Nederlandsche
			 vlag, beide borsten hadden afgesneden aan de vrouwen die hun inhanden
			 vielen. 
		  't Geweten des Volks dringt aan op de rektifikatie van zulke
			 gruwelen... in de boekhouding! 
		 
		
		  324.

		  De hevigste uitdrukking van smart is sarkasme. 
		 
		
		  325.

		  ‘The proper study of mankind is
			 Man.’ 
		  Goed. Maar men waarschuwe toch den leerling in 't Engelsch, dat
			 proper hier niet moet worden vertaald met: zindelyk of rein. 
		  Ik vind dat de Natuur ons wel 'n prettiger bezigheid had kunnen
			 geven. 
		  Nog nooit is 'n ornitholoog lastig gevallen door 'n koekkoek,
			 omdat-i verteld had dat deze vogel zyn eieren had gelegd in 'n verkeerd
			 nest. (Koekkoek is mannelyk, en vogel ook. De zeer vrouwelyke handeling van
			 eierleggen verandert niets aan de schoolmeestery.) 
		  Maar als de anthropoloog iets dergelyks zegt van de anthropen, dan
			 worden ze kwaad, en krabben hem de oogen uit, en vertellen dat-i geen verstand
			 heeft van hun zeden, dus zede-loos is, dat is in hùn taal:
			 slecht. 
		 
		
		  326.

		  Er is geen individu die niet zou worden gehouden voor misdadig,
			 indien hy zich veroorloofde wat de Staat zich veroorlooft. 
		  't Gaat daarmee als met kinderen die, betrapt op 't een of ander
			 misdryf, als verschoonende omstandigheid meenen te mogen aanvoeren: ‘ik
			 heb 't niet alléén gedaan.’ 
		  Ik geloof niet aan de deugd van individuen die zich onschuldig
			 achten aan de misdaden der natie ‘omdat ze 't niet alléén
			 gedaan hebben.’ 
		 
		
		  327.

		  Ik vraag ieder Nederlander, wat-i zal antwoorden, als 'n vreemdeling
			 hem de dagörder voorlegt, die ik meedeelde in 
			 304? Daarin wordt voorgesteld: ‘de
			 beginselen eener beschaafde natie aantenemen, en den tot dusverre gevolgden weg
			 te verlaten.’ 
		  Zal men zeggen: O, die generaal V.S. is 'n romancier, hy
			 
{==222==} {>>pagina-aanduiding<<}
 schryft zoo mooi? 
		  Of: die generaal slaat z'n vrouw? 
		  Of: die generaal is excentriek? 
		  Of: hy is 'n zedeloos persoon? 
		  Denkt men met zulke praatjes de eer van Nederland te redden? 
		   
		  Wanneer niet voor deze 26 vellen ideen verschenen zyn, 'n
			 radikale verandering geschiedt ten-goede, laat ik die dagörder opnemen in
			 de voornaamste kranten van Europa. En ik zal er byvoegen dat, naar myn
			 overtuiging, op de groote mogendheden de plicht rust 'n eind te maken aan
			 zóó'n stand van zaken. 
		  Aan zedelykheid in de politiek geloof ik niet. Maar men kan
			 verzekerd wezen dat èn Engeland èn Frankryk gruwen zullen van
			 zooveel ònzedelykheid, zoodra 't straffen daarvan winst oplevert. 
		 
		
		  328.

		  De zedelykheid van privaatpersonen is meerendeels lafhartigheid.
		  
		  Jan, Pieter of Paul durven hun namen niet zetten onder 'n oproeping
			 om diefstal by-nacht te plegen, gewapend, door meer dan één
			 persoon. 
		  Maar als Jan, Pieter en Paul minister worden, dan teekenen zy
			 flinkweg: de Ministers, omdat het geweten zich laat bedotten door 'n
			 onnoozel lidwoord. 
		  Nooit heeft men gehoord dat de ministers in corpore
			 werden geplaagd door verschyningen. Nooit springen ze - homogeen gesproken -
			 uit wanhoop in 't water. 
		 
		
		  329.

		  Homogeniteit is een der malste woorden die we te wyten hebben aan de
			 staatkundige fiktie welke men parlementaire regeeringsvorm noemt. 't Is 'n
			 overeenkomst tusschen vyf, zes, acht personen, om tezamen één -
			 dat is géén - geweten te hebben. 
		  Als Paul 'n snuifdoos steelt, wordt hy gestraft. 
		  Maar wanneer Paul - minister - èrger dingen begaat, dan
			 antwoordt-i op wat verwyt, heel deftig: ik heb 't niet alleen gedaan. Ik was
			 homogeen met de andere heeren. En dat zeggen die ‘andere
			 heeren’ ook. 
		  Ik wou wel eens weten hoe christenen die zoo precies weten hoe er
			 zal worden gestraft en beloond, oordeelen over 't kwantum loon of straf voor
			 homogeene deugden of misdryven? 
		  Verbeelje, iemand is 'n pronkstek van deugd in 't byzonder leven,
			 maar - onder bescherming van 'n bepalend lidwoord - 
{==223==} {>>pagina-aanduiding<<}
 als
			 homogeen minister, òndeugend. Hoe wordt die rekening
			 verevend? 
		  Om op den man af te gaan, welke zielen dragen de verantwoording voor
			 't verhongeren van de Javanen? Op wiens gewetensbegrooting wordt de jammer
			 geaffekteerd van de arme drommels die weggevoerd zyn door zeeroovers? Ten wiens
			 laste komen de gruwelen in veroverde dorpen? 
		 
		
		  330.

		  Ik zou den moed hebben alleenheerscher te zyn. Maar wyl ik niet
			 geloof aan substitutie of surrogatie van geweten, zou 'k niet den moed hebben
			 konstitutioneel Koning te wezen van 'n Staat met parlementairen
			 regeeringsvorm. 
		 
		
		  331.

		  Aan den Koning. - Sire! Voor ik den Havelaar uitgaf, heb ik U
			 geschreven, Gy hebt niet geantwoord. Niet rechtstreeks althans. Het aanbieden
			 eener betrekking houd ik voor 'n welwillende vergissing. Ge zult nu wel
			 eindelyk begrypen, o Koning, dat ik geen betrekking kan aannemen in 'n
			 Staat die zóó geregeerd wordt. 
		  By de uitgave van den Havelaar heb ik U dat boek aangeboden. 
			  * Ook daarop ontving ik geen antwoord. Ik gis dat
			 men om U afteschrikken U zal gezegd hebben dat het boek ‘mooi’
			 geschreven was. En, Sire, dat is wel waar, maar 't was de vraag niet of ik
			 ‘mooi’ schreef. 
		  Dàt was de vraag niet, o Koning, noch voor my, noch voor Uwe
			 arme onderdanen daarginder, noch voor Uzelf, Sire! 
		  Voor my niet, wyl ik er niet aan dacht 'n schryver te wezen
			 van beroep, die z'n glorie zoekt in welwillende recensien, vorstelyke
			 doekspelden en schrale voeding. 
		  Voor Uw verdrukte onderdanen was 't de vraag niet, o Koning, wyl
			 tot-nog-toe myn mooie styl geen enkele vermoorde moeder daarginder terugriep in
			 't leven. Wyl de verontwaardiging die myn pen bestuurde, geen enkelen
			 verhongerden Javaan deed opstaan uit den dood. Daar is door myn ‘talent
			 van mooischryven’ geen traan gedroogd, geen wond gesloten, geen wanhoop
			 getroost, geen smart gelenigd, geen woede teruggebracht tot berusting en
			 kalmte... 
		  Daar is door myn schryven tot nog toe niets van dat alles
			 te-weeg gebracht, o Koning, omdat Uw raadslieden dat niet hebben
			 gewild. 
		  En eindelyk, Sire, ook U heeft de ‘mooiheid’ van
			 myn 
{==224==} {>>pagina-aanduiding<<}
 schryven niet gebaat, dewyl Gy voor de Geschiedenis der
			 Mensheid zult terechtstaan zonder de minste homogeniteit, onverschillig of myn
			 boek mooi of leelyk was. 
		  Dat ‘mooi’ vinden van myn schryven, Sire, was
			 voorwendsel en gezichtsbedrog. 
		  Voorwendsel, om wegtegoochelen wàt ik schreef. 
		  Gezichtsbedrog, omdat velen die U omringen, zoo byzonder slecht
			 schryven dat het gewone hun toescheen buitengewoon te zyn. 
		  Daar ge dus waarschynlyk den Havelaar niet hebt gelezen, o
			 Koning, wyl men U in den waan bracht dat hy te ‘mooi’ was om Uw
			 aandacht te verdienen, neem ik de vryheid U hierby aantebieden myn
			 ideen, waarin voorkomt een dagörder van Uwen adjudant in
			 buitengewonere dienst, den Luitenant-Generaal 
			 Van Swieten. 
		  Ofschoon dat stuk goed geschreven is, Sire, hoop ik dat Uw omgeving
			 ditmaal niet slagen zal in de pogingen die zy voorzeker zal aanwenden om U
			 terugtehouden van de lezing. 
		  Ik ben bereid, Sire, U opmerkzaam te maken op eenige fouten van taal
			 en styl in dat stuk, die my voorkomen voldoende verschooning te leveren voor 't
			 letten op de zaak die daarin wordt behandeld. Ik heb de eer... enz. 
		 
		
		  332.

		  Parlementaire regeeringsvormen stellen 'n systeem van assurantie
			 tegen misbruik voor, maar ik beweer dat de som der premien hooger is dan de
			 vermoedelyke tirannenschade. 
		 
		
		  333.

		  Ik heb hooren beweren dat de kans 'n groot man te vinden, tot de
			 kans om 'n verzameling van groote mannen byeentebrengen, staat als 't getal
			 leden dier verzameling tot één. 
		  Dit is niet waar. Ik geloof dat de zaak anders moet worden
			 voorgesteld en wel aldus: 
		  Aangenomen dat de Aloë ééns bloeit in honderd
			 jaar, hoelang moet men, by 'n zeer beperkten voorraad van die plant,
			 wachten, voor men 'n zeventigtal bloeiende Aloës byeenziet? 
		  Nota voor den oplosser. De hier bedoelde praat-aloes hebben
			 de eigenaardigheid dat de bloesems afvallen en te-niet gaan, als ze in
			 minoriteits-verhouding worden gebracht tot niet-bloeiende planten: drie
			 bloemdragende plus vier dorre = zeven dorre. 
		  't Omgekeerde zou ook waar zyn, maar komt zoo zelden voor,
			 dat het niet hoeft in rekening gebracht te worden. (9) 
		 
		
		  334.

		  't Verdeelen van verantwoordelykheid is 'n vrucht van lafhartigheid
			 en wantrouwen. Wantrouwen van wie 't opdringt, 
{==225==} {>>pagina-aanduiding<<}
 lafhartigheid in
			 wie 't aanneemt. 
		 
		
		  335.

		  Zoodra er nood is, ligt het in de natuur der harten
			 terugtekeeren tot autokratie. 
		  ‘De dokter moet het weten’ zeggen de beangste omstanders
			 by 't ziekbed. ‘Kapitein, help ons!’ roepen de verschrikte
			 passagiers. 
		  Konsulten en scheepsraden zyn uitgevonden, niet om zieken te genezen
			 of schepen te behouden, maar voor 't gemak en de kwazi-rechtvaardiging van wie
			 schepen en zieken lieten verloren-gaan. 
		 
		
		  336.

		  Schep 'n individu op de volgende wyze. Neem de hoedanigheden van
			 veel menschen by elkaar, tel ze samen op, en deel door 't getal personen. Van
			 dat individu denk ik me een geschiedenis: ‘Aventuren van 't
			 gemiddelde, of Leven en daden van 'n extrakt-mensch.’ 
		   
		  Het werd geboren op verschillende tyden, in onderscheidene
			 Kiesdistrikten. Met lof en nut bezocht het allerlei inrichtingen waar
			 middelmatigheid gedoceerd wordt, en 't werd nooit homogeen veroordeeld
			 wegens diefstal of moord. Het trouwde met veel juffers, en bracht extrakten
			 voort van... alles. Het bakte brood en staatkunde. 't Brouwde bier en twist.
			 Het stookte jenever en argwaan. 't Kuipte vaten en intrigues. Het verkocht
			 koffi en godsdienst, wysheid, stroop en ‘eerste’ beginselen. 
		  't Liep drie pas vóór- en drie pas achteruit, en bleef
			 waar 't was. Het daalde en rees, en kwam niet hooger of niet lager. 't Werd
			 ziek, en stierf, en leefde voort... heel jammer! Het sprak gedurig, maar zei
			 ‘ja’ en ‘neen’ òm-en-òm, zoodat het was
			 of 't niet gesproken had. Het was niet blauw of geel, niet rood of groen of
			 grys, maar alle verf dooréén:'n wankleur. 
		  Het was niet hoog, niet laag, niet diep of breed of lang, niet dik,
			 niet dun... het was geen ding, het was 'n onding. 
		  Het deed niet dìt, het deed niet dàt, het deed het een
			 en 't aêr, het deed van alles wat, en deed dus niets... 
		   
		  Dat wil zeggen: het richtte veel kwaad uit, want het werd
			 afgevaardigd om wèl iets te doen! 
		 
		
		  337.

		  't Is 'n treurig verschynsel dat het woord ‘origineel’
			 'n lofspraak is. 
		 
		
		  338.

			Ik dank u, lieve Natuur, dat ge dit althans hebt ver-
{==226==} {>>pagina-aanduiding<<}
ordend,
			  dat ieder belast blyft met z'n eigen digestie.
			 Men kan z'n indrukken niet kiezen. Maar de wyze
				van opvatting, verwerking en gebruik blyft overgelaten aan onszelf. 
		 
		
		  339.

		  't Is 'n Wetgever niet geoorloofd verkeerd begrepen te worden.
			 En 'n auteur ook niet. Ik ben zeer schuldig op
				dit punt. Maar toch beroep ik my ter verschooning op zekere opmerking in 
				380, en Staring's epigram op droomerige
				lezers. 
		 
		
		  340.

		  't Was winter. Daar ginds op die breede vaart vermaakte men zich met
			 schaatsryden. Het ys lag gelyk met den weg. Men had er maar optestappen. 
		  Toch was er 'n brug gelegd over 'n breeden gleuf dien ik den vorigen
			 dag niet gezien had. En ieder die de brug passeerde, betaalde een cent aan den
			 man die 't brugje gemaakt had ‘om de gleuf’ zeide hy. Maar sommigen
			 fluisterden: 
		   
		  - Hy heeft de gleuf gemaakt om 't brugje. 
		   
		  Is 't geen schande, dat men middel heeft gevonden om 't uitleggen
			 van de wet te maken tot 'n winstgevend beroep? 
		 
		
		  341.

		  De maatschappy is overal doorsneden met zulke gleuven, en meestal om
			 den ‘bruggeman’ in 't leven te houden. 
		  Wat zou er worden van de schoolmeestery, als we flinkweg schreven
			 zoo-als 'n beschaafd mensch spreekt? 
		  Wat van de militairen, als we wilden begrypen dat het kleinste Volk
			 sterker is dan 't grootste leger? 
		  Wat van de advokaten, als we wetgevers hadden die in-staat waren hun
			 gedachten duidelyk uittedrukken? 
		  Wat van de dominees, als we begrepen dat ieder z'n godsdienst
			 behoort te zoeken in z'n eigen hart? 
		  En eindelyk, wat van de zedemeesters, als we die zeden wisten
			 terugtevinden in de lieve Natuur? 
		  Och, wat al bruggemannen op non-aktiviteit! 
		 
		
		  342.

		  Ik heb innig medelyden met 
			 Hooft - of 
			 Geeraardt Brandt? - als ik naga wat-i zal
			 te lyden gehad hebben, omdat-i zich verstoutte ‘ik’ te schryven
			 zonder c. 
		 
		
		  343.

		  Er is vaak meer moed noodig om kleinigheden aantetasten, dan om
			 groote verkeerdheden te bestryden. De kleine 
{==227==} {>>pagina-aanduiding<<}
 dingen hebben meer
			 aanhangers. (29) 
		 
		
		  344.

		  - Een nietig mensch heeft me geprezen... 
		  - Verheug u, dan is uw zaak gewonnen. Wees verzekerd dat de
			 meerderheid op uw hand is.
			 Dit gaat niet door. Het bewyst slechts dat de
				lofredenaar dit meende. 
		 
		
		  345.

		  - Zie eens, myn zoon, hoe wys de Voorzienigheid alles gemaakt heeft.
			 Die vogel legt zyne eieren in deszelfs nest. De jongen zullen uitkomen tegen
			 den tyd dat er wormpjes en vliegjes zyn om dezelve te voeden. Dan zingen zy een
			 loflied ter-eere van den Schepper die Deszelfs schepselen overlaadt met
			 weldaden... 
		  - Zingen die wurmen mee, papa?
			 Het vragend zoontje wacht nog altyd op
				antwoord. 
		 
		
		  346.

		  Ik ken 'n vader die precies weet hoeveel z'n zoon hem kost aan
			 onderwys. Hy schryft alles op. 
		  Maar wat hy leert van z'n kind, schryft-i niet op. 
		  Dat is onbillyk. 
		 
		
		  347.

		  Twee knapen vielen in 't water. ‘Door Gods liefderyke
			 goedheid’ werd één gered. De andere verdronk... 
		  Door Gods boosaardige kwaadheid?
			 Ook deze vraag blyft heeren theologen ter
				beantwoording aanbevolen. 
		 
		
		  348.

		  't Heeft zoo moeten wezen! 
		  Juist. Het heeft zoo moeten wezen. Dàt, en dàt, en
			 dàt... alles wat is, moet zyn. Alles wat geschiedt is 'n
			 rechtstreeksch gevolg van 't naastvorige, en indirekt 'n gevolg van al
			 't vorige. 
		  Er zyn zeer velen die gelooven in myn God, de
			 Noodzakelykheid. Ze moeten wel! 
		  En die godsdienst zal worden verheven tot godsdienst van Staat, tot
			 alleenheerschende, tot alleenzaligmakende kerk, zoodra er 'n behoorlyk
			 ministerie van eeredienst zal opgericht zyn: departement tot uitbreiding van
			 de kennis der natuur.
			 Dit behoeft niet. De afschaffing van officieele
				bemoeienis met het tegendeel is voldoende. Zoodra de Staat z'n budget ontlast
				van ‘Eeredienst’ zal de goddienery van-lieverlede
			 	uitsterven. De Regee-
{==228==} {>>pagina-aanduiding<<}
ring moest van Kerk, kerken en gemeenten niet meer notitie
				nemen dan van andere liefhebbery-kollegien. Men zou dan spoedig ontwaren dat de
				behoefte aan ‘geestelyk voedsel‘ niet zoo groot is als nu de
				dominees voorgeven, of liever: dat het Volk de voorkeur geeft aan beter spys.
				(294, 
				295.) 
		 
		
		  349.

		  - Eilieve, gy die beweert God te kennen, kunt ge my ook zeggen
			 waarom ik hem niet ken? 
		  - De verdorvenheid van uw hart... 
		  - Was uw hart dan zoo byzonder goed, toen hy zich aan u
			 openbaarde? 
		 
		
		  350.

		  - Nogeens, waarom ken ik God niet? 
		  - Gy zyt slecht. 
		  - Dat is zoo. Maar juist daarom, dunkt me! 
		 
		
		  351.

		  Wie aan God gelooft, moet wonderen aannemen, d.i. afwykingen
			 van de regelen der Natuur. 
		  Verbeelje, een god met konstitutie? Een god met hindernissen! Un
			 Dieu fainéant!
			 Vlg. de noten by 
				168, 
				169, 
				175, 
				177, 
				909. 
		 
		
		  352.

		  Op 'n hoogen toren stond 'n moeder met haar kind. Het kind viel haar
			 uit de armen. 
		  Ter-zelfder-tyd viel 'n ander voorwerp. Het was van omvang, als 't
			 kind. Van soortelyk gewicht, als 't kind. De aantrekking naar de aarde, de
			 tegenstand der lucht... alles was by dat voorwerp als by 't vallend kindje.
		  
		  Maar dat kindje leefde, en had 'n moeder die zich de haren
			 uittrok van wanhoop. 
		  Aan 't andere voorwerp was niets gelegen. 
		   
		  - O God, O God, m'n kind, m'n lief kind, jammerde de moeder. O God,
			 bewaar m'n kind! 
		   
		  Niemand bad voor dat andere ding. 
		  En naast elkaar daalden de beide vallende lichamen met gelyke
			 snelheid. 
		  En de Natuur - 't was vóór 
			 Newton... toch wist ze precies hoe ze
			 moest laten vallen! - de Natuur ging haar gang. Zy berekende heel kalm de
			 vierkanten... lette op méér tegenstand beneden, waar de lucht
			 minder yl is... trok dat meerdere af van de snelheid (165)... 
		  Nogeens riep de moeder:
{==229==} {>>pagina-aanduiding<<}

		   
		  - O God, m'n kind, m'n lief kind! 
		   
		  't Kind viel te-pletter. De moeder die vergeefs gebeden had, stierf.
			 De vader van 't wicht werd krankzinnig, enz. 
		  Maar de zak met kurk, of de ham, of wat het wezen mocht, dat met het
			 kind gelyk van dien toren viel, blééf 'n zak met kurk, of 'n ham,
			 en zag er uit alsof er niets gebeurd was. 
		  Toch was er niet gebeden voor die kurk. 
		   
		  Of 't zoo goed is? Zeker, zeker! De minste afwyking zou
			 verwarring te-weeg brengen, en daardoor ongeluk stichten, oneindig grooter dan
			 't sterven van 'n kindje. Ik vertelde die historie niet om aanmerking te maken
			 op de Natuur, maar om te doen in 't oog vallen dat bidden niet helpt, en dat
			 men z'n kind goed moet vasthouden als men er mee op 'n toren staat. 
		  Want, ook daarvoor zorgt de Natuur, als men dàt doet, zal 't
			 niet vallen. Hierin is ze even wis als in 't toepassen der wetten van Newton,
			 dat is: van haar wetten, die Newton bestudeerde voor 'n klein deel, nadat ze
			 reeds sedert oneindigen tyd korrekt gefungeerd hadden.
			 Sedert oneindigen tyd. Wie aan 'n begin
				gelooft, aan 'n Schepping, zou tevens moeten aannemen dát er 'n
				oogenblik geweest is, waarop tweemaal twee begon gelyk te worden aan
				vier, dus ook 'n tydvak waarin tweemaal twee niet gelyk was aan vier, en
				alzoo dat eenmaal 'n waarheid ongerymd, en 't ongerymde wáár was.
				In dat ongerymde saizoen zou God z'n Scheppingsplan hebben opgevat. Zie
				overigens over 't vóórbestaan der logische noodzakelykheid, 
				886, vlgg. 
		 
		
		  353.

		  De woorden ‘geloof’ en ‘bygeloof’ aannemende
			 in den gewonen zin, begryp ik 't laatste beter, dan het eerste. 
		  Bygeloof is als de vrees van 'n kind dat spoken ziet. 
		   
		  - Hoe zyn ze in de kamer gekomen? Alles is gesloten. 
		  - Wèl, spoken... die hebben geen opening noodig. Daar zyn ze
			 spoken voor. 
		   
		  Geloof is de meening dat er geen spoken bestaan, maar dat 'n
			 persoon van vleesch, been en verder toebehooren, 'n gesloten kamer kan
			 binnendringen zonder opening natelaten. 
		 
		
		  354.

		  Geloof is bygeloof. 
		 
		
		  355.

		  Wie 't eerst ‘geloof’ wist te verheffen tot
			 deugd, moet 'n stout man geweest zyn.
{==230==} {>>pagina-aanduiding<<}

			 Misschien bemerkte hy dat de zwakken en tragen
				van geeste lust hebben in geloof, vermeende behoefte aan geloof. Mundus
				vult decipi! En in dat geval was 't opdringen van geloof als
				deugd, minder gewaagd. Tirannen worden door slaven gevormd, en geloovers
				lokken bedrog uit. Menig waarzegger of profeet zou er misschien nooit aan
				gedacht hebben boodschappen overtebrengen uit den Hemel, als niet de gemeente
				door haar heilbegeerig dorsten naar bedrog hem tot wichelary verleid had.
				Oorzaak en gevolg zullen hierin wel, als gewoonlyk, onderling van rol
				verwisseld hebben. 
		 
		
		  356.

		  Er is veel te leeren uit de gewoonte zich by denkbeelden, gezegden
			 of gedachten de vraag voorteleggen: wie heeft dat het eerst gevormd, gezegd en
			 gedacht? Wat bewoog hem daartoe? Welke geschiedenis doorliep z'n gemoed,
			 vóór hy 't dacht, zeide of vormde? (30, 
			 111.)
		 
		
		  357.

		  Deugden zyn voorstellingen van deugd, zooals de
			 poppetjes in 't Doolhof 
			  * de koningin van Scheba
			 voorstelden, of Elisabeth van Engeland, of 't besje Van Meurs. 
		   
		  - Daar heb je nou...
		   
		  Juist, daar heb je nu 'n man die matig is, en eerlyk, en kuisch, en
			 fatsoenlyk, alles te gelyk...
		   
		  - Kan die reus praten?
		   
		  Hy slaat geen enkle van z'n vrouwen. Hy drinkt niet, vloekt niet,
			 schopt niet...
		   
		  - Leeft die koningin van Scheba?
		   
		  Hy kleedt zich naar de mode van den dag, volgt de gewoonten van den
			 dag, niemand heeft iets op hem aantemerken, hy geeft ieder 't zyne...
		   
		  Zit er 'n hart in die Elisabeth?
		   
		  - Kind, je bent lastig met je vragen. Daar heb je nou... 'n
			 poppetje...
		   
		  Juist. Daar heb je nu 'n poppetje. Precies m'n idee! 
		 
		
{==231==} {>>pagina-aanduiding<<}

		  358.

		   
			 Heine dacht aan onsterfelykheid, toen-i 'n
			 paar netgesmeerde laarzen by 'n graf zag staan. 
		  Eilieve, als nu eens de meid van den doodgraver daar 'n slaapmuts
			 had te-bleek gelegd? 
		 
		
		  359.

		  Ik houd zooveel van 
			 Heine, dat ik bly ben hem nooit ontmoet te
			 hebben.
			 In de vorige drukken is 't woordje
				‘nooit’ uitgevallen, waardoor dit idee in-verband met 
				226 geen zin heeft. Ik erken overigens
				dat myn genegenheid voor Heine zeer verminderd is, en dat ik hem nu wel zonder
				gevaar voor oneenigheid zou kunnen ontmoeten. By gelegenheid hoop ik de
				oorzaken te ontwikkelen, waarom ik hem lager schat dan vroeger. 
		 
		
		  360.

		  Ik heb u iets te vertellen van de Keulenaars. Dat is 'n gemeen
			 volk. 
		  Ze zyn kleinsteedsch, bekrompen, gierig, dom, kwaadaardig,
			 ondankbaar en ydel. 
		  Kleinsteedsch. Ze vermaken zich met praatjes over 't intiem
			 leven hunner medeburgers. 
		  Bekrompen. Ze veroordeelen iemand die niet houdt van hun
			 Kümmel. 
		  Gierig en ondankbaar. Ze laten de menschen die hun diensten
			 bewezen, omkomen van honger. 
		  Dom. Ze begrypen geen verschil tusschen groot en klein. 
		  Kwaadaardig. Zy belasteren ieder dien ze niet begrypen, of
			 boven zich voelen. 
		  Ydel. Ze maken zich meester van 'n roem die de hunne niet is,
			 door 'n standbeeld opterichten voor 
			 Vondel - in den trant van dat te Dordrecht
			 
			  * - onder voorwendsel dat-i te Keulen
			 geboren is. Toen hy leefde kenden ze hem niet. 
		  Ja, 't is 'n gemeen volk... die Keulenaars! 
		 
		
		  361.

		  Wat poëzie, myn God, opdat ik niet verga van walging over
			 zooveel walglyks òm my! 
		  Wat poëzie, myn God, al waar 't ten-dank alleen dat zy U
			 
{==232==} {>>pagina-aanduiding<<}
 schiep! 
			  * Niet waar, ge zyt daar niet? Ge zoudt met
			 almacht niet zoo werkloos zyn? Ge zoudt niet rusten als 'n trage luiaard, die
			 't nuchter aanziet hoe de misdaad heerscht? Hoe laagheid hoog staat, en wat
			 hoog is, laag? 
		  Ge zoudt uw armen niet zoo vadsig kruisen, als ging 't heelal,
			 uw maaksel, u niet aan? Ge zyt daar niet, niet waar? Als ge daar
			 waart, ge zoudt van-tyd tot-tyd uw vuist verheffen, en die dondrend neerslaan
			 op 't verrot gebouw, dat zich 'n maatschappy noemt hier beneden. 
		  Wat poëzie, myn God, gy die door haar alleen bestaat, en in de
			 werklykheid u bezighoudt met nietsdoen... fraai bedryf! 
		  Ik werk, en sloof, en tob, met weinig kracht, en in uw
			 traagheid ligt 'n Almacht braak! Dat is toch jammer van zoo'n almacht,
			 vindt ge niet? 
		  Op, op, gy god die niet bestaat, help mee! Steek uit uw handen, sla
			 eens rechts, en sla eens links, vóór, achter, overal, en wees
			 vooral niet minder in de dáád, dan men u téékende
			 in den bybel myner jeugd. 
		  Daar zat gy op 'n hoogen troon van wolken, en zaagt er grimmig en
			 vervelend uit... 
		  Om 't even, er was handling in uw zyn. Ge waart vertoornd,
			 jaloers, van-tyd tot-tyd... soms grillig en geneigd tot boozen luim - zooals te
			 wachten is van oude goden die - zoo lang alleen, en dus in slecht gezelschap -
			 zich vervelen. 
		  Maar toch, al zaagt ge 'r niet beminlyk uit, toch voelde ik eerbied,
			 vrees, of wat het zy... iets voelde ik, toen de baker my berispte omdat
			 ik vroeg of ze u gekend had zonder baard, en of ge ooit jong geweest waart als
			 'n ander? 
		  Dat was verboden vragen, zei me 't mensch, en 'k zou verdoemd zyn
			 als ik 't weer vroeg, dacht ze. Goed! Ik hield die vragen voor my in 't
			 vervolg, en smoorde zucht naar kennis met de vrees dat de aarde zich zou oopnen
			 voor myn voet, zooals te lezen staat in elken ‘Weg ter
			 Zaligheid.’ 
		  Ook, meende ik, zou zich 't vraagstuk of uw baard altyd zoo lang
			 geweest was, en zoo wit, misschien vanzelf verklaren als ik gróót
			 was... 
		  Helaas, helaas, ik ben sints lang al groot, veel grooter zelfs dan
			 tóen die baker was, en nog is my die baard 'n raadsel... als gyzelf!
		  
		  Maar tóen begreep ik u. Ik leefde met u, in u,
			 en geloofde toen ter-goeder-trouw dat gy ook leefde in my.
			 (Noot by 
			 165)
{==233==} {>>pagina-aanduiding<<}
 
		  En als ik kwaad bedreef... o, weet ge 't nog hoe 'k eens - 't was
			 vreeslyk! - op uw neus 'n bril geteekend heb met houtskool? 
		  Waarachtig, 't was tot tydverdrijf alleen, boos opzet niet! Een kind
			 verveelt zich soms, ja vaak, omdat z'n ouders meestal bezig zyn met andre
			 dingen dan hun kindren. 
		  Wat was ik bang! Hoe sidderde my 't hart by 't denkbeeld dat men
			 eens dien bril ontdekken zou, en vragen: wie toch heeft dien bril op god z'n
			 neus gezet? 
		  En... zonder dat die baker 't feit ontdekte, gy die
			 àlles wist, gy wist het en zoudt ‘toornen’
			 branden, slaan met pestilentie of wat anders. 
		  Ik hoorde reeds de vraag: of ik verkoos myn eerstgeboorne te offren
			 aan uw wraak, dan of ik liever maazlen wou, of pest, door 't gansche land? 
		  Ik hàd gemazeld, god, en nog geen eerstgeboorne. Die keus was
			 ligt alzoo. Maar pest? Dàt vond ik hard voor al het arme volk dat nooit
			 u iets misdeed, althans niets gruwlyks als het teeknen van zoo'n bril. 
		  Wat werd ik bleek by 't hooren der trompet, die eigenlyk maar zei:
			 de diligence is aan, doch my in 't oor klonk als bazuin der kind'ren Assurs,
			 die gy te-hulp riept om dien bril te wreken. 
		  Daar rolden wagenen de stad in, vol van sterke mannen met namen die
			 niet uittespreken waren. En toen ik onze meid vroeg of ze moed had om te slapen
			 by 'n vreemden heer, vyandlyk generaal, en my diens hoofd te brengen in 'n zak,
			 als Judith?... zei ze: né! 
		  . . . . . . . . . . . . . . . . . . . . . . . . . . 
		  Ik wist geen raad, o god, en ik verging van angst... 
		  . . . . . . . . . . . . . . . . . . . . . . . . . . 
		  Goed, goed, ge waart er, en ik voelde dat ge er waart! 
		  . . . . . . . . . . . . . . . . . . . . . . . . . . 
		  En nu? 
		  Wat poëzie, myn God, gy die in poëzie alleen bestaat! 
		  Wat poëzie, myn God, opdat ik niet verga van walging over
			 zooveel walg'lyks òm my!
		  . . . . . . . . . . . . . . . . . . . . . . . . . . 
		  Lieve fancy, wilt ge my een sprookje
			 vóórzeggen? 
		 
		 
{==234==} {>>pagina-aanduiding<<}
 
		  Chronologisch-archaeologisch onderzoek naar den oorsprong dezer
			 geschiedenis, en van den naam der hartenstraat. Over Poëzie in 'n stad
			 wier naam op dam uitgaat. Ongeneeslyke liefde, en vlechten, van valsch haar. De
			 held van deze historie verdedigd tegen 't vermoeden van misdaad.
			 Apothéose van glorioso. 't Gevaar van den roem, en de
			 veiligheid van 't bovenste plankje. De geduldige Kat van vader 
			 van alphen, die nooit zooveel
			 geduld noodig had - ik meen de Kat - als de kinderen die z'n versjes moesten
			 leeren - de versjes van van alphen, meen ik - en als de
			 martelaars van de ouderlyke ydelheid, die ze moesten aanhooren.

			 362.

			 Het jaar weet ik niet. Daar ge er belang in stelt, lezer, het
				tydstip te weten, waarop de geschiedenis die ik u verhalen wil aanvangt, zal ik
				'n paar punten opgeven als jalons. 
			 M'n moeder klaagde over duurte van levensmiddelen en brandstof. 't
				Moet dus geweest zyn vóór de ontdekking der staathuishoudkunde.
				Onze meid was getrouwd met den barbiersknecht die maar één been
				had. ‘Dat was zoo zuinig, meende de ziel, om 't schoeisel.’ Daaruit
				zou men nu weer besluiten dat de staathuishoudkunde wèl uitgevonden
				was. 
			 Hoe dit zy, 't is lang geleden. Men zeide nog niet: ik heb
				bepaald pyn in 't hoofd, Amsterdam had nog geen trottoirs, de
				Inkomende Rechten bestonden nog, men gebruikte in zekere beschaafde
				landen nog galgen, en stierf niet zoo dagelyks aan anevrismen. Ja, 't is lang
				geleden. 
			 Ik heb nooit begrepen waarom de hartenstraat, hartenstraat
				genoemd wordt. Of moet men hartéstraat schryven, of hèrtenstraat?
				Nooit heb ik in die buurt meer hartelykheid opgemerkt dan elders, en ook
				hertebeesten waren er niet menigvuldig, schoon er iemand woonde die kippen
				verkocht, en dus poelier 
{==235==} {>>pagina-aanduiding<<}
 genoemd werd, dat kachelmaker
				beteekent. 
			 Ik ben daar in-lang niet geweest; en herinner me alleen dat het 'n
				straat is die twee hoofdgrachten aan elkaar verbindt, hoofdgrachten die ik zal
				laten dempen zoodra ik de macht heb Amsterdam te maken tot een der schoonste
				hoofdsteden van Europa. Wat een myner vele plannen is. 
				 * 
			 Die ingenomenheid met de toekomst onzer hoofdstad, maakt me niet
				blind voor haar gebreken. Daaronder reken ik in de eerste plaats haar volslagen
				ongeschiktheid tot tooneel van romantische voorvallen. Men ontmoet daar geen
				gemaskerde dominoos op de straten... de burgerlyke stand wordt geregeld
				bygehouden... er is geen Ghetto, geen Templebar, geen
				‘Chinesche kamp’ geen Cour des miracles... wie er 'n moord
				doet, wordt gestraft... en de meisjes heeten Mietjen of Jansjen. Alles
				proza. 
			 Er is moed noodig om 'n verhaal te doen aanvangen in 'n plaats die
				op ‘dam’ uitgaat, en waar men dus moeielyk Emérence's of
				Héloïzes kan laten wonen. Wat ook weinig baten zou, wyl die
				frajigheden al lang geprofaneerd zyn. 
			 Hoe maken 't toch de fransche schrijvers om hun Margots en hun
				Marions aantekleeden als idealen, en om niet te doen walgen van de Henri's en
				Ernesten die evenzeer doen denken aan M'sieu Henri en M'sieu
				Ernest uit den nouveauté-winkel, als onze burgwallen aan vuil
				water? 
			 Göthe was 'n moedig man:
				Grietje, Klaartje... 
			 En ik: in de hartenstraat! 
			 Maar ik schryf geen roman, dat 's waar. En al schreef ik 'n roman,
				dan nog zie ik niet in, waarom ik die niet geven zou als geschiedenis. Ja, 't
				is 'n geschiedenis! En wel van iemand die in z'n jeugd verliefd werd op 'n
				houtzaagmolen, en lang heeft nagesukkeld aan die kwaal. 
{==236==} {>>pagina-aanduiding<<}
 
			 Want verliefdheid is 'n kwaal, al is 't maar op 'n molen. 
			 Men ziet dat m'n verhaal heel eenvoudig wezen zal. Te eenvoudig
				eigenlyk om alleen te staan. En daarom, als 't me wat al te mager voorkomt, zal
				ik er wat tusschenvlechten hier-en-daar, zooals de Chinezen doen met hun
				staarten wanneer die wat dun zyn, omdat ze geen Eau de Lob hebben en
				geen olie van Makasser... waar ik trouwens nooit 'n beer ontmoette die vet
				leverde aan Rowland. 
			 In de hartenstraat dan was 'n leesbibliotheek. Een kleine jongen
				met 'n stadskleurig gezichtje stond op de stoep, en scheen besluiteloos. Het
				was hem aantezien dat-i gebukt ging onder 'n plan boven z'n kracht. 
			 Telkens stak-i de hand uit naar de kruk van de deur, en telkens
				veranderde hy die halfvolbrachte beweging in 'n onnoodig neertrekken van 't
				rechthoekig hemdskraagje dat als 'n juk op z'n schouders lag, of in 'n even
				onnoodig tegenhouden van 'n gemaakte kuch. 
			 Schynbaar verdiept in de beschouwing der bonte twee-duits-prenten
				die de glazen voordeur van den aandoeningwinkel maakten tot 'n staalkaart van
				onbegrypelyke dieren, vierkante boomen en onmogelyke soldaten, dwaalde z'n blik
				gedurig scheef-uit, als van iemand die vreest betrapt te worden op misdryf. 't
				Was duidelyk dat-i 'n opzet in den zin had dat ten-eeuwigen-dage moest
				verborgen blyven voor de blikken van voorbyganger en nageslacht, en wie
				bovendien lette op de krampachtigheid waarmee hy met de linkerhand onder 't
				opgeschort kieltje iets scheen te betasten en te knypen in z'n broekzak, zou
				allicht op 't denkbeeld zyn gekomen, dat Wouter voornemens was huisbraak te
				plegen, of zoo-iets. 
			 Want hy heette Wouter. 
			 't Is wel gelukkig dat ik op 't idee ben gekomen z'n geschiedenis
				te verhalen, en ik beschouw 't als 'n eerste plicht u te zeggen dat-i volkomen
				onschuldig was aan poging tot huisbraak of moord. 
			 Maar 't zou me veel waard zyn hem even bondig te kunnen vryspreken
				van andere vergrypen. 't Voorwerp dat hy heen-en-weer keerde in z'n
				linkerbroekzak, was wel geen rossignol, geen passe-partout, geen
				casse-tête, geen tomahawk of machine infernale...
				maar toch 'n papiertje dat de veertien stuivers inhield, waarvoor-i z'n
				Nieuw-Testament met gezangen had verkwanseld aan den stalleman op
				d'ouwenbrug, en 't plan dat hem zoo kleven deed aan die stoep in de
				hartenstraat, was niet meer of minder dan z'n intrede in de tooverwereld der
				romanlektuur: hy wilde Glorioso lezen.
{==237==} {>>pagina-aanduiding<<}
 
			 Glorioso! Lezer, er zyn vele navolgingen, er is maar
				één Glorioso! 
			 Al de Rinaldini's en Fra Diavolo's van later tyden mogen niet op
				één dag genoemd worden met den onvergelykelyken held die
				gravinnen schaakte by dozynen, pausen en kardinalen uitplunderde als feilbare
				menschen, en Wouter Pieterse schuldig maakte aan testamentsverduistering. 
			 Maar dit laatste was Glorioso's schuld niet, zeker niet. Men zou
				schromen 'n held of 'n genie te wezen - of 'n roover zelfs - als men daarom
				belast werd met de verantwoordelykheid voor misdaden die na jaren kunnen begaan
				worden om onze geschiedenis machtig te worden. 
			 Ik protesteer ernstig tegen medeplichtigheid aan de vergrypen die
				na m'n dood zullen geschieden ter stilling van den dorst naar kennis myner
				lotgevallen, en verklaar dat ik me op m'n weg naar roem niet laat terughouden
				door de bedenking, dat eenmaal 'n Nieuw-Testament met gezangen kon worden
				verkwanseld voor 't ‘Leven en de daden van Multatuli’ schoon
				ik 't niet duur vinden zou. 
			  
			 - Wat maalje daar toch, jongetje? Motje wat, kom in. Anders, ga
				heen. 
			  
			 Nu moest Wouter wel binnengaan, of hy had afstand moeten doen van
				Glorioso. Want de man die, bukkende over de toonbank, zich als 'n
				alikruik omwrong om de deur te openen, en onzen held die woorden toetegrauwen,
				had geen gezicht dat uitlokte tot terugkeeren, als-i eenmaal toornig was
				gemaakt door doelloos ‘malen’ aan de deur. Althans Wouter, die
				eerst den moed niet had binnentegaan, durfde nu niet wegloopen. Hy voelde zich
				binnengetrokken... 't was of de boekwinkel hem inslikte. 
			  
			 - Glorioso... asjeblieft, m'nheer, en hier...
			  
			 Hy haalde z'n machine infernale voor den dag.
			  
			 ... en hier is geld!
			  
			 Want hy wist van den schoolmakker die hem had aangestoken met de
				romanziekte, dat men in 'n leesbibliotheek ‘pand’ eischte van
				onbekende klanten. 
			 De boekenman scheen zich ‘gedekt’ te achten door de
				neergelegde veertien stuivers. Althans hy nam uit de kast 'n deeltje dat, vet
				en belezen, op omslag en bladzyden teekens droeg van veel onzindelyk genot.
			 
			 Ik ben zeker dat de preeken van dominee Splitvezel, die
				
{==238==} {>>pagina-aanduiding<<}
 van hun bovenste plank in ongestoorde rust en met minachting
				neerzagen op de lektuur van den dag, zich zouden geschaamd hebben hun
				onbezoedeld gewaad in aanraking te brengen met zooveel vuiligheid. Maar 't is
				niet moeielyk rein te blyven als men op de bovenste plank staat, en nooit wordt
				uitgevraagd. Ik vind dus dat die preeken ongelyk hadden. En dat vind ik van
				veel preeken. 
			 Na met 'n bevend stemmetje den man te hebben opgegeven hoe-i
				heette, verstopte Wouter z'n misdadig geluk onder 't helend kieltje, en vloog
				de deur uit, schichtig als 'n kat die haar prooi beet heeft, nadat ze
				‘uren lang gedoken zat.’ 
		  
		 
		 
{==239==} {>>pagina-aanduiding<<}
 
		  Een kort hoofdstuk in vyf deelen, en 'n idee
			 achteraan. 10 De nederigheid van den schryver, blykende
			 uit de erkentenis zyner onwetendheid omtrent den naam van zekere poort.
			 20 De invloed van fransje halleman op
			 wouter's heldenziel. 30 Verband tusschen dien
			 invloed en de profetiën van habakuk.
			 40 Nog iets over habakuk, met 'n wenk over de
			 onbegeerlykheid van gedrukte perzikken. 50 Groote menschen
			 bezien door de kleine. Iets over de staart van m'n chinees, en de halskraagjes
			 van 't menschdom.

			 363.

			 Wouter liep, liep... en wist niet waarheen. Naar huis kon-i niet.
				Daar toch werd hy te streng bewaakt. Wat niet moeielyk viel, want de ruimte was
				bekrompen. 
			 Hy koos eenzame straten, en kwam eindelyk aan 'n poort die hy zich
				herinnerde meer gezien te hebben. Maar den naam wist-i niet, en ik ook niet. 
				 * 't Was
				'n platte lage poort 
{==240==} {>>pagina-aanduiding<<}
 in welks buurt het altyd zoo naar asch rook,
				en waar-i eens dien sprong had gedaan, toen hy met Fransje Halleman was
				weggebleven van de katechizatie, die meende dat Wouter niet durfde wegblyven en
				van de poort springen. Maar Wouter durfde wèl, en deed het, juist omdat
				Fransje Halleman getwyfeld had aan z'n durven. 
			 Aan dat wegblyven had hy te danken dat-i zoo byzonder goed thuis
				was in Habakuk, wiens profetiën hy twaalfmaal moest afschryven tot
				straf. Die sprong bezorgde hem bovondien 'n barometer in z'n verstuikten
				grooten teen, die uit edele wraak hem later altyd waarschuwde als 't regenen
				zou. 
			 In zekeren zin was Habakuk te beschouwen als Wouter's overgang van
				de kinderlektuur tot de boeken waarin van ‘groote menschen’ wordt
				verteld. Sedert eenigen tyd namelyk voelde hy zich geschokt in z'n eerbied voor
				brave Hendrikken, en hy walgde van de papieren perzikken der naarstigheid.
				Andere perzikken kende hy niet, omdat die zoo niet voorkomen in 'n
				burgerhuishouden. 
			 Niets was natuurlyker dan dat-i vurig verlangde met z'n grootere
				makkers op de school te kunnen meespreken over de wonderen die er gebeuren in
				de werkelyke wereld, waar men in 'n koets rydt, steden verwoest, prinsessen
				trouwt, en 's avonds opblyft na tienen, al is er niemand jarig. Ook bedient men
				zichzelf aan tafel in die wereld, en heeft maar te kiezen wat men gebruiken
				wil. Zoo meenen de kinderen. 
		  
		 
		
		  364.

		  Ieder knaap heeft z'n heldeneeuw, en 't menschdom heeft 'n kieltje
			 met 'n jukkraagje gedragen. 
		  Maar tot hoever gaat die overeenkomst? Waar houdt ze op? Zal 't
			 menschelyk geslacht ryp worden? En meer dan ryp, oud? En gebrekkig,
			 kindsch? 
		  Hoe oud zyn we nu, in 62? Zyn we knaap, jongeling, man? Of misschien
			 reeds... neen, dat ware onaangenaam. 
		  Laat ons gemakshalve vaststellen dat wy leven in de
		  	Flegel-
{==241==} {>>pagina-aanduiding<<}
jahre  van Jean Paul. We zyn dan niet geheel kind
			 meer, en er is nog wat te hopen van de toekomst. 
		  Ja, van de toekomst, als ons die muffe schoollucht zal afgewaaid
			 zyn. Als we vrede zullen hebben met het korte buisje van 't jongetje naast ons.
			 Als men de vryheid hebben zal ongesmaad geboren te worden zonder verlof van de
			 wet. Als er één taal zal wezen. Als metaphysiek en theologie
			 zullen vergeten zyn, en kennis der Natuur zal gelden als adel. Als we
			 voor-goed zullen hebben gebroken met de bakervertellingen over
			 Godsdienst. 
		  Ziedaar wat zyde gevlochten in 't dunne staartje van m'n chinees.
			 Sommigen zullen zeggen dat 't maar vlas is. 
		 
		 
{==242==} {>>pagina-aanduiding<<}
 
		  Een italiaansche roover op 'n buitensingel te Amsterdam. Proefje
			 van 't bitter lyden der deugdzame amalia. Privat
			 en jouvin met huwelyken en godsdienstige waskaarsen, de
			 palladia der zedelykheid. Bewys van het fatsoen der Hallemannen, waaruit men
			 tevens kan te weten komen hoe eerlykheid ryk maakt. Korte bespiegeling over
			 gebrek aan ruimte.

			 365.

			 Wouter dacht volstrekt niet aan heldeneeuwen of chinesche
				staarten, toen-i heel ongevoelig voor de afwezige schoonheid van 't landschap
				aan 'n moddersloot kwam, waarover 'n onnoodig brugje lag, welks leuning hy
				uitkoos tot lezenaar, na goed te hebben rondgezien, en zich overtuigd dat-i
				alleen was, en ongestoord kon overgaan tot het verslinden van z'n roover. 
			 Ik heb 'n oogenblik den lust in my voelen opkomen, den lezer
				deelgenoot te maken van Wouter's genot, door 't leveren eener schets van 't
				onsterfelyk werk dat hem zoo boeide. Maar, behalve dat ik Glorioso's
				geschiedenis niet recht ken - wat me trouwens niet volstrekt beletten zou er
				over te spreken - heb ik u veel andere zaken te verhalen van dringender aard,
				en ben dus wel genoodzaakt u te verwyzen naar de hartenstraat, in de hoop dat
				ge daar zult terechtkomen zonder uwen weg te nemen over d'ouwenbrug.
				Laat het u genoeg zyn te weten dat het ‘heel mooi’ was. ‘De
				deugdzame Amalia, die, by flikkerend toortslicht, aan het treurig sterfbed van
				hare verëerde moeder, in het somber cypressendal, plechtig had gezworen,
				dat hare vurige liefde, voor den edelen roover, door het yzingwekkende valluik,
				en de verroeste ketenen, met derzelver zilte tranen... kortom, 't was treffend.
				Ook was er meer 
{==243==} {>>pagina-aanduiding<<}
 zedelykheid in dan in al die flauwe navolgingen.
				Al de leden der bende waren behoorlyk getrouwd, en droegen handschoenen. In de
				grot stond 'n altaar met kaarsen, en de hoofdstukken waarin meisjes geschaakt
				werden, eindigden met eerbare puntjes of geheimzinnige gedachtenstrepen die
				Wouter vergeefs tegen 't licht hield om er meer van te weten. 
			 Hy las tot ‘sterf verrader.’ Toen was 't donker, en hy
				begreep dat het tyd werd 'n eind te maken aan de voorgewende wandeling met de
				Hallemannetjes ‘dat zulke fatsoenlyke kinderen waren.’ Met
				weerzin sloot hy 't dierbaar boekjen, en liep haastig weg, omdat-i vreesde
				beknord te worden over z'n lang uitblyven. 
			 ‘Hy zou nooit weer permissie krygen’ werd er by zoo'n
				gelegenheid gedreigd. Maar Wouter begreep wel dat dit geen ernst was. Daartoe
				wist-i te goed dat men graag de kinderen ‘eens van de vloer heeft, als
				men zoo klein behuist is.’ En ‘de Hallemannetjes waren zoo
				buitengewoon fatsoenlyk. Ze woonden naast 'n huis met 'n balkon, en hadden
				onlangs heel lief hun petjes afgenomen.’ 
			 Ik voor my geloof niet dat de Hallemannetjes fatsoenlyker waren
				dan de andere mannetjes onder Wouters kennissen. En daar ik graag reden geef
				van m'n geloof, wil ik hier 'n voorval inlasschen dat iets vroeger had plaats
				gevonden. 
			 Wouter ontving geen zakgeld. Z'n moeder zei dat hoefde niet omdat
				hy thuis alles kreeg wat-i noodig had. 't Stuitte hem altyd te moeten wachten
				op vergunning om ‘meetedoen’ als z'n kameraadjes met den bal
				speelden, en hem verweten dat hy 't zyne niet had bygedragen tot aanschaffing
				van dat meubel. 't Kostte drie duiten in Wouters tyd. Nu zal 't wel duurder
				wezen... neen, goedkooper... door de staathuishoudkunde. 
			 En by veel gelegenheden meer had-i verdriet over z'n voortdurende
				geldeloosheid. Later zullen we zien of 't waar was, wat z'n moeder zei, dat-i
				thuis alles ontving wat hy noodig had. Zéker is het, dat men hem thuis
				niet de gelegenheid gaf om nu-en-dan over 'n kleinigheid te beschikken naar
				eigen wil. Wat toch zoo heel prettig is voor kinderen. En voor
				menschen. 
			 De Hallemannetjes - die zoo byzonder fatsoenlyk waren - gaven hem
				heel duidelyk te kennen dat het hun verveelde, langer alleen de kosten te
				dragen van 't verkeer. Fransje berekende dat Wouters vriendschap hun al negen
				stuivers gekost had - wat ik duur vind, niet om de vriendschap, maar om 't
				berekenen - en Gus zei dat het nog meer was, maar dat laat ik daar. Ook had
				deze hem vier griften voorgeschoten, 
{==244==} {>>pagina-aanduiding<<}
 welke hy noodig had om z'n
				hof te maken by lange Ceciel die niet van hem weten wou omdat i 'n insteekpakje
				droeg. 
				 * Maar de griften had ze aangenomen, en overgedaan aan Gus
				voor 'n zoen. 
			 De bittere verwyten der Hallemannetjes - die zoo byzonder
				fatsoenlyk waren - maakten Wouter wanhopig. 
			  
			 - Ik heb gevraagd aan m'n moeder, zeide hy, maar ze wil me niets
				geven. 
			 - Dat gaat ons niet aan, antwoordden de Hallemannetjes d.z.b.f.w. Je bent 'n klaplooper.
			  
			 Wouter hoorde dit woord voor 't eerst, maar begreep het terstond.
				Niets maakt scherpzinniger dan bitterheid van hart.
			  
			 - Klaplooper, klaplooper... ik ben 'n klaplooper!
			  
			 Schreiend liep hy heen, en koos 'n omweg om de straat te myden,
				waar lange Ceciel's vader 'n lappenwinkel ‘deed.’ Och, als ze
				gezien had hoe hy als 'n klein kind liep te huilen op straat... zeker, dat was
				èrger dan de broek boven 't buisje.
			  
			 - Klaplooper, klaplooper!
			  
			 Hy ontmoette veel groote menschen die misschien ook klaploopers
				waren, maar ze huilden er niet om als Wouter.
			  
			 - Klaplooper!
			  
			 Hy zag 'n diender, en haalde diep adem toen die voorby was. 't
				Bevreemdde hem dat de man hem niet gevangen nam.
			  
			 - Klaplooper!
			  
			 Daar kwam de man van de vuilniskar, die 't woord naklepperde met
				z'n ratel. 't Was niet uittehouden! 
			 Onze arme lyder herinnerde zich, hoe de Hallemannetjes d.z.b.f.w. hem eens hadden voorgespiegeld welke winst er viel te behalen op 'n
				kleinhandel in peperment. Voor vierentwintig stuivers had men 'n grooten zak
				vol. By verkoop tegen zóóveel stuks voor 'n duit zou 't voordeel
				enorm wezen, 
{==245==} {>>pagina-aanduiding<<}
 als men maar kapitaal had om te beginnen. Dit hadden
				de Hallemannetjes precies uitgerekend. Want ze waren niet alleen byzonder
				fatsoenlyk, maar knap ook. Knapheid en fatsoen gaan meestal samen. Maar, hadden
				ze gezegd, er moest kapitaal wezen. Zy zouden de inkoopen doen,
				zy zouden zich belasten met den verkoop, en als Wouter maar
				één gulden kon bydragen, was de zaak gezond.
			  
			 - Klaplooper... klaplooper...
			  
			 Wouter stal 'n gulden uit het ‘knipje’ van z'n
				moeder, en bracht die aan de Hallemannetjes d.z.b.f.w.
			  
			 - Hoe kom je 'r aan? vroeg Gus, maar zorgde dat Wouter geen tyd
				had om te antwoorden, en tevens dat-i 't antwoord niet verstond, dat deze gaf
				door zwygende verlegenheid. 
			 - Hoe kom je 'r aan - zonder vraagteeken alzoo - zie, nu zullen
				Franssie en ik ieder 'n dubbeltje byleggen, dat maakt vierentwintig, en dan
				koopen wy de peperment. Op de Rozengracht is 'n fabriek...
				zóó'n zak voor vier schellingen! Wy zullen al de moeite
				doen, Franssie en ik. By ons op school is meer gelegenheid om te slyten,
				weetje! Kris Kloskamp heeft er al twaalf besteld - hy zal betalen na de
				vakantie - wy zullen ons al de moeite getroosten... jy hoeft niets te
				doen, Wouter... en gelyk deelen, daar kunje-n-op aan...
			  
			 Wouter ging naar huis, en droomde van ongehoorde winst. Hy zou 'n
				daalder teruggeven in 't knipje van z'n moeder, en voor lange Ceciel 'n potlood
				koopen van den man die er gaten mee prikte in 't hout van z'n kruiwagen.
				Zóó sterk waren ze! Dat was wat ànders dan 'n paar
				griften, dacht-i, en als lange Ceciel hem dan nòg niet wou hebben tot 'n
				vryertje, dan... neen, verder dacht Wouter niet. Daar zyn op den weg onzer
				verbeelding afgronden die we niet durven peilen. Wy worden ze instinktmatig
				gewaar, schrikken terug, sluiten de oogen, en... ik weet niet verder. Maar dit
				weet ik, dat Wouter dien avend heel gelukkig insliep, in de hoop dat-i weldra
				'n goed geweten hebben zou over 't bestolen knipjen en 'n voldaan hart over z'n
				liefde tot lange Ceciel. 
			 Helaas, helaas, Wouter had gerekend buiten de knapheid en 't
				fatsoen van de Hallemannetjes! 
			 Den volgenden dag namelyk zochten zy hem op toen-i de school
				verliet. Wouter die zich gevleid had hen te zien hygen onder 't gewicht van 'n
				grooten zak. Wouter die zoo verlangend was te weten of Kris Kloskamp z'n
				kordate bestelling had volgehouden, Wouter die brandde van nieuwsgierigheid
{==246==} {>>pagina-aanduiding<<}
 naar den uitslag... och, hy voelde zich bitter teleurgesteld toen-i
				Gus Halleman ontwaarde, die niet alleen geen zak peperment droeg, maar
				bovendien 'n zeer ernstig gezicht meebracht. Ook Franssie keek als de
				deugd.
			  
			 - Wel, hoe staat de zaak? vroeg Wouter zonder 'n woord te spreken.
				Hy was te nieuwsgierig om niet te vragen, en te angstig om die vraag anders te
				uiten dan door 't geluideloos openen van z'n mond en 't vooruitsteken van zyn
				gelaat. 
			 - Hoor eens, Wouter, we hebben - ons bedacht... er is veel
				tégen.
			  
			 Arme Wouter! Daar verongelukten in één schipbreuk,
				z'n geweten en z'n hart. Weg, droomen van zedelyke rehabilitatie, weg, gapend
				‘moeder's knipje’ weg, houtborend potlood dat 'n opening klieven
				zou in 't hart van lange Ceciel... weg... weg... weg...alles weg!
			  
			 - Je begrypt, Wouter, die peperment zou smelten... 
			 - Ja... a... a, hikte de arme jongen. 
			 - En die Kris Kloskamp, die 'r twaalf besteld heeft,
				weetje?... 
			 - Ja... a... a...
			  
			 Of Kris ook smelten zou?
			  
			 ...hy gaat van-school, en zal zeker niet weerom komen na de
				vakantie. 
			 - Zoo... o... o? 
			 - Ja, en daarom... en ook... we hebben uitgerekend, Franssie en
				ik, dat er veel minder in 'n pond gaan dan we meenden, omdat de peperment
				tegenwoordig heel zwaar is, weetje? 
			 - Ja, voegde Fransjen er by, met hoogen ernst als iemand die in
				levensgevaar 'n ‘eerst’ beginsel verkondigt, ja, de peperment is
				heel zwaar tegenwoordig. Voel eens, maar je moet 't weeromgeven.
			  
			 En hy bood Wouter 'n pepermentjen aan, dat deze heel goedmoedig
				woog op z'n vinger. De arme jongen gaf het trouw terug. Zwáár
				vond-i 't... och, hy was zoo bedrukt, en zou alles zwaar gevonden hebben op dat
				oogenblik. 
			 Fransje stak 't zware pepermentjen in z'n mond, en zei, al
				zuigende:
			  
			 - Ja wezenlyk, heel zwaar...'t is engelsche, weetje? En dan is 'r
				nog wat... niet waar Gus? 't Fatsoen! Toe Gus, zeg jy 't maar.
{==247==} {>>pagina-aanduiding<<}

			 
			 - 't Fatsoen, Wouter! riep Gus bedenkelyk. 
			 - We meenen 't fatsoen, herhaalde Fransjen, alsof -i wat
				ophelderde.
			  
			 Wouter zag beiden beurtelings aan, en scheen begrip tekort te
				komen.
			  
			 - Zeg jy 't maar, Gus. 
			 - Ja, Wouter, Franssie zal 't je wel zeggen. 
			 - Wouter, onze pa is in de diakenie, weetje, en-i gaat rond met 'n
				zakje, en by ons ‘op’ de gracht... 
			 - Ja, riep Fransje, by ons op de gracht... weetje... daar woont
				m'nheer Krullewinkel die 'n buiten heeft... 
			 - En 'n balkon... 
			 - 't Is maar om 't fatsoen... weetje, Wouter? En als er huisbezoek
				komt, dan prezenteert onze mama... 
			 - Ja, dan prezenteert ze madera... heusch, en onze tabakspot is
				van zilver... 
			 - Né, Franssie... maar 't is net als zilver, weetje,
				Wouter?
			  
			 De arme jongen zei maar dat-i 't wist, hopende eindelyk te weten
				te komen wat-i inderdaad niet wist: het verband tusschen al die dingen
				en zyn vervlogen hoop. Hy stamelde:
			  
			 - Ja, Gus... ja, Franssie... maar de peperment? 
			 - 't Is maar, weetje-n-om je te zeggen dat we heel erg fatsoenlyk
				zyn. 
			 - Ja, Gus. 
			 - En braaf. 
			 - Ja... a... a... Franssie!
			  
			 Arme Wouter!
			  
			 - En daar je zei dat je geen zakgeld krygt... 
			 - Ja, Wouter, en weetje, omdat onze pa zoo fatsoenlyk is... als 't
				winter wordt kan je 't zien, dan gaat-i rond met 'n weesjongen... 
			 - Ja, en-i schelt aan al de deuren. Nu, daarom zyn we bang dat
				je... 
			 - Dat je... 
			 - Die gulden... 
			 - Die gulden, weetje? 
			 - Dat je 'm niet... 
			 - Dat j e 'r niet eerlyk aankomt... dàt is het, zei
				Fransje, die 'n tweede pepermentjen uit z'n zak haalde en in den mond stak, tot
				versterking zeker na dat beslissend woord.
			 
{==248==} {>>pagina-aanduiding<<}
 
			 't Was er uit! Arme, arme Wouter!
			  
			 - En daarom, Wouter, willen we niet met je meedoen. Maar
				gelyk deelen... dat is afgesproken! 
			 - Ja, gelyk deelen, riep Gus. Je begrypt... wy hebben al de
				moeite gehad, en daarom... ziedaar, gelyk deelen!
			  
			 De Hallemannetjes waren knap. Gelyk deelen: 
				
{== afbeelding 	 
				==} {>>afbeelding<<}
    
 en alzoo... Wouter ontving acht stuivers.
			  
			 - Weetje, zei Gus, 't is omdat onze pa diaken is. 
			 - Ja... en onze tabakspot... al is 't dan geen zilver, 't lykt
				precies op zilver.
			  
			 Op deze waarachtige historie grondt zich myn ongeloof aan de
				buitengewone fatsoenlykheid van de Hallemannetjes, en ik hel over tot de
				meening dat dit fatsoen eigenlyk niets was dan 'n uitvindsel van Wouter's
				moeder, omdat ze ‘nauw behuist’ was. 't Is de vraag of zy ooit iets
				zoo byzonder fatsoenlyks in die kinderen zou ontdekt hebben, als ze kans had
				gezien Wouter met wat nut te gebruiken in 't huishouden. 
		  
		 
		
		  366.

		  Veel wetten en de meeste zeden zyn ontstaan uit gebrek aan ruimte in
			 verstand, hart, karakter, woning, landstreek, of middelen van bestaan. 
		  Dit is toepasselyk op de leer van 't rechterhandje zoowel, als op de
			 instelling van 't huwelyk, en op veel dingen die daartusschen liggen.
			 Zie over 't huwelyk, als uitvloeisel van
				schraalte der levensmiddelen, de Japansche gesprekken. De
				voorrang van de rechterhand is 'n gevolg der nauwte aan-tafel. Ook by den
				Javaan staat de linkerhand in 'n slecht blaadje, maar dit heeft 'n geheel
				andere reden die geenszins verwerpelyk is, en wel voor z'n kiesheid
				pleit. 
		 
		 
{==249==} {>>pagina-aanduiding<<}
 
		  Een hoofdstuk met ideen er doorheen (219).
			 Verloren suikerpotten en zoekgeraakte bybels voor de rechtbank van 't
			 geweten. De onmannelykheid der natie, volgens 
			 siegenbeek en andere
			 moralisten. De verdiensten en de gebreken van leentje,
			 beschouwd uit 'n menschenvriendelyk oogpunt. Verregaande onkiesheid van de
			 voorprinselyke spelmethode. Idem van den schryver dezer
			 ideen. Uitvallen tegen deugdzame vuiligheid.
			 Kappelman's preek over zeggen en doen.

			 367.

			 Hoe 't zy met die principe-barende vruchtbaarheid van de nauwte,
				Wouter kende de vrucht, al was-i niet zoo wysgeerig ingelicht omtrent den
				oorsprong. Over z'n laat thuiskomen bekommerde hy zich dus niet
				zóó erg, als over de vreeselyke straf die hem wachtte als men z'n
				nieuw testament met gezangen zou missen. Hy was teruggekeerd van z'n uitstapjen
				in de Abruzzen, en by z'n terugkeer in Amsterdam viel hem de
				herinnering aan z'n boosheid - of liever 't voorzien van de straf die er volgen
				zou op die boosheid - drukkend zwaar op 't gemoed. 
		  
		 
		
		  368.

		  Er zou weinig overblyven van wat wy geweten noemen, als we de
			 noodzakelyke gevolgen van 't bedreven kwaad konden wegdenken. 
		 
		
		  369.

		  Maar Wouter troostte zich met de bedenking dat-i ditmaal geen
			 vingerhoed had weggemaakt, zooals laatst. Men zou 't Nieuw-Testament niet zoo
			 gauw missen, dacht-i, omdat de Zondag nog vèr was, en in de week zou er
			 niet naar gevraagd worden.
{==250==} {>>pagina-aanduiding<<}
 
		  Nogeens: 't was geen vingerhoed, geen breipen, geen suikerpot, of
			 zoo-iets van dagelyksch gebruik... 
		 
		
		  370.

		  Zonderling, dat de christenen, die naar hun zeggen de zaligheid uit
			 den bybel halen, zoo gauw verzadigd zyn van die zaligheid. Wouter's
			 bemoedigende paralel tusschen vingerhoeden en blyde boodschappen was volkomen
			 juist. Ik ken veel christenen die hun bybel nooit inzien - dat dan ook 't eenig
			 middel is om christen te blyven - velen herinneren zich iets aangaande
			 den bybel, uit hun katechizatietyd, maar weinigen hebben zooveel daarin gelezen
			 als, byv. ik, die me toch van zaligheid op geheel andere wyze voorzie. 
		  Aan 't meerendeel der christenen, die boos op me zyn omdat ik veel
			 afkeur in dien bybel, vraag ik met succès: hebt ge hem gelezen,
			 gelezen, inderdáád: gelezen? 
		 
		
		  371.

		  Toen onze held thuiskwam, verstopte hy den vetten Glorioso
			 achter de latafel van Leentje, van dezelfde Leentje die na den poortsprong z'n
			 broekje herstelde dat zoo gaapte aan de knie, zoodat z'n moeder 't nooit
			 geweten heeft. 
		  Ja, ze is ten-grave gedaald zonder kennis aan die gescheurde broek!
			 Ik weet niet of ‘broek’ mannelyk is, en heb geen lust het
			 optezoeken, vooral omdat ik 't toch niet begrypen zou, al vond ik
			 ‘broek. m.’ in 'n woordenlystje. Onlangs vond ik
			 géén m. achter natie. Dat zal 'n scherpe
			 geestigheid van Siegenbeek geweest zyn. 
		  Of Wouters broek mannelyk was, weet ik niet, maar Leentje had de
			 scheur geheeld, dat is de waarheid. Zoo heelde ze meer breuken, en ontving
			 daarvoor zeven stuivers in de week, en 'savends 'n boterham. 
		  Lang na Habakuk, dacht Wouter nog meermalen aan haar deemoedig:
			 ‘goeien avend, juffrouw. Goeien avend, m'nheer en jonge-juffrouwen.
			 Goeien avond, Wouter’... en de rest. 
		  Want Wouter's moeder heette ‘juffrouw’ om de
			 schoenmakery. De jonge-juffrouwen waren z'n zusters, die dansen geleerd hadden.
			 En z'n broer was ‘m'nheer’ sedert diens benoeming tot derden
			 ondermeester aan de stads-tusschenschool. 
			  * Hy had toen
			 verlengstukken aan z'n buis gekregen om ontzag inteboezemen aan de schooljeugd,
			 en ‘Stoffel’ paste toen niet 
{==251==} {>>pagina-aanduiding<<}
langer, meende Wouter's
			 moeder. Maar dezen noemde Leentje eenvoudig Wouter, omdat-i nog maar 'n kleine
			 jongen was. Ook was hy haar drie stuivers schuldig, of eigenlyk zes-en-twintig
			 duiten, die hy haar nooit heeft teruggegeven, want toen hy, jaren later, die
			 schuld wilde afdoen, waren er geen duiten meer, en Leentje was ook dood. 
		  Dit speet hem zeer, want-i had veel van haar gehouden. Ze was
			 foei-leelyk, nogal vuil, en bovendien wat onrecht van leest. Ook beweerde
			 Stoffel de schoolmeester, dat ze 'n booze tong voerde. Ze zou namelyk hebben
			 oververteld dat-i bessen met suiker had gedronken in de Nederlanden. 
			  * 
		  Ik wil dit wel gelooven, maar wat kan men verlangen voor zeven
			 stuivers en 'n boterham? 'k Heb hertoginnen gekend met ruimer inkomen, en toch
			 niet aangenaam in den omgang. 
		  Dat Leentje scheef was, kwam van 't aanhoudend naaien. Ze hield het
			 gansche gezin ‘heel’ en verstond de kunst om een broek, twee
			 buisjes en 'n lakenschen pet te maken uit 'n duffelsche jas, en toch schoten er
			 nog lappen over voor de sous-pieds 
			  † die
			 Stoffel noodig had voor z'n examen als sekondant naar de Kaap. Dat niet lukte,
			 door 'n fout in 
			 Euklides. 
		  Niemand buiten Wouter was tevreden met Leentje. Ik denk dat men bang
			 was haar te bederven door te groote zachtzinnigheid. De
			 ‘jonge-juffrouwen’ spraken gedurig van ‘stand’ en
			 ‘dat ieder op z'n plaats moest blyven.’ Dit gold
			 háár. Leentje's vader namelyk was 'n schoenmaker geweest die
			 achterlapte, en de vader van de jonge-juffrouwen had 'n winkel
			 ‘gedaan’ waarin-i schoenen verkocht die uit Parys kwamen. Dit maakt
			 'n groot verschil. Want het is deftiger iets te verkoopen dat gemaakt is door
			 'n ander, dan zelf wat te maken. 
		  De moeder meende dat Leentje wel wat zindelyker wezen kon. Dat juist
			 gemeend was. Maar ik kom weer terug op den prys, en op de moeielykheid van 't
			 wasschen, voor iemand die geen tyd, geen zeep, geen ruimte en geen water heeft.
			 Duinwater was er nog niet, en al was 't er geweest, het zou toch niet
			 doorgedrongen zyn tot Leentje. 
		 
		
		  372.

		  In 'n guur klimaat is zindelyke armoede 'n onmogelykheid. Ik spreek
			 niet van zoldertrappen, huisvloeren of bovenkleeren. In 'n land als 't onze zyn
			 meer dan middelmatige 
{==252==} {>>pagina-aanduiding<<}
 inkomsten noodig om inderdaad - d.i. niet
			 op z'n hollandsch - zindelyk te wezen. Een bad te Amsterdam kost meer dan 'n
			 middagmaal, en bidets zyn zeldzaamheden in Nederland, vooral in
			 ‘fatsoenlyke’ huizen. 
			  * Want, behalve armoede - of
			 betrekkelyke armoede - speelt ook, als overal, de deugd  'n rol in
			 't veroorzaken van die onreinheid. 
		   
		  - Denkje dat m'n dochter 'n hoer is? vroeg 'n vader aan den
			 geneesheer die 't meisje behandelde, en Herkules spelen wilde in haar stal.
		  
		   
		  Zoo'n pudieke vader zal dit nummer myner ideen heel
			 onkiesch vinden. 
		  Juist, allerpudiekste vader! Maar bedenk dat m'n bezem niet rein
			 blyven kòn, na 't aanraken en wegvegen van uw deugdzaamachtige
			 vuiligheid. 
		 
		
		  373.

		  In de zoogenaamde godsdienst gaat het even zoo. 
		  De vromen maken 'n god, takelen die bespottelyk toe, en als 'k dan
			 spot met die bespottelykheid, zeggen ze dat ik iets heiligs
			 aantast. (253.) 
		  Eilieve, beproef eens myn god te bespotten, de lieve domme
			 geestige naïve almachtige onwetende kinderlyke tokoächtige
			 Natuur... 
		  Dat kúnt ge niet, gy ongepatenteerde godenmakers! 
		 
		
		  374.

		  De oude heer Kappelman had 'n bui van wysbegeerte, en sprak
			 aldus: 
		   
		  - Myn zoon, let op uw zeggen, meer dan op uw doen, en
			 het zal u wèlgaan in den winkel dien ik u geven zal naast het kamertjen
			 uwer geboorte. 
		  Het doet er weinig toe, myn zoon, of de pruimen goed zyn die ge
			 verkoopt, zeg en herhaal: wat zyn die pruimen byzonder goed. 
		  Denk over dominee Theokraat wat gy verkiest, myn zoon. Weiger hem
			 des-noods krediet, als hy weder klontjes laat halen op jaarrekening. Werp hem
			 ter-deure uit, myn zoon, als hy u te zeer verveelt in de dagen der drukte met
		  	nieuwe ro-
{==253==} {>>pagina-aanduiding<<}
zynen,  maar, myn zoon, let hierop, zeg nooit, die
			 dominee is een uil, of: het zyn eigenlyk rozynen van verleden jaar. 
		  Schop uwe vrouw, myn zoon, als gy verzekerd zyt krachtiger te
			 schoppen dan zy. Maar, myn zoon, zeg nooit: ik wou dat het mensch dood
			 was, of: zy heeft sproeten. 
		  Krab iemand een oog uit, als dat wezen moet, myn zoon, maar
			 zeg nooit, die man is scheel. 
		  Veracht de lieden die zich slecht gedragen in het publiek, en ga een
			 straatjen om, myn zoon, om hen te ontwyken, maar zeg: ik maakte een
			 omweg om het kraambriefje te lezen van de juffrouw die bevallen is. En als er
			 geen juffrouwen bevallen zyn in die buurt, zeg dan dat gy die straat
			 koost om te zien òf er ook misschien juffrouwen bevallen waren? 
		  En als gy iemand ziet die beschonken nederviel op den weg, myn zoon,
			 zeg dan: die man rust. 
		  En wanneer gy onreinheid ontwaart op uw pad, zeg dan: er was
			 vandaag veel visch op de markt, of: het zal regenen als de wind gaat liggen,
			 of: de wind zal bedaren als het regenen gaat, of zoo-iets, of zeg volstrekt
			 niets, myn zoon, maar spreek in allen gevalle niet over de onreinheid die gy
			 zaagt. 
		  Want, myn zoon, aldus is de mensch geschapen, dat hy veel onreins
			 kan slikken, doch geenszins uwe woorden òver onreinheid. 
		  En aldus, myn zoon, veel dingen noemende met vreemde namen, of wel
			 die dingen niet noemende, zult gy veel rozynen verkoopen - al ware
			 dezelve dan ook overjarig - en 't zal u in uw winkeltje gaan zooals ik gezegd
			 heb toen ik begon buyig te worden van wysbegeerte. 
		 
		
		  375.

		  Oef! Nu weer van Leentje. Stoffel beschuldigde haar van dien
			 verkeerden val in z'n hemdsboordjes, ‘die zoo nadeelig werkte op 't
			 respekt’ en klaagde dat ze hem altyd zoo mal aankeek, als-i ‘heeren
			 had.’ 
		  Dat ‘heeren hebben’ was 'n privatissimum over de
			 leerwyze van Prinsen, die nog niet was uitgevonden, maar door Stoffel werd
			 voorgevoeld. Leentje bracht thee by die zaak, en was eenmaal niet geslaagd in
			 't wegbyten van 'n lach, toen ze Stoffel z'n naam hoorde spellen, en uitvaren
			 tegen 't onkiesche ouwerwetsche ‘esse té’ dat dan ook leelyk
			 is. 
		  En dan, die bessen met suiker! 
		 
		 
{==254==} {>>pagina-aanduiding<<}
 
		  Kort hoofdstuk zonder ideen . De hollandsche
			 graven in-verband met de pryzen van 't vleesch, en de ongegronde verdenking
			 van pennewip's eer. Leentje's onzichtbaar talent
			 om kleeren en zielen te herstellen.

			 376.

			 Aldus had ieder z'n grieven tegen 't arme Leentje. Maar Wouter
				hield veel van haar, en was met niemand buiten haar in huis gemeenzaam,
				misschien wel omdat de anderen niet van hèm hielden, en hy dus veel
				genoodzaakt was, of genoopt althans, z'n troost te zoeken by haar. Want alle
				aandoening zoekt 'n uitweg, en er gaat niets verloren, evenmin in de zedelyke
				als in de stoffelyke wereld. 'k Had hierover ideen kunnen schryven met
				afzonderlyke nummers, maar dat wil ik nu niet, omdat er 'n orgelman onder m'n
				venster staat, die me overlaadt met onnoodige indrukken tot byna-gekwordens
				toe. 
			 Wouter's moeder noemde hem: ‘die jongen.’ Z'n broers -
				er waren er meer dan Stoffel - beweerden dat-i valsch en gniepig was, omdat hy
				weinig sprak en niet van knikkeren hield. Maar àls-i wat zei, verweet
				men hem 'n geheel onbewezen verwantschap met de kat van koning Salomo. De
				zusters verklaarden hem voor ‘sleets’ of ‘sleetsch.’ Ik
				weet niet hoe ze 't spelden, omdat ik het alleen heb van hooren-zeggen. Maar by
				Leentje kon onze Wouter altyd terecht. Zy troostte hem, en vond het schande dat
				men niet meer ‘werk maakte van 'n jongen als hy.’ Ze scheen dus te
				hebben ingezien dat-i niet 'n kind was als 'n ander. En dit vind ik ook. Anders
				zou ik niet de moeite nemen z'n geschiedenis te vertellen. 
			 Te kort na de expeditie naar ouwenbrug, hartenstraat en
				
{==255==} {>>pagina-aanduiding<<}
 aschpoort, was Leentje Wouter's eenige vertrouwde. Haar liet-i de
				verzen lezen die versmaad waren door lange Ceciel. Haar klaagde hy z'n smart
				over de onrechtvaardigheid van meester Pennewip, die hèm
				‘redelyk’ gaf, en ‘uitmuntend’ met 'n krul, aan 't
				roodharig Keesje. Aan Keesje, die geen ‘som’ alleen wist te maken
				en altyd steken bleef in de hollandsche graven. 
			  
			 - Arme jongen, zei Leentje, je hebt wel gelyk. Ze kwamen in 't
				huis van Beieren... 't is wel schande! En dat om 'n duit op 't pond. 
			  
			 Zy beweerde namelyk dat Pennewip goedkoop vleesch kreeg van
				Keesje's vader die slachter was, en dat er alzoo knoeiery plaats had met die
				graven en hun gedurig verhuizen. 
			 Later heeft Wouter haar verdacht van vrome leugen op dat punt,
				omdat Pennewip, wel beschouwd, er niet uitzag als iemand die misbruik maakt van
				biefstuk. Maar in die dagen nam hy de ligtvaardige verdenking van 's mans eer
				gretig aan, als pleister op de zyne die gekrenkt was door Keesje's
				voorzitterschap. Want waar onze eer in 't spel is, of wat we daarvoor houden,
				geven we minder om die van 'n ander. 
			 Of, als z'n broers hem plaagden met 'n sarrend ‘professer
				Wouter’... of, als de zusters op hèm de schuld wierpen van dat
				‘mal gekrabbel op 't behangsel’... of, als z'n moeder hem strafte
				voor dat opsnoepen van de rystebry die gister overschoot, en nog juist zoo goed
				zou geweest zyn voor morgen... dan was 't altyd Leentje die Wouter's gemoed in
				evenwicht bracht op dezelfde handige manier als ze den winkelhaak in z'n
				kleeren onzichtbaar maakte met 'n onnavolgbaar
				‘heen-en-weertje.’ 
			 O, leelyke vuile scheeve kwaadtongige Leentje, wat heeft Wouter je
				lief gehad! Wat al troost straalde hem tegen uit je koperen vingerhoed, wat al
				bemoediging lag er in je maasbal, wat 'n zalving in je liefderyk: 
			  
			 - Daar heb je-n-'n naald, en 'n draad, en 'n lapje... naai 'n
				zakje voor je griften, m'n jongen, en vertel me nogeens van al die graven die
				gedurig overgingen van 't eene huis in 't ander. 
		  
		 
		 
{==256==} {>>pagina-aanduiding<<}
 
		  Weer 'n hoofdstuk zonder ideen. Diepzinnige
			 achterhoudendheid van juffrouw laps. Predikatie van
			 stoffel. Wouter's standvastige trouw aan
			 glorioso. Roerende terugblik op scelerajoso's dood,
			 dien we, om 't gevoel des lezers te sparen, en wegens zeer uitgebreide
			 binnenlandsche betrekkingen, slechts lieten gissen in 
			 365. Fatsoenlyk sterfgeval van
			 glorioso. De laatste Koning van Athene. Bedorven magen en
			 verscheurde trommelvliezen, voorgesteld als gevolgen eener eigenaardige
			 stofwisseling.

			 377.

			 Ik weet niet welke profeet onzen Wouter werd ingegeven tot straf
				voor 't wegmaken van z'n bybeltje. De huisdominee kwam er by te-pas, en de man
				was puur ontsteld over zooveel boosheid. Juffrouw Laps die op de ondervoorkamer
				woonde, had er ook van gehoord. Ze was zeer godsdienstig en beweerde dus dat
				zoo'n jongen opgroeide voor de galg, want: 
			  
			 - Men begon met 'n bybel, zei ze beteekenisvol, en eindigde met
				wat anders. 
			  
			 Niemand evenwel heeft ooit kunnen te weten komen wat dan toch dat
				andere wel wezen zou, als men begonnen was met 'n bybel. Ik denk dat
				zyzelf 't niet wist, en dat ze 't maar zoo zeide om de menschen in den waan te
				brengen dat ze veel levenswysheid bezat, en meer van de zaken verstond dan zy
				uiten wilde. 't Is my wèl, schoon 'k niet houd van wysheid die zich niet
				openbaart in verstaanbare woorden, en als 't myn zaak geweest was, zou 'k
				juffrouw Laps den duim tusschen de deur gezet hebben. 
			 Stoffel hield 'n napreek, waarin-i aanvulde wat huisdominee
				vergeten had. Hy sprak van Koran, Dathan en Abiram, die iets dergelyks misdaan
				hebbende als Wouter, daarvoor waren 
{==257==} {>>pagina-aanduiding<<}
gestraft met 'n ontydige
				begrafenis. Ook zeide hy: ‘dat de eer van de familie op
				d'ouwenbrug was verloren gegaan, dat hy, als ‘eenige’ oudste
				zoon van 'n onbesproken weduw, en als derde ondermeester op de stads
				tusschenschool, verplicht was zorg te dragen voor de eer van 't huis... 
			  
			 - Van Beieren, zei Leentje zacht.
			  
			 ...dat 'n huwelyk of 'n andere konditie voor de meisjes kon
				afspringen door Wouter's schuld, want dat niemand zou willen tedoen hebben met
				meisjes, die... in 't kort, Stoffel beweerde ‘dat het schande was, en
				dat-i de oogen neersloeg voor ieder die kennis droeg van 't feit. Hy had
				duidelyk bemerkt dat “de jongens” er ook al van wisten, want
				Lodewyk Hopper had de tong tegen hem uitgestoken.’ 
			 En eindelyk: ‘dat-i bevreesd was over de Nieuwmarkt 
				 * te gaan, omdat die hem zoo
				onaangenaam herinnerde aan de vreeselyke voorspelling van juffrouw Laps omtrent
				Wouter's toekomst.’ 
			 Daarop volgde nog iets over die Koran, Dathan en Abiram, waarop de
				heele familie uitberstte in gehuil, omdat het zoo byzonder treffend was. 
			 Wouter troostte zich met de gedachte aan Glorioso, en als er
				gesproken werd van ‘dat andere’ dat komen zou volgens juffrouw
				Laps, droomde hy van z'n huwelyk met de schoone Amalia wier sleep gedragen werd
				door zes pages. Juffrouw Laps zou zeker vreemd hebben opgezien als ze die
				uitlegging van haar ingeslikten klimax ware te weten gekomen. 
			 't Spreekt vanzelf dat alle pogingen om onzen held te bewegen tot
				het openbaren der wyze waarop hy 't ontvangen geld had besteed, ydel waren. Men
				moest daarvan afzien, na 't vruchteloos aanwenden van alle gebruikelyke
				middelen. Water en brood, water en geen brood, brood zonder water, water noch
				brood, huisdominee, Stoffel, Habakuk, juffrouw Laps, tranen, slaag... alles
				te-vergeefs. Wouter was er de jongen niet naar om Glorioso te verraden. Dit
				had-i juist zoo leelyk gevonden in dien Scelerajoso, die dan ook slecht
				afspeelt, zooals we gezien hebben. 
			 Zoodra 't hem weer vergund was te wandelen met de Hallemannetjes
				d.z.b.f. waren, ylde hy naar de brug buiten de aschpoort, om z'n boeiende
				lektuur voorttezetten, en hy herhaalde dit tot het rampzalig oogenblik waarop-i
				moest afscheid 
{==258==} {>>pagina-aanduiding<<}
 nemen van z'n held, die op 't laatste blaadje als
				berouwhebbend generaal-majoor sterft in de armen van de deugdzame Elvira. 
			 Toen Wouter z'n boek had teruggebracht in de hartenstraat werd z'n
				blik aangetrokken door amandeltaartjes by 'n banketbakker op den hoek. Hy
				handelde met Glorioso als de Atheners met Kodrus: niemand was waardig zoo'n
				held optevolgen, en binnen weinig tyds was 't overschot van 't Nieuw-Testament
				veranderd in maagbedervend gebak. Dat ook weer veranderde. 
			 Wat het aandeel der ‘gezangen’ betreft in het saldo
				dat Wouter restte na z'n italiaanschen reis, ze leverden zeer eigenaardig de
				vaste stof tot 'n drietonige mondharmonika die ooren en ziel scheurde, en
				weldra door meester Pennewip werd gekonfiskeerd als storend voor de
				schoolrust. 
		  
		 
		 
{==259==} {>>pagina-aanduiding<<}
 
		  Beschouwingen over de manier om 'n groot man te worden. Bezoek by
			 m'sieu willairre die zoo knap was. Uitstapje naar
			 artis. Vervolg en slot van de apenstudie in 
			 214 en 
			 215. Twee stokpaardjes. De lezer wordt
			 bedreigd met verzen, en uitgenoodigd tot wat lof over de kunstige wyze waarop
			 de schryver, na tuchteloos dwalen, hem terugbrengt naar
			 wouter.

			 378.

			 Ik acht me niet geroepen tot uitspraak in 't geding tusschen
				Pennewip en Leentje, op 't stuk van diens partydigheid voor Slachterskeesje.
				Maar 't vurig gevoel voor recht dat me plaagde van m'n eerste jeugd af -
				helaas, sedert jaren wacht ik te-vergeefs op 'n tweede - en de loffelyke zucht
				om yverig te zoeken naar verschooning, al ware er ook misdryf bewezen, dwingen
				my u te zeggen dat meester Pennewip's lot gelden kon als verligtende
				omstandigheid voor iemand die overtuigd was van acht hoofdzonden tegelyk. 
			 Ik heb opgemerkt dat veel groote mannen hun loopbaan aanvingen als
				varkenshoeder - zie alle biografische woordenboeken - en 't schynt alzoo dat
				die betrekking de grondstoffen aanbiedt, welke vereischt worden om menschen te
				regeeren of te verlichten. Wat niet hetzelfde is. 
			 Aan de theologen die vitten op m'n verhaal, en dus deze
				gelegenheid aangrypen om my te beschuldigen van verregaande onkunde, omdat ik
				'n hoofdzonde méér tel dan hun bekend is, en van laster omdat ik
				't menschelyk geslacht doe voorkomen als 'n varieteit van varkens, antwoord ik
				dat er 'n nieuwe kanonieke zonde kan uitgevonden wezen, die zy nog niet
				beoefend hebben. Wat hun aangenaam moet zyn, als de griep den apteker.
{==260==} {>>pagina-aanduiding<<}

			 
			 Nieuwe behoeften, heeren! (271, 
				273) 
			 En wat die vergelyking met de zwynen aangaat, men denke aan de
				verwantschap van kool met diamanten, en ieder zal tevreden zyn, zelfs de
				theologen. 
			 Maar, na die opmerking over de heerlyke vooruitzichten van iemand
				die z'n teere jeugd doorbracht in omgang met de knorrende kooldiamanten uit het
				dierenryk, heeft het my meermalen verwonderd dat er in de levens van groote
				mannen zoo weinig gewezen schoolmeesters voorkomen, daar toch al de
				ingrediënten die 'n varkensweide schynen te maken tot 'n broeiery van 't
				genie, in zoo ruime mate aanwezig zyn in de schoolkamer. 
			 't Omgekeerde heeft dikwyls plaats. Dagelyks ziet men weggejaagde
				prinsen onderwys geven aan de leertrage jeugd. Dionys en Lodewyk Philips zyn de
				eenige niet, en ikzelf heb beproefd fransch te leeren aan 'n Amerikaan. Dat
				onmogelyk was. 

			 Wanneer de verkiesbare koningschappen eens weer in de mode kwamen,
				zou 'k gaarne zien dat de keuze des Volks zich by-voorkeur bepaalde tot
				personen die den mensch hadden bestudeerd naar de modellen op 'n
				zóóveelste van de ware grootte, zooals men de aardrykskunde leert
				op draagbare globes of handatlassen. Alle deugden, neigingen, hartstochten,
				dwalingen, misdaden, die punten van noodzakelyke beoefening uitmaken in de
				werkelyke maatschappy, vindt men op kleine, beter te overziene schaal, op de
				schoolbanken terug, en de hooggeroemde kunsten van menigen staatsman komen, wel
				beschouwd, eenvoudig neer op 't ‘beentje-draaien’ dat schering en
				inslag is by de taktiek der Machiavel's van drie voet hoog. 
			 Het beroep van schoolmeester is dan ook niet gemakkelyk, en ik heb
				nooit begrepen waarom 't zoo karig wordt bezoldigd, of, daar dit nu eenmaal zoo
				schynt te moeten wezen, hoe men altyd personen vindt die voor gelyke belooning,
				niet liever als serjant-instrukteur de lading in twaalf tempoos onderwyzen 
				 * dat minder hoofdbreken geeft, en
				meer vrye lucht met zuurstof. 
			 Ook was ik liever dominee. Deze toch heeft altyd te-doen met
				menschen die de zaak volkomen met hem eens zyn, en naar hem komen luisteren uit
				vrye keuze, terwyl de onderwyzer gedurig te kampen heeft met onwil en 'n hoogst
				gevaarlyk mededingerschap van tollen, knikkers en papieren mannetjes, om nu
				niet eens te spreken van suikergoed, tand-wisselen, roodvonk en zwakke
				moeders. 
		  
		 
		
{==261==} {>>pagina-aanduiding<<}
 
		  379.

		  Pennewip was 'n man van den ouden stempel. Zoo althans zoud-i ons nu
			 voorkomen, als we hem voor ons zagen in z'n gryzen schooljas, dyvest, korten
			 broek met gespen, en dat alles gekroond met 'n bruin pruikje, dat-i gedurig
			 heen-en-weer trok, en dat in 't begin der week altyd zoo krulde als er geen
			 regen aan de lucht was. Want krullen kunnen geen nat verdragen, en zondags kwam
			 de man met het yzer. 
		  Doch dat ouwerwetsche is misschien maar denkbeeldig. Wie weet of-i
			 niet modern was in zyn tyd, en hoe spoedig men 'tzelfde van ons zal zeggen. Hoe
			 dit zy, de man heette meester, z'n school was 'n school en geen
			 instituut, wat dan ook de zaak minder goed uitdrukt, en ik vind het 'n
			 vreemde manier van vooruitgang, de dingen anders te noemen dan ze werkelyk
			 heeten. Op z'n school, waar volgens de naïve gewoonte van die dagen,
			 jongens en meisjes door-een zaten, leerde men - of kón men leeren -
			 lezen, rekenen, schryven, vaderlandsche geschiedenis, psalmzingen,
			 wollennaaien, breien, merken en de godsdienst. Dit alles was aan de orde van
			 den dag, maar wie uitmuntte in aanleg, yver of gehoorzaamheid, kreeg nog
			 bovendien onderricht in 't verzenmaken, een kunstje waarin Pennewip veel
			 liefhebbery had. 
		  Hy maakte de jongens ‘klaar’ tot het
			 ‘aannemen’ toe, en met behulp van z'n vrouw voerde hy de meisjes op
			 tot 'n merklap met 'n rood vader-ons op zwarten grond, of 'n gespietst hart
			 tusschen twee bloempotten. Dan waren ze volleerd, en des-verkiezende klaar om
			 grootmoeders te worden van onzen tegenwoordigen burgerstand. 
		  Van natuurkunde was geen spraak in dien tyd. Dit punt laat trouwens
			 ook in onze dagen veel te wenschen over. 
			  * Dat jammer is. Want
			 het is 'n kind nutter te weten hoe 't koren groeit, dan het te kunnen
			 toespreken in vreemde taal. Maar 't zou kunnen samengaan. 
		  De burgerscholen waren gebrekkig in de dagen toen Wouter en
			 Slachterskeesjen om 't langzaamst rondkropen in 't renperk der eer, maar ik
			 geloof dat er niet veel anders te zeggen valt van onze instituten. Ik
			 geef ieder den raad eens 'n school te bezoeken van 't gehalte der inrichting
			 waar-i z'n jeugd doorbracht, en ben overtuigd dat hier-en-daar 'n enkele vader
			 die 't wèl meent met z'n kinderen, hen zal thuishouden 
{==262==} {>>pagina-aanduiding<<}
 na
			 die proef. Want men komt tot de overtuiging, dat er toch bitter weinig te
			 leeren viel op die school by meester Willer, by den man die zóó
			 knap was dat-i zich M'sieu Willaire liet noemen uit pure knapte. 
		  Zonder die proef blyven we voortleven in 't geloof aan de knapheid
			 van M'sieu Willaire, even als wy altyd iemand voor byzonder groot houden
			 dien we als man kenden in onze kindsheid, en later niet weerzagen. 
		  Gebruikmakende van de my geoctroieerde tuchteloosheid, wil ik hier
			 't vervolg en slot geven van m'n ontmoeting in Artis, waarvan ik onlangs
			 't verhaal afbrak om de nieuwsgierigheid te spannen. 
		 
		
		  380.

		  (Vervolg van 
			 214) Er was dus geen water in de buurt der
			 apen-warande. De ouders die hun kroost toevertrouwden aan den - inderdaad
			 braven - onderwyzer die bezig was my iets te betoogen in den dierentuin, konden
			 gerust wezen op 't stuk van verdrinken. Naar den vleesche althans. 
		   
		  - Ik zeide dan, herhaalde de menschmaker... 
		  - Goed, goed, ik ben alles met u eens. Ik wilde maar weten of ge 't
			 niet afkeurt dat de kinderen zich zoo aanhoudend verlustigen by de apen? 
		  - Ik begryp u niet. 
		  - Ik meen... ik bedoel... ik geloof...'t komt me voor...
		   
		  Waarlyk, ik was verlegen met de zaak. 't Is moeielyk spreken met
			 menschen die zoo braaf zyn geworden dat ze schynen vergeten te hebben wat 'n
			 mensch is, en vooral 'n jong mensch.
		   
		  - Ik vrees dat uw kweekelingen daar... 
		  - Er is traliewerk... 
		  - Juist, traliewerk... héél doorzichtig. Ik denk dat
			 uw kweekelingen er doorheen kyken. En dus...
		   
		  'k Had medelyden met den man om de vergeefsche moeite die hy zich
			 gaf om my te begrypen. Maar ik vind dat ook ik medelyden verdiende om de
			 moeite die ik me gaf om begrepen te wòrden. Eindelyk - ik kan niet
			 omgaan met braaaave menschen - eindelyk werd ik driftig:
		   
		  - Ziedaar dan... dàt! riep ik, zoo duidelyk 't my mogelyk was
			 te spreken met de hand, dàt meen ik! 
		  - Ooooooo... meenje dàt? O... zooooooo! Och, ik heb hun
			 gezegd dat hun lichaam is 'n tempel Gods, en dus...
		   
		  Ik had er genoeg van. Nu wist ik precies hoe men doen 
{==263==} {>>pagina-aanduiding<<}

			 moest om vleesch en bloed te veranderen in hout en steen, ad majorem Dei
			 gloriam. 
		  Verbeelje, men geeft zoo'n zieleherder z'n kind in-handen om er 'n
			 mensch van te maken, en na 'n jaar of wat stuurt-i je 'n tempel thuis! Prettig
			 voor 'n vader! 
		  Daarom vind ik 't zoo nuttig die school van M'sieu Willaire
			 eens te bezoeken van-tyd tot-tyd. En dit aangenomen zynde, kan ik weer
			 voortgaan met m'n vriend Pennewip. 
		 
		
		  381.

		  Toen ik zoo-even beweerde dat schoolmeesters te karig beloond
			 worden, was dit niet omdat ik die belooning beschouw als onevenredig met de
			 geleverde hoeveelheid kennis, wetenschap of menschmakery. Ik had alleen het oog
			 op de bitterheid van 't brood dat betaald wordt met zoo lastigen arbeid, en op
			 de onvoldoende schadeloosstelling voor 't gemartel van den man die z'n leven
			 doorbrengt in 'n wespennest. 
		  Buiten 't verzenmaken bereed meester Pennewip nog 'n stokpaardje,
			 dat hem boven ieder ander aanspraak gaf op 'n troon. Hy was bezeten door de
			 verdeelwoede, een ziekte die aan weinigen bekend is omdat ze maar zelden en
			 niet dan sporadisch voorkomt. 
			  * Ik
			 heb die ziekte nooit goed begrepen, maar alle onderzoek naar de eerste oorzaak
			 opgegeven zoodra ik inzag dat het moeielyk omgaan is met stokpaardjes uit den
			 stal van 'n ander, en zal me dus bepalen tot de korte beschryving van
			 Pennewip's onschuldig dier. Hy bracht al wat-i zag, waarnam of ondervond, tot
			 familiën, genera, klassen, species en onderdeelen, en maakte
			 alzoo de heele maatschappy tot één botanischen tuin waarvan hy de
			 Linnaeus was. Hy beschouwde dit als de eenige wyze om te geraken tot 'n
		  	helderen blik in de einddoelen der schepping, en tot de verkla-
{==264==} {>>pagina-aanduiding<<}
ring
			 van alle duisterheden in en buiten de school. Ja, hy ging zoo-ver, te beweren
			 dat Wouter's Nieuw-Testament weer zou te-voorschyn gekomen zyn, als juffrouw
			 Pieterse maar had kunnen opgeven tot welke klasse de man behoorde, die 't
			 gebonden had in zwart sjagryn. Maar dat wist ze niet. 
		  Wat my aangaat, ik zou niet eens gesproken hebben over Pennewip's
			 verdeelzucht, als ik niet kon van zyn arbeid gebruik maken om m'n lezers eenig
			 denkbeeld te geven van den kring waarin de held myner geschiedenis zich bewoog,
			 even als ik gezegden Pennewip ongestoord zou hebben laten onderricht geven in
			 verzenmaken - dat après-tout niet verboden is - wanneer ik niet
			 voorzag weldra 'n paar gedichten van z'n leerlingen te zullen noodig hebben tot
			 plaatselyk kleursel. 
		  Na de gewone hoofdafdeelingen van bezield en onbezield - waarby de
			 goeieman stoutweg den mensch 'n ziel gaf - volgde 'n stelsel dat er uitzag als
			 'n pyramide, waar God met engelen, geesten en verder toebehooren, bovenop
			 stond, terwyl de oesters, polipen en mosselen op den bazis rondkropen of
			 stillagen naar verkiezing. Ter-halverhoogte stonden de koningen,
			 schoolopzieners, burgemeesters, wethouderen en dominees-doktoren in de H.
			 Godgeleerdheid. Daaronder, professoren en kooplieden die niets zelf maken.
			 Vervolgens, doktoren in wereldsche dingen - mits tweepaardig - advokaten en
			 ongedokterde dominees, kolonels van de burgerwacht, de rektor van de latynsche
			 school, en zoo voort. Wysgeeren - maar ze moesten 'n stelsel hebben -
			 dokters met één paard, en dichters kwamen later. Heel laag
			 daaronder, en vry naby de mosselen, had-i de zevende onderafdeeling geplaatst
			 der III klasse van den burgerstand, en in die buurt hoorde myn held thuis. 
		  ‘burgerstand, IIIe klasse,
			 zevende onderafdeeling. 
  
Burgermenschen ‘op
			 kamers’ wonende. 
  
a) Vrye opgang. Drie
			 ramen. Twee verdiepingen met achterkamers. De jongens slapen alleen, maar
			 kleeden zich in gezelschap van de meisjes. Kraamschut. Leeren fransch, en
			 reciteeren den Kersnacht. De meisjes heeten lena,
			 maria, soms - maar zelden - louise. Ze borduren, en
			 zeggen: U. De jongens op 'n kantoor. Houden meid, naaister, en 'n ‘mensch
			 voor 't grove werk.’ De was nat thuis. Lezen preeken van v.d. Palm.
			 Zondags rookvleesch, schoon linnen, en likeur na de koffi. Godsdienst en
			 fatsoen. 
b1) Altyd nog drie ramen. Eén
			 verdieping. Boven wonen 
{==265==} {>>pagina-aanduiding<<}
 buren die ‘tweemaal
			 schellen.’ (Zie b2) leentje,
			 mietje, jansje. Louise komt minder dikwyls voor.
			 De onderdeur wordt opengetrokken met 'n touw dat glimt van lange dienst. Slapen
			 in één kamer. Kraamschut. Meid ‘halve naaister’ en 'n
			 ‘mensch.’ Zondags kaas, geen likeur, maar overigens godsdienst en
			 fatsoen als-boven. 
b2) Tweeschellige buren.
			 Nagenoeg als-boven. Zonder meid, maar met 'n ‘mensch.’ Naaister,
			 kaas en schoon-linnen van-tyd tot-tyd, maar zelden. Godsdienst als-boven.
			 
c) Tweede verdieping. Twee schuiframen. Kleine achterkamer die
			 inspringt om de binnenplaats. 't Heele gezin slaapt in twee bedden. Van
			 kraamschut geen spoor. De jongens heeten louw, piet
			 of gerrit, en gaan ‘op’ horologiemaken of
			 letterzetten. Soms naar zee, maar zelden. Gedurig twist met de buren over dien
			 verstopten gootsteen in 't portaal. Overigens godsdienst als-boven. Hebben
			 kennis aan ‘heel fatsoenlyke menschen.’ Lezen den Haarlemmer samen
			 met III, 7, b2 (Pp). Geen meid of ‘mensch’ maar
			 'n naaister van zeven stuivers en 'n boteram... 
		  Daar zyn we aangeland by juffrouw Pieterse. 
		  De lezer weet nu vry juist wat-i te denken heeft van Wouter's
			 omgeving, en begrypt waarom ik z'n gezichtje stadskleurig noemde toen we hem
			 voor 't eerst zagen in de hartenstraat. 
		 
		 
{==266==} {>>pagina-aanduiding<<}
 
		  Voorbereiding tot 'n avendje. Rolverdeeling. Stryd tusschen
			 willen en zyn, geopenbaard in 'n kindermymering (daguerreotiep).
			 Moddersloots-droomen, stroohalm-wedvliet, eenden-oorlog en molen-vertellingen,
			 eindigende met 'n luchtreis.

			381.

			 't Was woensdag. Er zou 'n ‘avendje’ wezen by de
				Pietersens. Juffrouw Laps was gevraagd, en ook de juffrouw boven den
				melkkelder, wier man ‘aan de beurs’ was. Voorts vrouw Stotter die
				zoo lang gebakerd had ‘maar altyd heel in 't fatsoenlyke.’ Dan de
				weduwe Zipperman, ‘die 'n ‘dochter getrouwd had met iemand van de
				assurantie, of 't kadaster, of zoo-iets.’ Voorts de juffrouw van den
				koekbakker. Dat kon niet anders, want het was ‘zoo opvallend als men
				allerhande en janhagel liet halen zonder haar meetevragen.’ Dan de
				juffrouw van onder-achter die wel niet komen zou, dacht men ‘maar men wou
				graag de minste wezen na dat gekibbel over 't gebroken glas.’ En kwam ze
				nù niet, dan was 't ook uit, zei juffrouw Pieterse. Ja, dan zou
				't uit wezen met de juffrouw van achter-onder. Ik zal nu maar terstond zeggen
				dat ze niet gekomen is, en dat het dus met die juffrouw uit  was. 
			 De kleinere kinderen zouden vroeg naar-bed, met de belofte van 'n
				kop koude saliemelk aan 't ontbyt ‘als men ze den heelen avend niet
				hoorde.’ 't Is ook lastig de kinderen te ‘hooren’ als men 'n
				avendje heeft. Wat voor hóórt, moet voor gáán.
				Wouter kreeg vergunning om te wandelen met de Hallemannetjes, d.z.b.f.
				waren, en hy moest thuiskomen tegen acht uur, werd er gezegd, maar op 'n toon
				die hem deed voelen dat-i niet zou bekeven worden als hy ditmaal wat langer
				uitbleef. Laurens, die natuurlyk op 't letterzetten was, 
{==267==} {>>pagina-aanduiding<<}
 en
				gewoonlyk 's avends tegen zeven uur thuiskwam, was groot genoeg om van de party
				te wezen, maar hy moest beloven stil te zitten en te bedanken by 't tweede
				kopje. De groote meisjes hoorden er by, dat sprak vanzelf - ze hadden de
				belydenis en den merklap achter den rug - en Stoffel zat voor. Hy zou de heeren
				te-woord staan als die zoo tegen tienen de juffrouwen kwamen halen, en 't
				gezelschap vermaken met vertellingen over Mungo Park en de bepalende
				lidwoorden, waarin-i zoo byzonder sterk was. 
			 Leentje zou blyven tot de ‘menschen’ er waren, wyl 't
				anders voor de jonge-juffrouwen zoo lastig was telkens de deur opentetrekken.
				Ook kon ze wat helpen aan 't wegzetten van de latafel, en aan al 't geredder
				dat onafscheidelyk is van 'n avendje. ‘Maar ze moest wat vlugger wezen,
				of anders deed men 't waarlyk liever zelf.’ 
			 Het oudste der meisjes, juffrouw Truitje, zou voor de saliemelk
				zorgen. Pietje had de boterammen tot haar aandeel, en Myntje de bestellen,
				‘maar ditmaal moest er wat meer boter in, omdat ze laatst zoo droog
				waren.’ 
			 't Zou allerprettigst wezen ‘als nu juffrouw Laps maar niet
				altyd het hoogste woord voerde, want dat was nogal haar zwak.’ Ook was
				het te hopen dat de weduw Zipperman ‘wat minder opsneed van haar
				schoonzoon, omdat zoo-iets toch vervelend wordt op 't laatst.’ En de
				juffrouw boven den melkkelder ‘mocht ook wel wat bescheidener wezen, want
				ze had niet altyd in 'n toehuis gewoond, en 'n winkel was geen
				schande, en op-kamers-wonen ook niet... heere, neen!’ Ook kon
				niemand weten waar-i toe komen zou. 
			 Niemand begreep ook waarom de juffrouw van den koekbakker altyd
				zooveel fransche woorden gebruikte, dat niet te-pas komt in den burgerstand,
				‘en als ze-n-'t weer doet, Stoffel, zeg jy dan ook maar iets wat ze niet
				begrypt. Dan zal ze toch zien dat wy óók geen volk van de straat
				zyn, en dat wy óók weten hoe 't hoort.’ - En ‘dat de
				juffrouw van onder-achter niet komt, raakt me niet, ging juffrouw Pieterse
				voort, 't raakt me volstrekt niet. Ik ben niet om haar verlegen... vier...
				vyf... dáár kan Louw zitten, dan moet-i z'n beenen maar
				vóór zich houden... en dáár 'n stoel... ja,
				zóó... 't is heel goed dat ze niet komt, 't was toch te vol
				geworden... Leentje, ga aan je werk, en snuit je neus... of neen, ga 'ns even
				naar juffrouw Laps, en vraag of de juffrouw me-n-'n paar krukjes wil leenen,
				zonder leuning, weetje... omdat die stoelen... zieje, tegen den schoorsteen,
				dat schuift niet in... ja, vraag 'n paar krukjes aan de juffrouw, en zeg aan de
				
{==268==} {>>pagina-aanduiding<<}
 juffrouw dat 't voor my is, en dat ik de juffrouw wacht tegen
				zevenen... maar doe 't kompliment aan de juffrouw, en snuit je neus.’
			 
			 Juffrouw Pieterse hield niet van persoonlyke voornaamwoorden. 't
				Was zoo onbeleefd, vond ze. 
		  
		 
		
		  382.

		  Wouter was dien namiddag reeds vroeg uitgegaan naar z'n brug, die
			 ditmaal wat minder overbodig was dan gewoonlyk. Want, na de regens van den
			 vorigen dag was er ditmaal wezenlyk water in de sloot, en in dat water zelfs
			 beweging, zoodat de kleine strootjes die hy gedachteloos of vol gedachten - wat
			 byna 'tzelfde is - daarin wierp, werden meegevoerd naar den poel waar de balken
			 lagen die gezaagd moesten worden door de beiden molens ‘d'
			 Morgenstond’ en ‘den Arend’ welke sedert eenige
			 weken getuigen waren van Wouter's gedroom. 
		  Na Glorioso namelyk, en de onmogelykheid om dat boek waardig
			 te vervangen, was-i in de namiddagen die hy vry had, onwillekeurig weergekeerd
			 naar de plek waar-i kennis had gemaakt met de boekerige romanwereld, en hoe
			 grof ook de kleuren waren van 't eerste beeld uit die wereld dat zich aan hem
			 voordeed, ja, misschien juist òm de grofheid van die kleuren, hy voelde
			 zich daardoor zóó aangetrokken, dat-i zichzelf geheel veranderd
			 voorkwam, en niet meer begreep hoe hy ooit z'n genot had kunnen zoeken in die
			 taartjes op den hoek. 
		  Een vreemd verschiet had zich voor hem ontsloten. Hy droomde van
			 dingen waaraan-i geen naam kon geven, maar die hem bitter ontevreden maakten
			 met z'n werkelyken toestand. Hy wilde graag alles doen wat voorgeschreven is om
			 in den hemel te komen, maar 't bidden zou zooveel beter gaan, meende hy in 'n
			 grot met kaarsen. En wat het eeren van z'n moeder betrof, waarop deze altyd zoo
			 aandrong... waarom had ze geen sleep, zooals die gravin? Hy had z'n bybel niet
			 moeten verkoopen... dat is waar... ook zou-i 't nooit weerdoen, dit had-i vast
			 beloofd... maar dan behoorde hy toch ook 'n kistje te hebben met dukaten, en 'n
			 veer op z'n muts, zooals in 't boek stond. 
		  Ook verveelde hem z'n broer Stoffel, en z'n zusters, en juffrouw
			 Laps, en huisdominee, en alles. En hy begreep niet waarom de heele familie niet
			 naar Italie ging, om daar 'n behoorlyke roovery optezetten. Maar Pennewip
			 hoefde niet mee, dacht-i, en Slachterskeesjen ook niet. 
		  't Zou hem benieuwen wat er gebeuren zou met z'n vers... 
		  Alle woensdagen namelyk leverden de leerlingen die 't minst
			 
{==269==} {>>pagina-aanduiding<<}
 ondeugend waren geweest, en daarom waard gekeurd werden
			 meetedingen naar den lauwer der eer, een gedicht op 'n onderwerp dat de meester
			 had opgegeven. Wouter had ditmaal ‘de deugd’ tot z'n deel
			 gekregen, niet zonder toespeling op z'n vroegtydige verdorvenheid, en den wenk
			 dat die dichtoefening mocht dienstbaar wezen aan z'n zedelyke verbetering. Maar
			 Wouter had al zoo dikwyls op de deugd gerymd, en hy vond dit onderwerp zoo
			 droog, zoo uitgeput, zoo vervelend, dat-i de vryheid had genomen iets anders te
			 behandelen, en wel wat hem 't naast aan 't hart lag, de roovery. 
		  Hyzelf was, als alle schryvers - en menschen - zeer ingenomen met
			 z'n werk. Hy hield zich overtuigd dat de meester dit ook wezen zou, en hem
			 om-den-wille der voortreffelyke uitvoering de afwyking van de deugd vergeven
			 zou. Het vers zou zeker naar den burgemeester worden gezonden, die er kennis
			 van geven zou aan den Paus, waarna deze Wouter tot zich zou roepen, en hem
			 aanstellen als hoofdroover. 
		  Zoo droomde hy, en wierp z'n strootjes in 't water. Ze dreven
			 langzaam voort, en verdwenen tusschen de groenbemoste balken. Onwillekeurig
			 begon Wouter's verbeelding verband te scheppen tusschen de richting der
			 strootjes, en zyn indrukken. Daar ging de gravin met haar sleep, maar ze haakte
			 aan den kant, en bleef steken in den modder. De kuische Amalia had geen beter
			 lot, en raakte verward in 't kroos. Nu Wouter-zelf: hy naderde Amalia's kroos,
			 en juist toen-i hoopte haar te redden uit haar gevangenschap, of die te deelen
			 zoo 't behoort, werd-i opgeslokt door 'n eend. Die daaraan zeer verkeerd deed.
			 Want het was Wouter's laatste strootje, en in 't geklapper van den molen hoorde
			 hy duidelyk Amalia's verwytend geklaag: 
		   
			 Warre, warre, warre, wou,  
			 Waar is warre, warre, wou...  
			 Wouter die me redden zou?  
		  
 
		  Dit maakte hem verdrietig, en hy kon zich niet weerhouden 'n steen
			 te werpen naar den eend die door z'n gulzigheid oorzaak was van Amalia's twyfel
			 aan z'n riddereer. 
		  De eend koos de beste party, en vertrok, na Wouter te hebben
			 uitgescholden zoo goed hy kon. Maar de molens schenen zich niet te storen aan
			 de gebeurtenissen van den middag, en klapperden dapper voort. 
		  Wouter hoorde in hun gekraak en gezaag allerlei liedjes, en vergat
			 weldra Amalia en den Paus, om te luisteren naar de vertellingen die ze hem
			 deden. Om den lezer niet te brengen 
{==270==} {>>pagina-aanduiding<<}
 in de verkeerde meening dat
			 er iets byzonders was in die molens, haast ik my te zeggen dat ze knarden en
			 knersten juist als andere houtzaagmolens, en dat alles wat Wouter meende te
			 hooren en te verstaan, niets anders was dan de weerklank der aandoeningen in
			 z'n eigen gemoed. 
		 
		
		  383.

		  't Gebeurt meermalen dat we gelooven iets gewaar te worden van
			 buiten, wat voorkomt uit onszelf, en even dikwyls meenen wy zelf iets te hebben
			 uitgedacht, dat eigenlyk afkomstig is van 'n ander. 
		  Dit is 'n soort van buikspraak die dikwyls aanleiding geeft tot
			 ongenoegen en vyandschap. 
		 
		
		  384.

		  - Wie 't snelste draait? Wel... me dunkt... neen... gelyk
			 beginnen... zóó! Neen, de Arend was vóór!
			 Nogeens... nu! Och, weer verkeerd! 
		  Wie nu 't eerst boven is... neen, dat gaat niet... nogeens... van
			 die wolk af. Morgenstond, pas-op... mis weer! Ik kan 'r geen oog op
			 houden... wat 'n gedraai! 
		  Zoo, ben je moê? 'k Wil 't wel gelooven! 
		  Als ik eens op zoo'n wiek zat... ik zou me goed vasthouden... wat
			 zou de molenaar gek kyken! 
		  Waarom heetje Morgenstond? Hebje wat in den mond? En...
			 Arend... kunje vliegen? Wilje my meenemen? Ik zou wel willen...
			 wat 'n ruimte daarboven... en geen school! 
		  Hoe is toch de eerste school begonnen? Wat was er 't eerst... 'n
			 school of 'n meester? 
		  Maar die eerste meester moet toch op-school geweest zyn... en die
			 eerste school moet toch 'n meester gehad hebben... 
		  Of zou de eerste meester vanzelf... 
		  Vanzelf? Neen, dat kan niet. Kunje draaien vanzelf? Door den wind?
			 Kunje omkeeren, andersom-draaien vanzelf? Doe 't eens, Arend... toe!
			 Kryg de Morgenstond... gauw, gauw... pak 'm beet... mooi! 
		  Nu weer alléén, laat los... los... goed zoo! 
		  Nu weer samen... karre, karre, kra, kra... steek-uit je
			 armen... neem me mee... wilje niet? Goed, Arend! Zet je hoed op... wat
			 fladderen die linten... hoe heetje? Warre, warre, warre, wou... ik kon
			 't niet helpen... 't was die eend. Zeg, hoe heetje? Fanne, Fanne, fan,
			 fan... heetje Fan? En jy, Morgenstond, hoe is je naam?
			 Sine, sine, sine, si... wat is dat voor 'n naam, si? Nu tegelyk,
			 komaan... samen... zingt 
{==271==} {>>pagina-aanduiding<<}
 'n liedje samen: 
		   
			 Fanne, fanne, fan, fan...  
			 Sine, sine, si, si...  
			 Fanne, sine, fanne, sine,  
			 Fanne sine... Fan... cy...  
		  
 
		  Fancy... wat meenje daarmee? Heetje Fancy? En... wat
			 is dàt... hebje vleugels? 
		   
		  Ja, ‘d' Morgenstond’ en ‘den
			 Arend’ waren ineengesmolten, hadden vleugels, en heeten
			 fancy.
		   
		  Fancy nam Wouter op, en voerde hem mee.
		   
		  Toen ze hem weer neerzette op de brug, was 't al lang donker. Wouter
			 schudde zich af als iemand die nat is, wreef zich de oogen uit, en ging
			 naar-huis. We zullen later zien wat hem daar wachtte, doch moeten daartoe 'n
			 paar uren teruggaan, en ik hoop dat de lezer niet te collet
			 montéis tot het aannemen van m'n uitnoodiging op de saliemelk van
			 juffrouw Pieterse. Men bedenke dat haar man niets zelf maakte, en alles van
			 Parys kreeg. 
		  In 't voorbygaan echter, wenschte ik 'n kort bezoek te brengen by
			 meester Pennewip. 
		 
		 
{==272==} {>>pagina-aanduiding<<}
 
		  Dichtoefeningen, pruikevreugd, pruikeverdriet en
			 pruikewanhoop.

			 385.

			 De school was ledig, en de banken zagen er uit alsof de leerlingen
				daarop al hun verveling hadden achtergelaten. De kaart van Europa keek
				verdrietig neer op den stapel schryfboekjes, waarnaast de boutjes lagen 
				 * die
				tot aan het tandvleesch waren afgeschreven op de streepjes en haakjes waarmee
				sedert onheugelyke tyden de toegang wordt ontsloten aan alle geleerdheid. Wel
				prykte nog die moeielyke breukensom in al haar luister op 't zwarte bord, maar
				toch, de school was geen school meer, de geest was er uit, 't was 'n lyk. 
			 Ja, de geest was vertrokken met de kinderen. Want dat dezen 'n
				groote hoeveelheid van dat artikel met zich omdroegen, zal den lezer weldra
				blyken. 
			 Wy weten reeds dat het heden de groote dag was, waarop meester
				Pennewip de dichterlyke voortbrengselen van 't genie zyner leerlingen keuren
				zou. Daar zat-i. Z'n veelbewogen pruikje deelde in de aandoeningen die hem
				bezielden by 't lezen der dichtstukken, en we zyn onbescheiden genoeg om over
			 	z'n schou-
{==273==} {>>pagina-aanduiding<<}
ders  te zien, om op onze beurt bewogen te worden door
				indrukken van onwaardeerbaar kunstgenot. 
			 Pruik: recht, en in rust. 
			  
					‘tryntje fop, op haar muts. 
				Ik heet Tryntje Fop,  
				En heb een muts op myn kop.’  
			 
 
			 - Niet kwaad... maar... laat zien - ja, zóó is 't
				beter - die beide laatste woorden verzwakken den indruk van het geheel door
				derzelver overtolligheid. 
				 * 
			  
			 Meester haalde de beide verzwakkende woorden door, en nu had
				Tryntje Fop heel eenvoudig 'n muts òp, zonder kòp. Ik mag dien
				styl wel. 
			 Pruik: iets of wat links. 
			  
					‘lukas de bryer, op het
				Vaderland. 
				Vaderland, koek en amandelen,  
				Ik ga in de maneschyn wandelen,  
				Koek, vaderland en brandewyn,  
				Ik ga wandelen in de maneschyn,  
				Vyf vinders heb ik aan myn hand  
				Ter eer van 't lieve vaderland.’  
			 
 
			 - Zangerig, zei meester, zeer zangerig! Er is diepte in die koek
				met brandewyn, en 't vaderland daartusschen.
			  
			 Pruik: rechts. 
			 
					‘lysje webbelaar, op het beroep van haar
				vader. 
				De kat viel van de trappe,  
				Myn vader verkoopt aardappe-  
				Len en uyen.’  
			 

{==274==} {>>pagina-aanduiding<<}
 
			 - Oorspronkelykheid... maar dat doorsnyden van de aardappelen keur
				ik af. 
			  
			 Pruik: links. 
			  
					‘jannetje rast, op een
				windwijzer. 
				Hy staat op een schoorsteen van binnen vol roet,  
				En wyst aan den wind hoe hy waaien moet.’  
			 
 
			 - Dit is niet geheel juist... want, wèl beschouwd... maar
				als dichterlyke vryheid kan het er door.
			  
			 Pruik: vooruit. 
			  
					‘grietje wanzer, op een rups. 
				Het rupsje zonder schromen,  
				Springt rond op alle boomen.’  
			 
 
			 - Beschryvende dichtsoort. Er is stoutheid in de voorstelling van
				die onbeschroomd rondspringende rups.
			  
			 Pruik: in rust. 
			  
					‘leendert snelleman, op de
				lente. 
				In de lente is het heel aardig,  
				In Mei is myn broertje jarig,  
				Maar nu heeft hy wintervoeten,  
				Zoodat wy de lente pryzen moeten.  
				Dan gaan wy samen kuieren,  
				En op paasch, vacantie met eieren.’  
			 
 
			 - 't Is jammer dat hy het rym zoo verwaarloost. Zyne denkbeelden
				zyn inderdaad ongemeen, en goed ontwikkeld. Die overgang op de eieren is zeer
				eigenaardig.
			  
			 Pruik: in den nek. 
			 
					‘slachterskeesje, lofdicht op den
				meester. 
				Myn vader heeft menigen os den doodsteek
				  gegeven,  
				Maar meester Pennewip is nog in leven.  
				Soms waren zy mager, en somtyds vet,  
				En hy heeft zyn pruik op zy gezet.’  
			 
 
			 De pruik ging inderdaad op-zy, en nogal héél
				ver.
			  
			 - Hm... 't is zonderling... wat zal ik daarvan zeggen?
			  
{==275==} {>>pagina-aanduiding<<}
 
			 De pruik ging over-stag naar de uiterste rechterzyde.
			  
			 - Wat heb ik met die ossen te maken?
			  
			 De pruik protesteerde door eenige indrukwekkende bewegingen tegen
				alle verwantschap met die ossen.
			  
			 - Hm... zou dat nu wezen wat de nieuwerwetsche boekenmakers
				humor noemen?
			  
			 De pruik werd neergehaald tot aan de wenkbrauwen, wat twyfel
				aanduidt. 
				 *
			  
			 Ik zal dien jongen eens onderhanden nemen...
			  
			 De pruik kwam weer terecht op 't zenith, om haar tevredenheid
				uittedrukken over meesters voornemen om Slachterskeesjen eens terdeeg
				onder-handen te nemen. 
			  
					‘lukas de wilde, op de
				godsdienst. 
				De godsdienst is een goede zaak,  
				En geeft het menschdom veel vermaak.’ 
			 
 
			 - Het gronddenkbeeld is juist en schoon, zei meester, maar
				hetzelve had iets meer uitgewerkt behooren te worden.
			  
			 De pruik wipte duidelyk dat ze dit ook vond. 
			  
					‘truitje gier, op juffrouw
				Pennewip. 
				Het pad der deugd wyst zy ons aan,  
				Wie zou niet gaarne medegaan?  
				En in verloren oogenblikken  
				Leert zy ons naaien, stoppen en stikken.’ 
			 
 
			 De pruik maakte een vreugdesprong, en de krullen omhelsden elkaar.
				Meester kon niet nalaten z'n vrouw terstond deelgenoot te maken van Truitje
				Gier's ontboezeming, die opgeplakt en boven den schoorsteen werd gehangen, ter
				eere van zangster en bezongene. 
			 By 't volgend gedicht hing de pruik waterig, slap en schynbaar
			 	onbewogen, maar de oplettende beschouwer had 'n hyste-
{==276==} {>>pagina-aanduiding<<}
rische 
				geestvervoering kunnen waarnemen, in de trilling van haar krullen. 
			  
					‘klaasje van der gracht, op God.
				
				Grootmachtig Opperheer, verbazing, hoogverheven,  
				Met stof, en stergewoel, van 't aardsch
				  bazuingeschal!  
				Verbeelding, tydsgewricht, Verzoening, juichend
				  beven,  
				Wie zegt ons waar 't gewoel, een einde nemen
				  zal?  
				Tot weêrklank van Genaê, met Eng'len op de
				  transen,  
				Gevaar van 't smalle pad, uit onbekend
				  genot...  
				Een vader weegt zyn kind, met eeuw'ge kroonbalansen,  
				Zich spieg'lend in, en door, en op, en onder
				  God.  
				Laat vry de zondenval, op onwaardeerbre wyzen,  
				Het zevenslotig boek, een zang van 't boos
				  geslacht,  
				Nooit zal het sterflyk lied, by nacht naar onder
				  ryzen,  
				Dit vers is saamgedicht door Klaasje van der Gracht
				  van den katechiseermeester, boven den pottenwinkel, in de Peperstraat, oud
				  dertien jaar, en ongevaccineerd ter eere der predestinatie, waar de vliegende
				  theeketel uithangt.’  
			 
 
			 - Verheven! Als z'n vader hem dááraan niet geholpen
				heeft, is het verbazend! Dit is nu al des jongelings derde gedicht op God, en
				telkens heeft hy nieuwe denkbeelden over dat onderwerp. Hy groeit my boven het
				hoofd... het is verbazend!
			  
			 Ook de pruik was verbaasd: ze verroerde zich niet. 
			  
					‘louwtje de wilde, op de
				vriendschap. 
				De vriendschap is een schoone zaak,  
				En geeft het menschdom groot vermaak.’ 
			 
 
			 De pruik scheen niet tevreden. De godsdienst van Lukas de Wilde
				werd voor den dag gehaald, en ter vergelyking neergelegd naast Louwtjes
				vriendschap.
			  
			 - Hm... zoo... het is mogelyk! Men ziet wel eens meer, dat
				één denkbeeld geboren wordt in twee hoofden tegelyk. Het kan
				wezen... of zyn. 
			 
					‘wimpje de wilde, op het
				hengelen. 
				Het heng'len is...  
			 
 
			 - Hoe... wat is dat?
			  
			 Ja waarachtig, 't stond er:
{==277==} {>>pagina-aanduiding<<}
 
			  
				‘Het heng'len is een schoone zaak,  
				En geeft het menschdom veel vermaak.’  
			 
 
			 De pruik was in voortdurende beweging. 't Scheen wel dat ze
				meehengelde. 
			 Meester bladerde de nog onïngeziene proeven door, zocht de
				voortbrengselen van de heele wilde-familie byeen, en... jawel! Mietje de Wilde,
				Kees de Wilde, Piet en Jan de Wilde, allen verklaarden met eenstemmigheid dat
				godsdienst, vriendschap, hengelen, droomen, bloemkool en goochelen schoone
				zaken waren die veel vermaak gaven aan 't menschdom! 't Was 'n stortvloed van
				schoone zaken en vermakelykheden. 
			 Wat zou de pruik doen? Ze deed wat in de gegeven omstandigheden 't
				beste was, en meer kan men niet verlangen. Na 't inzien der vruchteloosheid
				harer bemoejingen om onderscheid te vinden tusschen hengelen en vriendschap,
				goochelen en droomen, godsdienst en kool, hield ze zich alsof de zaak haar niet
				aanging, en bleef in 't juiste midden, met 'n uitdrukking in haar krullen, of
				ze met verlangen uitzag naar 't vervolg, als de lezer. 
			  
					‘leentje de haas, op admiraal de
				Ruyter. 
				“Hy is op een toren geklommen,  
				En heeft daar touw gedraaid,  
				Toen is hy op zee gekommen,  
				En werd met roem bezaaid.  
				   
				Hy wou 't er niet by laten,  
				En heeft Saleh geveld.  
				Toen hebben heeren Staten  
				Hem aangesteld als held.  
				   
				Toen is hy aangekomen  
				In 't roofziek Engeland.  
				Dat heeft hy zonder schromen  
				Belegerd en verbrand.  
				   
				Hy heeft veel christenslaven  
				Met vryheid overstrooid.  
				Toen hebben Neêrlands braven  
				Zyn glazen ingegooid.  
				   
				Tot afschrik van verraders  
				Toen hy de zee bevoer,  
				Was zyn naam bestevader,  
				Zyn vrouw was bestemoêr.”  
				  
{==278==} {>>pagina-aanduiding<<}
 
				Hy gaf de eer den Heere,  
				En was als Christen groot.  
				Toen kreeg hy door zyn kleeren  
				Een kogel, en was dood.’  
			 
 
			 De pruik klapte toejuichend in de krullen. Ze scheen verheugd.
				Helaas... de vreugde van zoo'n pruik duurt niet lang! Ook de hare zou weldra...
				maar wy willen de gebeurtenissen niet vooruitloopen. Spoedig, àl te
				spoedig zullen we haar zien... 
			 
					‘wouter pieterse, Rooverslied...
				
				   
			 
 
			 - Hè... wat is dàt? En de deugd... waar is de
				deugd?
			  
			 Meester vertrouwde z'n oogen niet. Hy keerde 't blad om en bekeek
				de achterzyde, of misschien de deugd zich daar verscholen had... 
			 Helaas... helaas... er was geen spoor van deugd te zien op Wouters
				blaadje! 
			 Arme pruik! 
			 Ja, arme pruik! Want na te hebben ondergaan wat nooit 'n pruik
				onderging, na te zyn getrokken, geplukt, gehavend en gemarteld op 'n wyze die
				zelfs de verbeeldingskracht zou te-boven gaan van de familie de Wilde, rukte
				meester Pennewip haar af, kneep ze tusschen de krampachtig saamgevouwen handen,
				stamelde een kort:
				heeremensechristenzieligehemelsegoeiegenadigedeugdvanmeleven, hoe komt-i
				er aan!... plakte ze met 'n vuistslag weer op z'n schedel... dekte haar toe met
				z'n eerwaardig driepuntjen, en vloog de deur uit als 'n bezetene.
			  
			 Hy ging den weg op naar Wouter's woning, waar we hem weldra zullen
				zien aankomen, na vooraf behoorlyk onzen plicht te hebben vervuld als
				geschiedschryver van de gebeurtenissen die daar waren voorgevallen. 
		   
		 
		 
{==279==} {>>pagina-aanduiding<<}
 
		  Een salieavendje met wysgeerige zysprongen op 't gebied der
			 kunst. Dergelyk uitstapje naar pompeï, viâ
			 fontainebleau. Mogelyke promotie van de baker. Vreeselyke gaping in
			 de geleerdheid van den Schryver, die niet eens weet wat wimpie
			 geantwoord heeft en wie er schelde. Stoffel's
			 zoölogische geestigheid, oorzaak van 'n laatsten punischen oorlog.
			 Pennewip homoeopaath en vredestichter malgré lui.
			 Arme wouter!

			 386.

			 - Heeremens... dâ-doeme plissier dat uwe der al bent.
				Leentje, sê-chou die stoel wech, en cheef ereis 'n tessie in die stoof...
				toe as 'n meit, of 'k doe 't liefer sellif. En-oe maak je 't, mens?
				Juffrò-Laps k'mt ook, weetje? - Myntje, denk 'm je deeg, en skei uit
				mê-kamme - ze ken niet f'n d'r hare blyve, die meit, as 'r folk is... ga
				sitte, mens... né, niet in die hoek...'t tocht 'r so...
			  
			 Het tochtte in dien hoek niet meer dan in andere hoeken. Maar...
				vrouw Stotter was 'n ‘vrouw’ en geen ‘juffrouw.’ Ze had
				dus geen recht op de eereplaats, want eens-vooral, 'n juffrouw gaat boven 'n
				vrouw, zoo goed als 'n mevrouw gaat boven 'n juffrouw. Ieder moet op z'n plaats
				blyven, vooral op bovenkamer III, 7, b1 of c,
				(Pp) waar de préseance nauwkeuriger wordt in acht
				genomen dan aan 't hof te Madrid, jazelfs met 'n angstvalligheid die 't
				ceremoniemeesterschap op die hoogte der maatschappy, tot 'n hoofdbrekend werk
				maakt voor menige juffrouw Pieterse. 
			 Ik zeg dit maar, om door 't woord ‘hoofdbreken’
				ongezocht te geraken tot de opmerking dat ik zooveel moeite heb gehad met de
				juiste konstruktie der welkomstgroet van vrouw Stotter, en dat ik niet zal
				kunnen overgaan tot het meedeelen van 
{==280==} {>>pagina-aanduiding<<}
 haar antwoord, voor 't
				afleggen van 'n bezoek op dezen of genen III, 7, b1,
				(Pp). 
		  
		 
		
		  387.

		  Er zyn kunstrechters die 't 'n verdienste vinden in 
			 Paul Delaroche, dat-i 't slyk op de
			 laarzen van 
			 Napoleon te Fontainebleau zoo onachtzaam
			 geschilderd heeft. Maar ik beweer dat de beschouwer van iedere schildery, en de
			 lezers van ieder boek, recht hebben op onberispelyken modder, en dat de
			 schilder of schryver zich van de parerga niet mag afmaken met 'n
			 onachtzaamheid die denken doet aan mislukt jagen naar genialiteit. Niets moet
			 den grooten man te klein wezen, en ik zie niet in, waarom vrouw Stotter's
			 antwoord niet even goed het bestudeeren waard is als de tekst van 'n duistere
			 plaats in 't een of ander handschrift van onbekende personen. Men verdiept zich
			 in bespiegelingen over de juiste beteekenis van de hansworstjes op den muur der
			 wachtkamer te Pompeï, en zoekt daarin de oorzaken van den val des
			 Romeinschen ryks. We vinden 'n breede, hooge of diepe meening, in 't toevoegen
			 van twee letters aan Abram's naam. Wy hebben elkaar doodgeslagen - ik meen u en
			 my niet, lezer - de menschen hebben elkaar doodgeslagen om verschil van opinie
			 over de ware hoedanigheid van gegeten brood... wie zegt ons of 't slyk op de
			 laarzen waarvan ik sprak, niet eenmaal zal worden verheven tot 'n god, en of
			 niet alsdan de juiste kennis van dat vuil noodig wezen zal tot het erlangen van
			 de eeuwige zaligheid? 
		  Dit nu eens aannemende als mogelyk - er zyn wel gekker dingen
			 gebeurd - is Delaroche dan niet misdadig? Delaroche, die door z'n onvergefelyke
			 slordigheid oorzaak zal wezen dat duizenden verdoemd worden? Want er zyn vele
			 soorten van modder, en er is maar één zaligheid. 
		  En als 't nu eens later iemand in 't hoofd komt, vrouw Stotter te
			 verheffen tot algemeene baker van 't heele menschdom, zal 't dan niet
			 vóór alles noodig zyn nauwkeurig te weten wàt ze gezegd
			 heeft, en hòe ze 't gezegd heeft? Lieve menschen, moet het dan juist
			 hebreeuwsch wezen of plat-grieksch, wat u aantrekt? Wat my betreft, 'k wasch
			 m'n handen in onschuld, en ga terstond naar de Noordermarkt. 
		 
		
		  388.

		  Ik ben er geweest! Ziehier:
		   
		  - Och me lieffe juffre Pieterse... 'k was so bedaan toe Louweris me
			 kwam fraache. Want 'k sech al so teuche Wimpie, die musse maakt, weetje -
		  	né, dankie f'r fuur. Strak-
{==281==} {>>pagina-aanduiding<<}
kies,  Pietje - 'k zech al so
			 teuche Wimpie, hoe sou juffre Pietersen 't make, 'mdâ-'k in so lang nie
			 fâ-je chehoort-ep, weetje - ja, lech 'm m'r neer, 't is m'n outje - je
			 neemt ommes nie kwalik, dâ-'k m'r m'n outje hep emchedaan?... en doe sei
			 Wimpie, omdâ-we net aan de was wasse...
		   
		  Wat Wimpie daarop gezegd heeft, weet ik waarachtig niet. Het
			 ‘outje’ van vrouw Stotter werd opgenomen, en neergelegd aan 't
			 voeteneind op de bedstee in de achterkamer, met last aan de kinderen die daar
			 saamgepakt lagen, de beenen niet uittesteken, om baker's ‘outje’
			 niet te bederven.
		   
		  - Wel mens, cha sitte... ja, dâ's f'rons... 't is tweemaal
			 -Leentje, wâ-benje weer... d'r wordt cheskelt, hoorje niet! - 't Sel
			 juffre Sipperman wese... w'nt juffre Sipperman k'mt ook, weetje...
		   
		  Ik weet alweer niet, of 't inderdaad juffrouw Zipperman was die
			 gescheld had, en de lezer mag me verwyten dat ik geschiedenissen vertel die
			 ikzelf niet recht ken. Maar in 't onzekere latende of 't ditmaal juffrouw
			 Zipperman was, of juffrouw Mabbel van den koekbakker, of juffrouw Krummel
			 ‘die 'n man op de beurs had’ of juffrouw Laps... neen, die hoefde
			 niet te schellen, want ze woonde op de ondervoorkamer. Genoeg,
			 vóór half-acht was 't heele gezelschap kompleet, en Stoffel
			 rookte z'n pyp alsof 't zoo hoorde. Leentje was weggegaan zonder boteram.
			 ‘Die zou ze morgen wel krygen, omdat 't zoo druk was vandaag, en men kon
			 niet alles tegelyk doen.’ 
		 
		
		  389.

		  - En toe hebbe ze daadelik 'n and're chenome... uwe weet wel... die
			 soo'n flakki op 'r neus het. 
		  - Och, 't is soo'n chemaal met-i meide... zei juffrouw Pieterse.
			 Toe, neemt uwe d'r noch eentje, en lâ-je nie nooie... 't is 'n koekie f'n
			 j'eiche deech. 
		  - Friskuus, zei de koekbakkersjuffrouw, met 'n konynenmondje, dat
			 fatsoen beduidt. 
		  - Kemän, of 'k sou denke dâ-je 't nie luste.
		   
		  Dat mocht ze niet laten denken, want ze had 't zelf gebakken, en was
			 niet zoo oprecht als myn juffrouw en ik. (54)
		   
		  - Dan mach 'k je nie riffesére, juffrouw Pieterse.
			 Chobliseert en dankie wel. 
		  - En uwé, juffre Laps, toe, mach 'k 'r j'eentje cheefe?
		   
		  Juffrouw Laps koos janhagel.
		   
		  - Skenkerissin, Trui! - Ja, fre Stotter, nou je hier bent,
			 
{==282==} {>>pagina-aanduiding<<}
 mô-je meedrinken, 't wort je f'n harte chechunt, mens! -
			 Pietje, feeg de tafel 'r's of... só, as 'n meit... en cha nou 'r's kyke
			 na de kleintjes, en sech dâ'k se nie hoore mot. - Och, juffre Mabbel, 't
			 is zoo'n chedoe mettie kindere... en hoe faart uwe's Sientje mette
			 kinkhoest? 
		  - We hebbe d'r nou 'n machenetisseur bycheroepe, m'r 't wil nie
			 vatte... 't m'nkeert 'm an de kleêrfenjanse fâ-de sonnebuul. 
		  - Isset moooochelik... wat 'n mens al beleeft! En w'nneer komt-i...
			 die kle... klik... kleer... 
		  - Dat leit 'm an de sénewe, juffre Sipperman. M'r nou het-i
			 d'r slaapmussie, en d'r hempie waar ze-n-in gezweet het, weet uwe, en nou sel
			 't chou komme, seit-i. 
		  - Wel mens, wat sech-i! M'r oe cháát 't dan? 
		  - Wel... dan sel de sonnebuul 't seche, wâ-me doen motte.
		   
		  Juffrouw Laps was er tegen.
		   
		  - Ik dééj't niet, ik dééj't niet...
			 fô-cheen werels choet! Want weetje wat ik sech? Ik sech maar, as
			 Chot 't wil, d'n mô-je beruste, dâ-sech ik! 
		  - Ja, juffre Laps, m'r de juffr' uit de chruttery het 't ook
			 chedaan, en d'r kint is veel beter. 
		  - Dat seit uwé, juffre Mabbel, m'r ik sech dâ-se
			 wat in d'r oochies het, wâ-me niet befalt... 
		  - Wâ-dan, juffre Laps? 
		  - Se kykt onstichtelik... en ik houw 't f'r sonde... en dàt
			 sech ik maar. 't Benne allemaal m'r kunste die nie te-pas komme... en as
			 Chot wil, mô-je beruste. 
		  - Kom, Stoffel, prateris mee... je sitter by as de steeneman.
			 Sechereis 'n ferssie op, of fertellis fâ-je school. Ja, juffre Mabbel,
			 i-ken 'n heel fers f'n buite, en dâ-ken-i opseche achtermekaar. En ook
			 ken-i al de werrikwoorden f'n 't frouwelik cheslacht. 
		  - Moeder, wâ-praat uwe fan, zei Stoffel onvergenoegd, uwe
			 sietâ-'k rook. 
		  - Ja, ja, as je pypie uit is, meen ik, mô-je-n-'s 'n
			 werrikwoord opseche. - Je sou seche, w'r haalt de jong' 't f'ndaan, juffre
			 Sipperman. - Hoe is 't 'k weer, lobbes?... ik zou beskonke chewees syn, en hy
			 sou beskonke chewees syn - och heere, begryp 't goet, mens, niet omdat-i dronke
			 was, gut né, m'r 't kwam so te-pas in s'n werrikwoort, 'tis 'm je slap
			 te lachen, as-i bechint. - Skenkerrissin, Trui, en blaas es in de tuit... d'r
			 sit 'n blaatje foor. 
		 
		
{==283==} {>>pagina-aanduiding<<}

		  390.

		  De lezer zal my ten-goede houden, dat ik wat luchtig heenstap over
			 de verdere geschiedenis van dat salieblaadje, en dat ik ook in 't verder relaas
			 van juffrouw Pieterse's avendje, my eenige afwyking veroorloof van den juisten
			 tekst der gesprekken. Wat ik zeide in 
			 387, moge waar zyn, doch: s'il faut de
			 la boue, pas trop n'en faut, en zeker niet meer dan juist noodig is om te
			 doen voelen hoe haastig, en in welke gemoedsstemming, Napoleon was aangekomen
			 te Fontainebleau. Dit namelyk is uit 'n aesthetisch oogpunt de bedoeling van
			 dat slyk, en wie er meer van geeft dan dààrtoe noodig is, doet
			 gewis verkeerd. Even verkeerd zeker, als de schilder wien de moed ontbreken zou
			 dat slyk te geven in 't geheel, uit vrees voor de
			 ‘shockings’ van deze of gene geangliseerde
			 kunstbeschouwster. 
		  Zonder in 't minst my te verantwoorden voor publiek, en uit
			 luim alleen, verklaar ik hier dat ik den toon der Pietersen's noodig had in
			 myn schildery, van myn Wouter, te myn Fontainebleau. Wie
			 't niet aanstaat, wordt op thee verzocht by schoone Amalia in 
			 365. 
		 
		
		  391.

		  Maar alle zelfopoffering heeft zyn grenzen. (41) Wanneer ik al m'n gangen naar de noordermarkt kon
			 aaneenknoopen in één rigting, ware ik reeds lang aan de pool
			 geweest. 
		  Stoffel dreunde z'n vrouwelyk werkwoord op, met veel gevoel, en de
			 dames schaterden van lachen toen-i haar vertelde dat hy beschonken geweest was,
			 en dat zy 't wezen zouden. Daarop werd de buurt over den hekel gehaald, en de
			 juffrouw van ‘onder-achter’ kreeg haar deel. Dat spreekt vanzelf
			 want ze was er niet. 
		  De godsdienst en 't geloof speelden 'n groote rol, en juffrouw Laps
			 gaf te kennen dat ze van plan was 'n ‘oefening’ optezetten, omdat
			 de tegenwoordige dominees wel wat los heenliepen over de zaak en niet goed in
			 de hoeken veegden.
		   
		  - Ik zeg maar, 't staat in de Schrift dat 'n mensch 'n mensch is,
			 riep ze, en dààr kom ik maar op. Men moet 't niet beter
			 willen weten dan God-zelf. De zaligheid komt van de genade, en de genade komt
			 door 't geloof, maar als je niet uitverkoren bent dan heb je de genade niet en
			 je kunt niet gelooven... en dat is dan de reden dat je verdoemd bent, zieje? Ik
			 zeg maar: dàt is zeker, zoo goed als twee maal twee, zieje... en daarom
			 wou 'k zoo graag 'n eigen oefeningetje houwen... niet om geld of gewin...
			 heere, neen... maar om 'n zakduitje op kermis en nieuwejaar. Denk 'r 'ns over
		  	juf-
{==284==} {>>pagina-aanduiding<<}
frouw Mabbel.
		   
		  Juffrouw Mabbel zei dat haar man er tegen was, omdat-i graag 's
			 avends uitging en zy dan op den winkel moest passen. Bovendien: ‘'t kwam
			 zoo slecht uit met bakken. Niemand kon begrypen wat dat 'n
			 “werkelyk” beroep was.’
		   
		  - Uwé dan, juffrouw Zipperman, vindt uwé ook niet dat
			 't wel gaan zou? Ik zou koffi-zetten, en de zielen konden daar wat voor
			 neerleggen in de schoteltjes... want om geld is 't me niet te doen, gut
			 né! We zouden beginnen met 't ouwe testament... en dan... oefening, weet
			 uwé... oefening, weet u?
		   
		  Juffrouw Zipperman wist 't wel, doch haar schoonzoon van de
			 assurantie - of van 't kadaster - had gezegd dat de dominees voor die zaak
			 betaald werden, en dat dus alle verdere oefening onnoodige kosten wezen
			 zou. 
		  Die heeren van 't kadaster - of van de assurantie - zyn zoo gek
			 niet.
		   
		  - Wat denkt uwe d'r dan van, juffrouw Krummel? Vindt uwe niet dat
			 zoo'n oefeningetje...
		   
		  Juffrouw Krummel zei dat ze zich oefende met haar man, als-i van de
			 beurs kwam. Lapsje was nu wel genoodzaakt zich te wenden tot vrouw Stotter,
			 schoon ze voelde dat er iets derogeerends in lag, zulke aanbiedingen te doen
			 aan 'n ‘vrouw.’
		   
		  - Och, me lieve juffrouw Laps, als je-n-'ns zoolang gebakerd had als
			 ik, zou je de lust wel vergaan. Daar heb je nou m'nheer Luttelmans van de
			 Prinsengracht... dien heb ik gebakerd... en die zei altyd... want ik heb altyd
			 heel in 't fatsoenlyke gebakerd, weetje... 't is 'n huis met 'n hooge stoep, en
			 in den gang stond zoo'n klok, weetje, van regen en wind... en die zei altyd:
			 ‘vrouw Stotter, zeit-i, je bent 'n goeie vrouw, zeit-i, en 'n knappe
			 baker, dat zal ik altyd van je zeggen, zeit-i, en, zeit-i, m'n heele familie
			 zal je gebruiken, zeit-i, maar zeit-i, als de mensen je zoowat zeggen, zeit-i,
			 moet je maar net doen of je 't niet hoort’ - dankie, juffrouw Pieterse,
			 m'n koppie is omgekeerd, dat zie je wel - en daarom zeg ik maar altyd: ieder
			 moet weten wat-i doet. 
		  - Maar zoo'n oefeningetje... vrouw Stotter. 
		  - 't Is mogelyk, juffrouw Laps, 't is wel mogelyk... maar ik heb al
			 zooveel ondervinding van die dingen, dat ik maar zoo m'n eigen gang ga, en dat
			 's dan ook maar 't beste. Want ik ben in 'n kraam geweest by m'nheer De Witte
			 die 'n oom 
{==285==} {>>pagina-aanduiding<<}
 heeft aan 't stadhuis, weetje, want ik baker altyd
			 heel in 't fatsoenlyke, en die zei altyd, omdat-i zoo grappig was, weetje, die
			 zei altyd: ‘baker, baker, zeit-i, je bent m'n 'n baker!’ Zoodat ik
			 maar zeggen wil dat 'k heel goed weet wat 'k doe, want ik heb 'r al wat
			 ingespeld van m'n leven. Daar heb je nou m'nheer... hoe heet-i ook... ook op de
			 prinsengracht... neen, op de kalkmarkt... och, hoe heet-i...
		   
		  De lezer zal vinden dat vrouw Stotter gedurig afweek van 't punt in
			 kwestie. Maar dat doen er wel meer.
		   
		  - En uwé, juffrouw Pieterse, hoe denkt uwé over 'n
			 oefeningetje? 
		  - Och mensch, ik heb al zoo'n geoefen met m'n kinderen! Je weet niet
			 wat 't is, mensch, om 'r zoo negen groot te brengen. En ik doe daar m'n
			 godsdienst mee, want in de Schrift staat... Trui, geef kleine Kee 'r wat voor,
			 ik hoor 'r weer.
		   
		  Truitje had iets edels in haar houding toen ze naar de achterkamer
			 ging om kleine Kee er ‘wat vóór te geven.’ Men kon 't
			 haar aanzien dat ze zich gestreeld voelde door de overdracht der moederlyke
			 waardigheid. Kleine Kee scheen minder gestreeld.
		   
		  - Waar was ik ook weer? Ja, dat is m'n godsdienst, zeg ik maar. 't
			 Is 'n getob met die kinderen, mensch, je wéét 't niet! En ik
			 vind, als ik ze goed opbreng... ga jy nu 'ns, Pietje, en breng Simon terecht,
			 die knypt zeker z'n zussie weer, dat doet-i altyd als 'r volk is.
		   
		  Simon werd terechtgebracht.
		   
		  - Als er volk is, zyn de kinderen altyd zoo lastig... wat hoor ik
			 daar weer? Myntje, ga 'ns gauw kyken, en zeg dat ze slapen moeten.
		   
		  Myntje ging, en kwam terug met de tyding dat ‘ze wat hadden
			 omgegooid.’ 
		  Algemeene strafoefening. Vinnige boodschap van de juffrouw van
			 ‘achter-onder.’ 't Is dan ook heel onaangenaam voor de juffrouw van
			 achter-onder, als de kinderen der juffrouw van boven-voor wat omgooien, achter.
			 Vreeselyke opschudding. 
		  Eindelyk: 
		  De kinderen waren ‘terechtgebracht.’ Juffrouw Zipperman
			 zat weer in den hoek ‘waar 't zoo tochtte’ waaruit men ziet hoe
			 alle aardsche grootheid 'n keerzy heeft, en dat 'n schoonzoon by 't kadaster -
			 of de assurantie - regelrecht aanspraak 
{==286==} {>>pagina-aanduiding<<}
 geeft op zinkings.
			 Juffrouw Laps was heel tevreden over de kordate manier waarop de kinderen waren
			 gekastyd. ‘'t Was juist als in de Schrift stond’ zei ze, en ze
			 haalde een tekst aan waarin wordt voorgeschreven iemand te slaan. Waar 't
			 staat, weet ik niet, maar 'k ben zeker dat het èrgens staat. Want in die
			 Schrift staat alles. Vooral van slaan.
		   
		  - Kom, Stoffel, vertel jy nou 'reis wat, zei de vriendelyke
			 gastvrouw, die toonen wilde dat haar kinderen méér konden dan
			 knypen en omgooien. 
		  - 'k Weet niks op 't oogenblik, zei Stoffel, zonder de minste
			 sokratische hovaardy. 
		  - Och toe, zeg maar 'reis wat je verleden zei... och toe - zoo is-i
			 altyd, juffrouw Mabbel, hy moet aan den gang geholpen worden, anders gaat 't
			 niet. Maar dan weet-i 't wel, dat zal uwe zien - toe, Stoffel! - hy zal moe
			 wezen van z'n school, weet u... 't is 'n gedoe met zoo'n school! Ja, juffrouw
			 Krummel, daar is 'n heele boel aan vast... zou u dat wel zeggen, dat alle
			 woorden mannelyk of vrouwelyk zyn. Is 't niet waar, Stoffel? 
		  - Né, moeder. 
		  - Niet, wel nou kom-an... en verleden zei je - 't is maar, weet uwe,
			 juffrouw Zipperman, om 'm aan 't praten te krygen, maar dat kan zoo in-eens
			 niet, weet uwé, omdat-i moe is van z'n school - en verleden zei je, dat
			 alles... 
		  - Né, moeder. Mannelyk, vrouwelyk of onzydig, heb ik
			 gezegd. 
		  - Nou hoort uwé 't, juffrouw Mabbel... waar haalt-i 't
			 vandaan! Begryp 'ns baker, ik ben vrouwelyk, en de tafel ook, en je muts ook -
			 je korrenet, weetje - en jy ook... 
		  - Né, moeder, kornet is mannelyk... alle mannelyke
			 bedryven... en baker ook.
		   
		  Baker keek heel vreemd. Zy mannelyk... dat had ze nooit
			 geweten.
		   
		  - Baker is mannelyk, ging Stoffel voort - nou begint-i! riep z'n
			 moeder - alle woorden op k.e.r. zyn mannelyk: rakker, makker, bakker... raker,
			 maker, baker. 
		  - Is 't mogelyk! riepen de gasten uit één mond. 
		  - Ja menschen, en nog meer, zei juffrouw Pieterse, je zult verstomd
			 staan als je 't hoort. Wat denkje wel dat je bent, juffrouw Krummel? 
		  - Ik... ik? Wat ik bèn? 
		  - Ja, ja... wat je bent, wat je eigenlyk bent?
{==287==} {>>pagina-aanduiding<<}
 
		  - Wèl... ik ben juffrouw Krummel, zei 't mensch, maar ze zei
			 't met wat twyfel, want ze las uit den zegepralenden blik van juffrouw
			 Pieterse, en op de diepzinnig saamgeknepen lippen van Stoffel, dat ze in 't
			 eind wel heel wat anders wezen kon dan juffrouw Krummel. 
		  De spanning was te mooi om die niet te rekken, en daarom, van 'n
			 byzondere zaak 'n algemeene makende, vroeg Stoffel's moeder, kringsgewys
			 rondgaande met haar blik: 
		  - En uwé ook, juffrouw Mabbel, en uwé, juffrouw Laps,
			 en uwé, juffrouw Zipperman, en jy, vrouw Stotter... wat denk jelui
			 allemaal wel dat je bent?
		   
		  Ze wisten 't geen van allen. Dit nu zal niemand vreemd voorkomen die
			 de moeielykheid van zelfkennis heeft ingezien, maar zóó meende de
			 hoogschalke Stoffel 't niet. De zaak zat dieper. Juffrouw Laps antwoordde het
			 eerst, en riep met verwaande zelfgenoegzaamheid:
		   
		  - Ik ben juffrouw Laps! 
		  - Mis... mis... glad mis! 
		  - Wel heerem'ntyd, ben ik juffrouw Laps niet? 
		  - J... a... a... a... je bent wel juffrouw Laps, maar Stoffel heeft
			 niet gevraagd wie je bent, maar wat je bent... daar zit 'm 't
			 fyne! 
		  - Wàt ik ben? Wel... griffermeerd! 
		  - J... a... a... a... dat ben je wel, m... a... a... r... né,
			 dàt is 't nu niet. De vraag is... wat je bènt? Stoffel, help
			 m-n-eens...
		   
		  Stoffel zei tusschen twee rookwolken in, en dus zoo professoraal
			 mogelyk:
		   
		  - Juffrouw Laps, ik wensCHte te weten wat gy zyt uit een dierlyk
			 oogpunt. 
		  - Daar bemoei ik me niet mee, zei juffrouw Laps, als iemand die op
			 't punt staat zich beleedigd te voelen. 
		  - Ik ben 'n baker, zei vrouw Stotter, en daar blyf ik by. 
		  - En ik ben de juffrouw van den koekbakker, riep de overbuurvrouw,
			 met iets beslissends in haar toon, die gissen deed dat ze van plan was
			 vasttehouden aan die meening. 
		  - Goed, goed, juffrouw Mabbel, maar ik meen uit 'n dierlyk
			 oogpunt... 
		  - Als 't onfatsoenlyk wordt, ga 'k liever heen, zei juffrouw
			 Laps. 
		  - Ik ook, voegden de juffrouwen Krummel en Zipperman er by, want we
			 komen voor ons plezier.
{==288==} {>>pagina-aanduiding<<}
 
		  - Menschen, wees bedaard... 't staat in 'n boek - Stoffel, zeg 't
			 maar - je zult 'r om lachen, juffrouw Mabbel, en 't mooiste is dat in 'n boek
			 staat... je kunt er niets tegen zeggen - toe, Stoffel, zeg 't maar! 
		  - Juffrouw Laps, zei Stoffel plechtig - en er was 'n gewichtig
			 oogenblik aangebroken in 't avendje van juffrouw Pieterse - juffrouw Laps, je
			 bent 'n zoogdier. 
		 
		
		  392.

		  Ik erken onbekwaam te zyn tot geschiedschryver van de krisis die er
			 volgde op dat vreeselyk woord. 
		  Juffrouw Laps, die meer rechtstreeks dan de anderen was aangevallen,
			 en die bovendien als aanstaande oefenaarster iets meer militants in haar
			 karakter had, liet haar gelaat alle kleuren aannemen die gewoonlyk gebruikt
			 worden om toorn afteschilderen. De voorlaatste fransche romanschool ging tot
			 groen, maar wyl ze geen fransch las, bepaalde zy zich tot 'n schrikinboezemend
			 violet, en riep... neen, ze riep niets, want ze had geen adem. Maar ze kneep
			 haar janhagel tot gruis, en zag beurtelings Stoffel en diens moeder aan, op 'n
			 wyze die haar zeer zou hebben bezwaard in rechten, als deze personen dien avend
			 waren komen te overlyden. 
		  Stoffel ontging haar blik door, nagenoeg op de manier der
			 inktvisschen als ze onaangenaamheden voorzien, zich te hullen in 'n dikken wolk
			 van rook. Maar de arme juffrouw Pieterse die niet rookte, was wapenloos. Ze
			 stamelde deemoedig:
		   
		  - 't Staat in 'n boek, 't staat waarachtig in 'n boek! Och, lieve
			 menschen, wees bedaard... 't staat in 'n boek!
		   
		  Er kwam lucht in de keel van juffrouw Laps, genoeg lucht om haar te
			 bewaren voor stikken. Ze wachtte daarna 'n oogenblik, hoestte, wierp 't
			 mishandeld overschot van haar janhagel op tafel, en begon:
		   
		  - Juffrouw Pieterse, je bent 'n keronje! Je mag zelf 'n zoogdier
			 wezen, jy en je zoon, dat zeg ik je! Ik ben zoo fatsoenlyk als jy durft
			 te denken, want m'n vader was in de granen, en nooit heeft iemand... zie
			 zóóveel op me te zeggen gehad! Vraag alle menschen na me, en of
			 ik me ooit heb opgehouden met manvolk of zoo-iets... en of ik niet ieder 't
			 zyne geef... en-i was fakter, weetje... en we woonden over 't bessieshuis...
			 want-i was in de granen, en dáár kan je na me vragen, hoorje! Je
			 kan, goddank, overal na me vragen... maar nooit of
			 nóóóóit is me dat overkomen wat jy me aandoet, en
			 als ik me niet ontzag, zou ik je zoogdieren tot je 
{==289==} {>>pagina-aanduiding<<}
 bezoogdierd
			 werd... ja, dat zou ik! En ik zeg je nou nog 'ns dat je-n-'n keronje bent, jy
			 en je zoon en je heele familie - weg, Trui! - m'n vader was in de granen,
			 weetje... en ik ben te fatsoenlyk om door jou... 
		  - Maar mensch, 't staat in 'n boek... omdeliefdewil, geloof me... 't
			 staat in 'n boek! 
		  - Houje mond, met je boek! Jy mocht wel zwygen van je boek, jy die
			 Godswoord hebt verkwanseld en verdaan op d'ouwenbrug...
		   
		  Dit was niet geheel juist. Dat had Wouter gedaan, en niet z'n
			 moeder. Maar als men driftig is, neemt men wel eens meer 't een voor 't
			 ander.
		   
		  - Stoffel, haal dan toch je boek, riep de moeder, en wys 't toch aan
			 de juffrouw... och lieve god, wat heb ik begonnen! 
		  - Loop naar de hel met je boek en je zoogdieren. Je hebt me niets te
			 wyzen in je boek, dat zeg ik je! En ik zeg je nogeens dat je-n-'n
			 keronje bent, jy en je lummel van 'n zoon, en je sletten van dochters die
			 opgroeien als...
		   
		  Truitje, Myntje en Pietje, meenende te moeten ontkennen dat er iets
			 haperde aan hare wyze van opgroeien, kraaiden nu ook mee. 't Overige gezelschap
			 schreeuwde er van-tyd tot-tyd 'n woordje tusschen. Er kwam weer 'n boodschap
			 van de juffrouw van achter-onder, die met de politie dreigde. De kinderen
			 maakten gebruik van de opschudding, om hun konsigne te breken. Ze hadden 't bed
			 verlaten, en loerden door 't sleutelgat. Juffrouw Pieterse riep om haar
			 ‘lodderyndoos’ en zei dat ze 't besterven zou. Vrouw Stotter
			 eischte haar ‘oudje’ en Stoffel speelde den inktvisch, zoo goed-i
			 kon. 
		  Allen waren opgestaan en wilden vertrekken. ‘Men kon veel
			 verdragen, maar dàt niet.’ Juffrouw Krummel zou 't geval meedeelen
			 aan haar man. Juffrouw Zipperman aan de assurantie of 't kadaster. Vrouw
			 Stotter zou 't vertellen aan dien m'nheer op de prinsengracht, dien ze gebakerd
			 had, en juffrouw Mabbel aan ik weet niet wien. Kortom, ieder wilde dezen of
			 genen deelgenoot maken van de zaak, en de hemel weet of 't by die bedreiging
			 zou gebleven zyn, als niet ter-goeder-uur de huisgenius der Pietersens op dat
			 oogenblik aan de bel had laten trekken door den waardigen man dien we zoo
			 wanhopig deugdzaam achterlieten in 't vorige hoofdstuk. 
		 
		 
{==290==} {>>pagina-aanduiding<<}
 
		  Nasleep van den àllerlaatsten punischen oorlog. Nederlaag
			 van hanniballaps door scipio-pennewip. Politiek
			 baskule-systeem. Litteratuur van de toekomst. Buitenkansje voor den lezer, die
			 hier allerlei gewichtig nieuws verneemt dat nog gebeuren moet.

			 393.

			 Ja, daar werd gescheld... nogeens: 't was ‘f'r
				ons.’ 
			 Juffrouw Pieterse haalde adem, en daaraan deed ze wèl, vind
				ik, schoon 't altyd dom is te zeggen wat men zou goedvinden te doen als men 'n
				ander was dan men is. (3) 't Komt me echter nu zoo
				voor, omdat ik in haar geval adem zou gehaald hebben. In de eerste plaats, daar
				ik berekenen kan dat ze 't in lang niet gedaan had. Voorts, omdat ik weet hoe
				men in hachelyke omstandigheden uitkomst wacht van elke verandering, en
				verandering van elke kleinigheid. En eindelyk, wyl ik denk dat juffrouw
				Pieterse op dit punt wel 'n mensch zal geweest zyn als 'n ander. 
			  
			 - Och, me lieve menschen, zei ze, wees toch bedaard, daar zullen
				de heeren wezen.
			  
			 De ‘dames’ beweerden dat de ‘heeren’ nog
				niet konden dáár zyn, wyl 't nog te vroeg was, en juist deze
				twyfel òf 't de heeren waren, gaf 'n gunstige wending aan de vreeselyke
				krisis. 
			 Twyfel werkt altyd verlammend, onverschillig of ze al dan niet
				in-verband staat met de zaak die ons bezighoudt. Bovendien, als men gestoord
				wordt in toorn, is 't heel moeielyk het juiste punt weertevinden waar men
				gebleven was. 
			 Juffrouw Laps beproefde dit wel, maar 't ging niet, want haar:
				‘'n zoogdier...hebje van z'n leven, 'n zoogdier!’ werd 
{==291==} {>>pagina-aanduiding<<}
 overstemd door: ‘hedenm'ntyd, anders komt-i nooit voor
				tienen.’ Juffrouw Pieterse maakte handig van die afleiding gebruik, en
				wist haar gezelschap te bewegen weer plaats te nemen. Myntje zou
				‘opentrekken’. Truitje werd belast met het
				‘terechtbrengen’ van de kinderen - die er heel slecht by voeren -
				en de gastvrouw-zelf was juist begonnen met 'n nieuwe zoölogische
				verhandeling die 'n ongehuichelde vrede zou herstellen onder de krygvoerende
				partyen, toen de deur geopend werd, en meester Pennewip zich vertoonde aan 't
				nog ontstemd gezelschap. Ook hy was ontstemd, de lezer weet het. 
			 De homoeopathen zullen hier denken aan hun similia
				similibus, want de verrassing van z'n komst werkte gunstig op de
				aangevangen vredesonderhandelingen. Er werd stilzwygend 'n wapenstilstand
				gesloten tusschen de krygvoerende partyen niet zonder voorbehoud aan den
				Laps-kant, om den stryd weer aantevangen zoodra de nieuwsgierigheid naar de
				oorzaak van Pennewip's komst zou voldaan zyn - en ze ging hiertoe te
				gemakkelyker over, wyl men 't den man kon aanzien dat-i wat zeer gewichtigs had
				meetedeelen. De pruik riep duidelyk moord en brand, en daar hield ze van, die
				goeie juffrouw Laps.
			  
			 - Goeden avend, juffrouw Pieterse, ik ben uw onderdanige dienaar.
				Ik zie, ge hebt gezelschap, maar... 
			 - Dat is niks, meester. Komt uwé maar in, en ga maar
				zitten.
			  
			 't Gezelschap was niets, en: ‘ga maar
				zitten.’ Daar heerscht 'n zonderlinge beleefdheid op Burgerstand III, 7,
				b1. (Pp)
			  
			 - Wil uwe-n-'n koppie meedrinken, meester... saliemelk? 
			 - Juffrouw Pieterse, zei de man op waardigen toon, ik ben niet
				gekomen om saliemelk te drinken! 
			 - Maar ga toch zitten, meester...
			  
			 Dit ging moeielyk genoeg, maar men schikte wat, en 't kwam er
				toe. 
			 Pennewip kuchte met ernst. Hy zag 't gezelschap rond, haalde een
				rol papieren voor den dag, trok de pruik scheef, en sprak:
			  
			 - Juffrouw Pieterse! Gy zyt een brave fatsoenlyke vrouw, en uw
				man... verkocht schoenen...
			  
			 Juffrouw Pieterse zag juffrouw Laps aan, met 'n zegevierenden
				blik.
			  
			 - Ja meester, dat deet-i!
{==292==} {>>pagina-aanduiding<<}
 
			 - Val my niet in de rede, juffrouw Pieterse. Uw overleden
				echtgenoot verkocht schoenen. Ik heb uwe kinderen op myne school gehad, van
				zóó groot af, tot de belydenis toe. Is dat niet waar, juffrouw
				Pieterse? 
			 - Ja, meester, antwoordde zy benauwd, want ze begon angst te
				voelen over de indrukwekkende plechtigheid van Pennewip's toon, jawel, dat is
				waar, meester. 
			 - En ik vraag aan u, juffrouw Pieterse, of gy u, zoolang gy, door
				middel van uwe kinderen, iets hebt te doen gehad met myne school, klachten hebt
				- ik bedoel gegronde klachten, juffrouw Pieterse - over de wyze waarop ik - met
				behulp myner echtgenoote - aan uwe menigvuldige kinderen heb onderricht gegeven
				in lezen, schryven, rekenen, vaderlandsche geschiedenis, psalmzingen, naaien,
				breien, merken en de godsdienst? Dàt vraag ik aan u, juffrouw
				Pieterse?
			  
			 Akelige stilte. De juffrouw van onder-achter had reden tot
				tevredenheid.
			  
			 - Dàt vraag ik aan u, juffrouw Pieterse, herhaalde de
				meester, terwyl hy 'n neusknyper opzette die voor ouwerwetsch doorging in die
				dagen, doch bestemd was weer nieuwerwetsch te worden, eenige tientallen jaren
				later. 
			 - Maar, meester... 
			 - Geen maren, juffrouw Pieterse. Ik vraag aan u, of u - want het
				is volkomen geoorloofd, juffrouw Pieterse, in dit geval het voorzetsel
				achterwege te laten - ik vraag u of gy klachten hebt - ik bedoel
				natuurlykerwyze: gegronde klachten - over myn onderwys in lezen,
				schryven, rekenen... 
			 - Gut né, meester, ik heb geen klachten, maar... 
			 - Zoo? Geene klachten alzoo! Welnu, dan verklaar ik u... waar is
				uw zoon Wouter? 
			 - Wouter? - 't Is waar ook - is-i niet tuisgekomen, Trui? -Wouter
				is uit wandelen, meester, met de Hallemannetjes. Dat zyn heel fatsoenlyke
				kinderen, meester, en ze wonen... 
			 - Zoo... met de Hallemannetjes... die op de fransche school gaan!
				Zoo... ei! Ei... zoo! Het is dus van de Hallemannetjes, dat men die dingen
				leert... van de Hallemannetjes, III, 7, a1... misschien
				a... ja, wie weet... het kan wel II wezen... of zyn - want dat is
				hetzelfde, juffrouw Pieterse - het kan niet anders... zedeloosheid, verderf...
				op de fransche school... 
			 Welnu, juffrouw Pieterse, ik zeg u dat uw zoon... 
			 - Hè? 
			 - Ik zeg u, dat uw zoon Wouter...
			  
{==293==} {>>pagina-aanduiding<<}
 
			 De meester zag rond, als wilde hy de ademlooze stilte inzuigen,
				die 'n gevolg was van z'n spookachtige voordracht. Juffrouw Laps haastte zich
				den zegepralenden blik van zooeven. met woeker terugtegeven aan de ongelukkige
				gastvrouw, die weer groote behoefte had aan haar eau-de-la-reine-doosje,
				niet zoozeer omdat ze wat ongunstigs hooren zou over Wouter ‘dien
				jongen’ die haar altyd zooveel verdriet had gedaan, als wel uit ergernis
				dat juffrouw Laps getuige was van 'n beschuldiging die zy gewis zou aangrypen
				als wapen in den zoölogischen stryd. Dit geschiedde dan ook.
			  
			 - Hèb ik 't niet gezegd? Van dien Wouter komt nooit wat
				goeds. Men begint met 'n bybel, en eindigt met... wat anders. Ja, meester, ik
				verwonder me niet over de zaak... in 't geheel niet! Ik heb 't lang voorzien.
				Wat kan men ook verwachten in 'n familie, waar...
			  
			 Juffrouw Pieterse begreep met bliksemsnelheid dat zich 'n
				gelegenheid opdeed om 't voordeel te herwinnen dat ze verloren had. Stoffel had
				gezegd: het stond in 'n boek... wat in 'n boek stond, moest meester weten; en
				dus:
			  
			 - Meester, riep ze, is 't waar of niet, dat juffrouw Laps 'n
				zoogdier is?
			  
			 Ik ben overtuigd dat Pennewip deze vraag rangschikte onder de
				klasse der zonderlinge uitboezemingen, vooral na z'n onvoltooide beschuldiging
				tegen Wouter. Hy keek over z'n bril heen, en beschreef langzaam 'n kring met
				z'n blik, die overal vooruitgestoken hoofden ontmoette, met lange halzen, open
				mond en teruggehouden adem. Vooral juffrouw Laps had iets dreigends in gelaat
				en houding, dat duidelyk zeide: antwoord of sterf, ben ik 'n zoogdier?
			  
			 - Wie heb ik het genoegen te spreken? vroeg Pennewip, waarschynlyk
				zonder te bedenken dat deze vraag de kwestie nog vreemder maakte, wyl 't nu den
				schyn kreeg of de dierlyke hoedanigheid van juffrouw Laps afhankelyk was van
				haar naam, woonplaats, ouderdom, familiebetrekkingen en beroep. 
			 - Ik ben juffrouw Laps van onder-voor, zei ze. 
			 - Ah... zoo! Juffrouw Laps, gy behoort inderdaad tot de klasse der
				zoogdieren.
			  
			 Er slaakte zich in 't gezelschap 'n tienvoudige zucht. Juffrouw
				Pieterse triumfeerde weer. In de staatkunde en op boven-voorkamers, is 'n
				volstrekt evenwicht onbestaanbaar. De partyen of mogendheden zyn voortdurend in
				op- of nedergaande 
{==294==} {>>pagina-aanduiding<<}
 beweging. 
			 De mogendheid Laps, die niets gewonnen had met haar hevigheid van
				zoo-even, wilde nu eens beproeven wat gemoedelykheid zou uitwerken:
			  
			 - Maar, meester, hoe kan uwé dat zeggen? Myn vader was in
				de granen.... 
			 - Juffrouw Laps, antwoord my... 
			 - Gut ja, meester, maar... 
			 - Antwoord my, juffrouw Laps: waar woont gy in, of juister
				uitgedrukt; wáárin woont gy? 
			 - Waarin ik woon? Wel... in m'n kamer, hieronder... twee ramen...
				vrye opgang... kwart in den regenbak beneden... 
			 - Dit was geenszins de bedoeling myner vraag, juffrouw Laps.
				Derzelver bedoeling was, te weten of gy behoort tot de byzondere klasse van
				bewerktuigde wezens welke zich ophouden in eene oesterschelp? 
			 - Ja, ja, juffrouw Laps, riep de zegepralende gastvrouw,
				dáárop komt de zaak neer, daarop komt nu juist de heele zaak
				neer, zieje!
			  
			 En Stoffel voegde er by dat eigenlyk de heele zaak
				dáárop neerkwam. 
			 Juffrouw Laps zag in dat ze dan 'n verloren mensch was, want ze
				moest erkennen dat ze haar gewoon verblyf niet hield in 'n oesterschelp. 
			 Dit was 'n illuzie van 't schepsel. 
			 Met verbazing zag zy den meester aan, die zich volstrek niet
				stoorde aan den indruk zyner ondervragingen, en met iets rechterlyks in toon en
				pruik, voortging:
			  
			 - Kunt gy leven in 't water? Hebt gy kieuwen? 
			 - In 't water? Maar, meester...
			  
			 Pruik links. Dat beduidde: geen maren.
			  
			 - Of half in 't water, half op het land? 
			 - Meester hoe zou ik...
			  
			 Pruik rechts: geen uitvluchten!
			  
			 - Antwoord my, juffrouw Laps. Hebt gy koud bloed? Brengt gy
				levende jongen ter wereld? 
			 - 't Is zonde, meester!
			  
			 De pruik had iets van 'n stormram, en te-recht. Want daar
				
{==295==} {>>pagina-aanduiding<<}
 volgde de stormrammige vraag: 
			  
			 - Kunt gy eieren leggen, juffrouw Laps? Dit vraag ik maar, slechts
				dit: kunt gy eieren leggen... hè?
			  
			 Dàt kon ze niet
			  
			 - Dan zyt gy een zoogdier, juffrouw Laps. 
			 En de pruik kwam weer in 't midden, en in rust. Ze had juffrouw
				Laps uit het veld geslagen. 
			 Ik stel er belang in, te weten hoe de lezer zich 't gezelschap
				voorstelt, na dit verschrikkelyk vonnis, dat geen hooger beroep toeliet, want
				Pennewip's gelaat had het voorkomen van 'n gewysde. Ook was er geen spoor van
				gratie in z'n saamgeknepen wenkbrauwen. 
		   
		 
		
		  394.

		  De gedachte is in my opgekomen, wat al verkeerde meeningen er zouden
			 worden te-voorschyn gebracht over wat er na 't zoo-even verhaalde voorviel,
			 wanneer ik hier op-eenmaal m'n boek sloot, en hoevele duizende gissingen 't
			 menschdom eeuwen lang zouden bezighouden, als ik verhinderd werd voorttegaan
			 door orgeldraaiers, of... door wat anders. (283) 
		  Het lust my 'n oogenblik toetegeven in dat denkspel, en 'k lees
			 duidelyk in de dagbladen van de 50eeeuw: 
		  eerste bericht. 
‘Er heeft weder 'n gevecht
			 plaats gehad, tusschen de lapsianen en de stoffelianen. De
			 laatsten hebben 't veld geruimd, doch niet zonder hun geloof te bezegelen met
			 veel bloed. De heilige lap is behouden, maar er is 'n gat in. Men ziet dagelyks
			 'n nieuw treffen te-gemoet, waarby waarschynlyk de krummelianen,
			 kadasteristen en mabbelaars de behulpzame hand zullen bieden
			 aan de geloofsverwante lapsianen, om 'n eind te maken aan het
			 overwicht der stoffelianen, die met behulp der pennewippers,
			 'n hoogstverderfelyken invloed uitoefenen in Opper-Azie. 
‘Zonder
			 te-kort te doen aan de heiligheid der zaak, komt het ons voor, dat wy,
			 opper-aziaten, die de beschaving hebben gemaakt tot ons privaat eigendom, beter
			 deden ons te bemoeien met de bebouwing onzer landeryen en 't melken van onze
			 koeien, dan gedurig te stryden over dingen die zoo lang geleden zyn
			 voorgevallen in 't verloren hoekje gronds, dat by oude geschiedschryvers
			 voorkomt onder den naam: europa.’ 
		  tweede bericht. 
‘Naar men verneemt, is er
			 gisteren een groote zege behaald door de oude stotters op de nieuwe
			 stotters. Men weet dat sedert eenigen 
{==296==} {>>pagina-aanduiding<<}
 tyd, de sekte der
			 stotters gescheiden is in twee hoofdafdeelingen. De oude
			 stotters hebben 't genoegen gehad hun jonge geloofsbroeders geheel
			 uitteroeien, zoodat nu de vraag over de juiste kleur van vrouw
			 stotter's oudje naar den zin der laatstlevenden is
			 beslist.’ 
		  derde bericht. 
‘Er is 'n nieuwe sekte van
			 stoffelianen opgestaan, die in zóóverre afwykt van de
			 oude leer, dat ze op eenige punten de onfeilbaarheid van stoffel
			 pieterse in twyfel trekt. Die twyfel zou gegrond wezen op z'n malle
			 houding in de Nederlanden. (Het bekende bessen-met-suikerdogma.)
			 
‘De oude stoffelianen hebben 'n concilie gehouden, waarin
			 besloten is, de ware leer te gaan verkondigen in alle landen waar die nog niet
			 is doorgedrongen. Er zal 'n algemeene kollekte worden gehouden, om ammunitie en
			 stofféliums intekoopen. Ook wordt er 'n korps europesche wilden
			 aangeworven, die wel halstarrig weigeren toetetreden tot het ware geloof, maar
			 zeer bruikbaar zyn in godsdienst-oorlogen, waartoe zy (als de handgelden hoog
			 zyn) 'n instinktmatigen aanleg schynen te bezitten.’ 
		  vierde bericht. 
‘Er is sprake van de ontdekking
			 der janhagel, die door juffrouw Laps werd saamgeknepen, kort voor haar
			 dood. Drie theologen zyn in kommissie gesteld om dat eerwaardig overblyfsel der
			 geloofsheldin te keuren. 
‘Reis-, verblyf- en keuringskosten zyn
			 genomen ten laste van den Staat, en zullen bestreden worden uit equivalente
			 verhooging der belastingen op brood en brandstof.’ 
		  vyfde bericht. 
‘By alle rechtzinnige
			 boekhandelaars des aziatischen ryks is verschenen: Nieuw juist en omstandig
			 bericht van wat er heeft plaats gevonden op III, 7, b1
			 (Pp), na de kategorische verklaring des meesters over de ware
			 natuur van juffrouw laps. 
Alle weldenkende tydschriften doen
			 hulde aan de homiletische en exegetische waarde van dit prachtwerk, dat naar
			 den zuidoost-Afrikaanschen tekst, met behulp der nieuwste bronnen, is vertaald
			 uit het Europeesch. 
De overzetting der laatste woorden van juffrouw
			 laps, geven 'n geheel nieuw inzicht in de bedoeling harer dierwording,
			 en toonen ten duidelykste aan hoe hare zoogvatbaarheid in nauw verband staat
			 met de welbegrepen belangen van volksbeschaving en verdere zoölogie.
			 
Ook beweert men dat er 'n nieuwe lezing is uitgedacht van de laatste
			 verzuchting des bakers, die 'n eind maakt aan den langen stryd over zyn
			 mannelykheid, en die de hooge waarde van stoffel pieterse's
			 grammatikaal-theologische roeping in 't helderst licht plaatst, waardoor
			 op-nieuw de overeenstemming wordt aangetoond tusschen de wetenschap en de
			 heilige boeken van ons geloof.’
{==297==} {>>pagina-aanduiding<<}
 
		  zesde bericht. 
‘De krummels en
			 zipperlieden hebben elkaar de hand geboden, en in de geloofsartikelen
			 opgenomen dat men niet volstrekt verplicht is vasttehouden aan juffrouw
			 zipperman's verkoudheid, met uitdrukkelyke bepaling evenwel, dat dit
			 geloof niet schaden zal aan de zaligheid, mits men vaststa in 't kadaster,
			 omdat de laatste opgravingen in Europa hebben aangetoond dat het venster op
			 III, 7, b1 (Pp) redelyk goed gesloten was. Deze
			 ontdekking, in verband met de jongste nasporingen omtrent de kanonieke
			 beteekenis van de assurantie, schynt tot gezegde verbroedering geleid te
			 hebben.’ 
		  zevende bericht. 
‘Het blykt hoe langer hoe
			 duidelyker uit de yverige nasporingen van den theologischen doctor
			 klesmeyer, dat juffrouw laps wel degelyk aan meester
			 pennewip 'n oog heeft uitgekrabt, wat natuurlyk haren talryken
			 vereerders aangenaam is te vernemen. Die geleerde onderzoeker heeft namelyk in
			 't hooge Noorden, waar ons gezegend Azië grenst aan 't oude Europa, 'n
			 ysbeer ontmoet die zich vermaakte met 'n éénglazigen neusknyper,
			 uit welke ontmoeting de diepdenkende hooggeleerde scherpzinnige eer- en
			 geldwaardige klesmeyer zyn stelling onweersprekelyk bewyst, vooral
			 door die in verband te brengen met den gekromden voorvinger en den gescheurden
			 nagel van juffrouw laps, op de autentieke schildery te
			 foppipolis.’ 
		  achtste bericht. 
‘Het verheugt ons onze lezers
			 te kunnen onthalen op de aangename tyding dat onze stad dezer dagen 'n waar
			 feestgenot heeft gesmaakt, en wel 'n genot dat meermalen zal kunnen herhaald
			 worden. 
Er is namelyk 'n aanvang gemaakt met het verbranden van alle in
			 onze handen vallende personen die zich verstouten langer of korter te zyn dan
			 onze burgemeester. 
De behoefte aan dezen maatregel werd sedert lang
			 gevoeld, maar de onwil van eenige buitenmatige personen heeft ons tot-nog-toe
			 weerhouden gevolg te geven aan de algemeene billyke wenschen des volks, en de
			 eerste beginselen van tucht, orde, godsdienst, deugd en fatsoen. 
De
			 schuligen zyn onder 't meten en branden, tot afleiding en opbeuring,
			 beziggehouden door dominee stikleer, die hen gewezen heeft op
			 stoffel's verdienste en dood, in verband met de lengte van z'n buis,
			 na de benoeming tot derden ondermeester, en met z'n edel pogen tot algeheele
			 ontworteling der onzedige oud-christelyke spel-methode. 
Die welsprekende
			 redenaar heeft alzoo door zyn gemoedelyke toespraak veel bygedragen tot de
			 vroolykheid en den genoegelyken afloop van 'n feest, dat in aangename
			 herinnering blyven zal by ieder die de juiste maat had.’ 
		  negende bericht. 
We kunnen ons niet weerhouden 'n
			 kort verslag te geven van de ingrypende leerrede die gisteren in onze hoofdkerk
			 werd gehouden door 
{==298==} {>>pagina-aanduiding<<}
 den eerwaarden zielknyper. De
			 waardige man had tot tekst gekozen baker's onwaardeerbaar gezegde:
			 ‘dankie wel/ Juffre Pieterse/ m'n koppie is omgekeerd/ dat zieje
			 wel!’ 
		  Hierop volgt 'n verslag van die preek. De nederige berichtgever uit
			 de 50e eeuw noemt het kort. Dit moge waar zyn, maar ik vind het
			 zóó belangryk, zóó uitlokkend, dat ik geen
			 weerstand bieden kan aan den lust om dat zielknyperig voortbrengsel van de
			 toekomst in z'n geheel te lezen. Ik ga naar den boekverkooper die de zaken van
			 godsdienst tot z'n specialiteit maken zal in die eeuw, en koop de preek. Ik doe
			 dit gedeeltelyk om uwentwil, lezer, maar voornamelyk om myzelf, wyl ik in dat
			 stuk genoemd word met veel onderscheiding. Gy begrypt hoe aangenaam het is, te
			 ontdekken dat men over zooveel eeuwen nog aan ons denkt. Zie hier: 
		   
			 	Voorzang. 
			 O/ Baker vol van Zaligheid/  
			 Wie zou Uw Lof niet zingen!  
			 O/ Baker Die de Baker zyt  
			 Van alle Stervelingen!  
			 O Baker/ hoor ons juichen aan/  
			 Als wy met U uit baak'ren gaan.  
			    
			 O Baker/ groot in Lief en Leed/  
			 In Kraamzaal of Saletje!  
			 Wie heeft zooveel als Gy reeds deedt/  
			 Gespeld in een servetje!  
			 Wy knielen biddend voor U neer  
			 En zingen/ Baker/ U tot Eer.  
			    
			 Zie op uw Kroost genadig neer  
			 Van uwen Troon op Wolken.  
			 Er leeft als Gy geen Baker meer/  
			 Gy bakert alle Volken  
			 Gloei eeuwig door van Kindermin/  
			 En speld ons in Uw Luiers in.  
		  
	
{==299==} {>>pagina-aanduiding<<}
 
		  ‘Geliefde Medestotters! De rust van de kraamkamer, en de
			 vrede van de luiermand kome, zy, en blyve overvloediglyk over u allen... dat zy
			 zoo! 
Wat is het dan toch, myne veelgeliefde Medestotters, dat u op elken
			 woensdag doet te-zamen komen in dit heilig stotterhuis? Is het winstbejag,
			 zucht naar aardsch genot? Is het de wensch om gezien te worden, de begeerte om
			 u te verheffen boven uwe medeburgers? In het kort, bestaat er eene reden van
			 zinnelyken aard, die u hier saamvergadert aan den voet van dit gestoelte?
			 
Neen, neen, ik zie het aan uwe blikken, die met nedergeslagen oprechtheid
			 en bedekte helderheid, luide uitroepen: “dat is verre van ons! Wy zyn
			 hier gekomen tot het opslokken van de kruimelen die er zullen afvallen van de
			 feesttafel des eeuwigen gastmaals. Wy dorsten naar het brood van de onbevatbare
			 geheimenissen des bakers, en ons hongert naar de springfontein zyner
			 onafzienbare zelfvolkomenheid.” 
Juist, myne geliefden, dàt is
			 de ware stemming om optegaan tot de verhevene openbaring des onbekenden Woords,
			 want er staat geschreven: “daar zyn hooge Stoepen aan de
			 Huizen” en weldra zal 't koppie worden omgekeerd. Wie wys is, zie toe
			 dat hy de gesprokene woorden versta, opdat niet eenmaal de dwaas zegge:
			 “dat zieje wel!” 
Het is dan ook deze bemoedigende
			 beschouwing, geliefden, die my aanleiding geeft, uwe onafgebrokene
			 opmerkzaamheid interoepen by de behandeling van het punt dat me zal bezighouden
			 op dezen heiligen bakerdag, een punt, zoo gewichtig, zoo treffend, zoo
			 uitnemend, zoo verheven, zoo diep, zoo belangryk, zoo indrukwekkend, zoo
			 luistervol en onbegrypelyk... dat het niet te zeggen is, en dat ik my dus
			 voorstel kortelyk tot klaarheid te brengen. 
Gy vindt de woorden van mynen
			 tekst die van deze verklaring den grondslag zal uitmaken, opgeteekend in het
			 elfde Stoffelium, en daarvan het elfde hoofdstuk, het elfde vers.
			 
Ik heb gezegd: het elfde vers uit het elfde hoofdstuk des elfden
			 Stoffeliums, waar we - met gepasten eerbied - het volgende lezen: 
		  Hier volgde de tekst dien we reeds kennen uit 't negende bericht, en
			 bovendien uit ons verslag van 't salie-avendje. 
		  ‘Hoe langer wy de onschatbare heilige Stoffeliën
			 beoefenen, geliefde Stotters, hoe meer ons de diepe wysheid van alles wat
			 daarin voorkomt in het oog springt, en hoe meer we geraken tot de overtuiging
			 dat die onvergetelyke wegwyzers ter zaligheid juist aldus moesten zyn geplaatst
			 op ons pad, om ons aftehouden van de dwaalwegen der Kadasteranen, of
			 wegtelokken van de poelen der Pennewipsche kettery. 
Onder alle andere
			 heilige uitspraken, worden wy in 't byzonder getroffen door de voorgelezene
			 tekstwoorden, die niet alleen de laatstvoorgaande opmerking ten duidelykste
			 bevestigen, doch bovendien ook dáárom zoo uiterst gewichtig zyn
			 voor ons eeuwig heil, omdat de baker zich in die woorden openbaart in
			 de volheid Zyner houding, en in al den rykdom van Zyne Bakerlyke waardigheid,
			 terwyl voorts de diepzinnige toespeling op de weer-en-windklok die in den gang
			 stond, ons voldoende middelen aan de hand geeft om onze Heilige Schriften te
			 verdedigen tegen de goddelooze wereld, die voorgeeft te twyfelen 
{==300==} {>>pagina-aanduiding<<}
aan baker's bestaan, en durft beweren dat wy geen verstand
			 hebben van natuurkunde. 
Ik stel u te-dien-einde voor, geliefde
			 Medestotters, my te volgen met uwe aandacht, als ik, na: 
			  
				ten eerste, den historischen zin myner tekstwoorden te
				  hebben toegelicht,
 
				ten tweede, zal overgaan tot de ontwikkeling van de
				  stralen die daarin doorlichten, en wel: 
  
 a) Eerste
				  straal. De straal van baker's goedheid. 
 b) Tweede
				  straal. De straal van baker's wysheid. 
 c) Derde
				  straal. De straal van baker's menschenkennis. 
 d)
				  Vierde straal. De straal van baker's matigheid. 
 e)
				  Vyfde straal. De straal van baker's standvastigheid.
				  
 f) Zesde straal. De straal van baker's
				  algemeenheid. 
 g) Zevende straal. De straal van
				  baker's zelfkennis. 
 h) Achtste straal. De straal
				  van baker's edelmoedigheid. 
 i) Negende straal. De
				  straal van baker's nederigheid. 
 j) Tiende straal.
				  De straal van baker's kuisheid. 
 k) Elfde straal.
				  De straal van baker's levenswysheid. 
 l) Twaalfde
				  straal. De straal van baker's onschuld. 
 m)
				  Dertiende straal. De straal van baker's
				  dubbelslachtigheid. 
 n) Veertiende straal. De straal van
				  baker's eeuwigheid. 
 o) Vyftiende straal. De straal
				  van baker's waarheidlievendheid. 
 p) Zestiende
				  straal. De straal van baker's voorzichtigheid. 
 q)
				  Zeventiende straal. De straal van baker's geduld. 

				  r) achttiende straal. De straal van baker's zedigheid.
				  
 s) Negentiende straal. De straal van baker's
				  geheimzinnigheid. 
 t) Twintigste straal. De straal van
				  baker's eenvoud. 
 u) Een-en-twintigste straal. De
				  straal van baker's liefde. 
 v) Twee-en-twintigste
				  straal. De straal van baker's trouw. 
 w)
				  Drie-en-twintigste straal. De straal van baker's yver.
				  
 x) Vier-en-twintigste straal. De straal van baker's
				  schranderheid. 
 y) Vyf-en-twintigste straal. De straal van
				  baker's fatsoen. 
 z) Zes-en-twintigste straal. De
				  straal van baker's goedertierenheid. 
 z bis.)
				  Zeven-en-twintigste straal. De straal van baker's
				  volmaaktheid.
 
				om daarna: ten derde, over te gaan tot de beschouwing
				  der bakerplichten, die uit de voorafgegane bakerbeschouwing
				  voortvloeien. 
			 
 
Het menschdom, myne geliefden, was verzonken in
			 duisternis en hooge belastingen. Alom werd ten duidelykste gevoeld dat er
			 verlichting noodig was, maar te vergeefs wendden zich de blikken naar het
			 Oosten en naar het Westen, naar Zuiderpool en Noordermarkt. Alles bleef even
			 duur en donker. Daar schoot op-eens een golf van licht door den drabbigen
			 hemel. Er werd door de aardbewoners een ster gezien, die losberstte in
			 geruischvolle stilte, en by het schuchter gedonder van die omstandigheid, kwam
			 stoffel ter wereld. Hy leefde en leerde, zooals hy geboren was, met
			 zachtmoedig geweld. 
Het zou ons nu te vèr leiden, geliefden, als we
			 thans ons bezighielden met zyn prille kindschheid en slanke jeugd... neen, even
			 als de reiziger die noode afscheid neemt van de bloemryke aardappelvelden
			 
{==301==} {>>pagina-aanduiding<<}
 langs zynen weg, maar toch met begeerige blikken voorwaarts
			 staart op den nabyliggenden berg der toekomst, zóó ook, geliefde
			 Stotters, nemen wy voor heden afscheid van stoffel, en richten onze
			 blikken op den tekst die voor ons staat als 'n berg van genot. 
De
			 saliemelk der deugd was genoten, en de tuitstoppende blaadjes waren verwyderd
			 uit de monding der ketels door den krachtigen moeder-gehoorzamenden adem van de
			 oudste der dochteren des huizes. De yverige juffrouw laps, die de
			 onvergankelyke ziel stelde boven 't brooze lichaam, en de oefening der genade
			 boven het streven naar zoeten drank... zy die woonde op de onder-voorkamer van
			 het huis dat gezegend was onder alle huizen... zy had toegegeven in de begeerte
			 om meetepraten, en hieraan sluiten zich de voorgelezene tekstwoorden met
			 verbazende geleidelykheid. 
Ik heb moeite, geliefden, my te weerhouden
			 reeds nu uitteweiden over de voortreffelykheid die er ligt in die taal, maar de
			 vrees afbreuk te doen aan den straalbundel dien ik my voornam aftesteken in het
			 tweede deel myner rede, doet my besluiten u eenvoudig te wyzen op den
			 eerwaardigen baker stotter, en op het bont-katoenen jak dat Zyne
			 gelukzalige lenden met geestelyken wellust omsluit. Ziet, geliefden, hoe Zyn
			 geheel lichaam beeft van innigen zielevrede, ziet hoe Hy den vinger opheft by
			 het uiten der nadrukkelyke woorden: dat zeiti! Merkt op, hoe er spanning is by
			 die herinnering aan de onvergetelyke klok, en geestdrift by het meten van die
			 stoep... 
 Want Hy moet die stoep gemeten hebben, myne geliefden! Het is
			 van hoog gewicht, achtteslaan op deze byzonderheid. 
Ja, geliefde Stotters,
			 er zyn hooge stoepen, en er was een klok met wind in den gang! Dit geloof staat
			 als een rots! Wat er wankele of bezwyke, wy houden vast aan die hooge stoep en
			 aan dien wind! Hoe ook de verdoolde mensch zich aankante tegen de openbaring
			 der Geheimenissen van het bakerschap, hy zal zich te-pletter stooten tegen ons
			 stoepsel, en verbryzeld zal hy worden door den wind onzes geloofs! 
Maar,
			 geliefden, vat gy het wel, begrypt gy wel ten-volle wat er in dien wind zit?
			 Zyt gy wel geheel doordrongen van dien wind? Doorblaast u die wind wel
			 behoorlyk by uw opstaan en uw slapen-gaan, by uw middagmaal en uw ontbyt?
			 Dringt die wind wel met voldoend stormgeweld door het weefsel uwer ziel, en
			 doorbruischt hy wel behoorlyk de poriën van uwe gedachten? 
Of -
			 helaas, geliefden, vergeeft my deze schrikwekkende, maar noodige vraag - of is
			 die storm wellicht in uwe harten geworden tot een zuchtje? Is misschien uw wind
			 weggekrompen tot eene labberkoelte, te zwak om 't lichtste voorwerp
			 voorttedryven naar, opteheffen tot, binnentestuwen in de eeuwige
			 gelukzaligheid? 
En die stoep... geliefden! Wat hebt gy met uwe stoep
			 gedaan? Hebt gy wellicht, verleid door de doemwaarde leeringen van de
			 Pennewippers, medegewerkt om de stoep des heils, de hooge stoep der zaligheid,
			 de verheven stoep der genade, te verlagen tot 'n dorpeltje, hoog genoeg - ja,
			 maar ter-nauwer-nood hoog genoeg - om opteklimmen tot de bovenste plank uwer
			 aardsche etenskast, gy die eene stoep noodig hebt om den hemel te bereiken, een
			 wind om u dien stoep optewaaien? 
Zegt het my, zegt het my, geliefde
			 verdwaasden. O, zegt het my, dierbare Medestotters, waar is uw stoep en waar is
			 uw wind? 
{==302==} {>>pagina-aanduiding<<}
 
Gy zwygt? 
Hemelsche baker, zie in
			 genade neder op dat zwygen, en neem onze belofte aan, dat we onze stoep zullen
			 herstellen en onzen wind aanblazen tot er de zaligheid op volgt. Dat zy zoo!
			 
Doch laat ons voortgaan. Na de diepzinnige toespeling op die stoep en dien
			 wind, haalt de verheven baker met ernst en nadruk de woorden aan van
			 den man die dagelyks die stoep beklom, dagelyks den adem diens winds voelde, de
			 woorden van den man die als het ware met die stoep en dien wind vereenzelvigd
			 was: “Je bent 'n goeie Vrouw/ Vrouw Stotter/ en 'n knappe
			 Baker!” 
Een goeie vrouw en 'n knappe baker! Kan er
			 treffender getuigenis worden gegeven, myne geliefden? Hy zegt niet: Je bent
			 'n goeie vrouw, en daarmee uit! En niet: Je bent 'n knappe baker, en
			 daarby blyft het! Neen, duidelyk staat er: Je bent 'n goeie vrouw
			 èn 'n knappe baker, zoowel dus het één als het
			 ander... het andere niet minder dan het één... beiden te-zamen...
			 alles tegelyk! 
Ik weet wel, geliefde Stotters, dat er sedert eenigen tyd
			 onder de valsche geleerden dezer aarde lieden zyn opgestaan die beweren dat het
			 voegwoord: “en” in den grondtekst, zou behooren vertaald te worden
			 met het tegenstellend: “maar” en dat alzoo de Heilige
			 stoep-en-windman eigenlyk bedoelde de hoedanigheid des bakers te
			 stellen niet naast maar tegenover die der vrouw, maar de
			 baker die zorge draagt voor Zyne kraamkinderen tot het einde der
			 eeuwen, heeft niet gewild dat er twyfel wezen zou over een zoo gewichtig punt,
			 en daarom heeft Hy toegelaten - wat zeg ik, Hy heeft bewerkt - dat de juiste
			 tekst Zyner woorden is bewaard gebleven in het Stoffelium naar de
			 beschryvinge des Heiligen multatuliï. 
Ja Geliefden,
			 dáár staat het: “en een knappe Baker!” Dat
			 zegevierende “en” springt in het oog als een vonk van
			 diamant, en wy kunnen den man niet genoeg danken, die door zyne nauwkeurigheid
			 het menschdom bewaard heeft voor de dwalingen die een onmiddelyk gevolg wezen
			 zouden van de verkeerde lezing des onschatbaren voegwoords:
			 “en.” 
En, Geliefden, en! Uwe zaligheid
			 berust op, hangt af van, is verscholen onder, spruit voort uit, gaat samen met,
			 is te vinden in, wordt verzekerd door... dat goddelyke en! 
Doch
			 verder nog gaat de helsche pennewippery onzer dagen. Er zyn er die den
			 braven eenvoudigen multatuli zelven verdenken, òf van onkunde,
			 òf van opzettelyke verkrachting der waarheid... 
Verdoolden! Ziet ge
			 niet waartoe gy wordt vervoerd door uwe zucht om alles te bekladden en te
			 bederven wat ten leven leidt? Beseft gy niet de ydelheid uwer pogingen om
			 aftebreken wat opgebouwd werd door zoo heilige handen? Gevoelt gy niet dat elke
			 aanval op het gebied der Bakerlyke Sloffelien uitloopt op uwe
			 beschaming? Was Hy niet heilig, Hy de eenige onvolprezen
			 baker stotter in Zyn bonte jak? En als men dit toestemt - wat dan
			 toch wel niet kàn ontkend worden - moet dan niet ook hy heilig en
			 onfeilbaar wezen, die de daden en woorden van dien Heiligen persoon heeft
			 te-boek gesteld? En aldus die heiligheid aannemende als uitgemaakt, kunnen er
			 dan fouten wezen in zyn geschrift, geheel geschreven onder den invloed der
		  	begeesterende indrukken van het pas ontloken Bakerdom dat, nog maagde-
{==303==} {>>pagina-aanduiding<<}
lyk
			  en nieuw, nog niet bedorven door menschelyke byvoegselen en
			 helsche pennewipsels, eenen heiligenden invloed uitoefende op de
			 schryvers die getuigen waren, of die althans achternaneven hadden kunnen gezien
			 hebben vàn de getuigen der gebeurtenissen die zy boekstaafden? 
Weg
			 van ons, gy wereldsche wysheid die knagen wilt aan onze zaligmakende
			 voegwoorden! Neen, aarde en hel, gy ontneemt ons niet het vast geloof aan de
			 juistheid, aan de zuiverheid, aan de geloofwaardigheid, aan de heiligheid onzes
			 onvolprezenen Stoffeliums! Met nederige fierheid zien wy neder op uw
			 ydel gepoog! Met onzeggelyke gemoedsrust en betooverend zelfgevoel, roepen wy
			 juichend uit: “Hij was een goeie Vrouw en een knappe Baker!”
			 
Doch dit is nog niet alles. Verder nog, hooger nog, dieper nog, sterker
			 nog, grypt onze tekst in de dierbaarste belangen onzer toekomst... Hy zal
			 altyd 'n goeie vrouw en 'n knappe baker blyven! Gevoelt gy wat dit
			 zeggen wil, Geliefden? Wat hy was, was hy niet voor een oogenblik, voor heden,
			 voor gisteren of voor den dag van morgen... neen, Hy zal blyven wat hy was,
			 altyd, eeuwig... 'n goeie vrouw en 'n knappe baker! 
De aarde zal
			 verkruimelen en te-niet gaan: Hy zal blyven! De zon zal maan worden, of
			 in 't geheel niets! Hy zal blyven! Het heelal zal verzinken: Hy
			 zal blyven voortbakeren ten einde toe! 
O, Geliefden, wien duizelt niet het
			 hoofd by het beschouwen van zulk eene roeping! Hy zal bakeren, bakeren, bakeren
			 tot er niets meer zal te bakeren vallen, en toch blyven voortbakeren! Myne
			 zwakke krachten schieten te-kort by dit denkbeeld! De onnoozele mensch
			 beschouwt, overpeinst, begrypt er niets van, aanbidt en...zwygt. 
Ja,
			 zwygen! Daarom verkondigen wy luide onze overtuiging! Zie, o mensch, gy die
			 bouwt op dingen van één dag, zie onze vastigheid die gegrondvest
			 is op de onömstootbare mannelyke schouderen der vrouw! Waar alles ligt,
			 zal Hy staan blyven. Waar alles bukt, zal Hy zich oprichten. Waar alles
			 vergaat, zal hy bloeien... bloeien in al de frisheid Zyner jeugd, als op den
			 stond toen Hy, tusschen juffrouw mabbel en de Weduwe
			 zipperman, nederig naar den mensch, maar groot als uitverkoren
			 baker, zegevierend getuigen kon: “dat zeiti!”
			 
En Hy zal blyven wat Hy was, niet voor U alleen, niet voor my alleen,
			 neen, wy lezen duidelyk in het hoofdstuk waaruit we onzen tekst kozen:
			 “mijn heele familie zal je altijd gebruiken!” 
Ziet gij,
			 Geliefden: zyne geheele familie! Wat is de familie van iemand die eene
			 zoo hooge stoep heeft, en een windklok? Dat is het menschdom. Vrouw
			 stotter is de baker van het geheele menschelyke geslacht. Hy
			 is uw baker, Hy is myn baker, Hy is zyn baker, Hy is
			 haar baker, Hy is onze baker, Hy is ulieder baker,
			 Hy is hun baker, Hy is de baker van ons allen, ja van
			 allen... behalve van die vervloekte Pennewippers en andere verdoolden die van
			 ons verschillen in geloof. 
Weg van Zyn bakerlyken schoot, gy die geen deel
			 aan Hem hebt, die niet zyt van de familie des mans des verheven stoepsels en
			 des windkloks! Weg van Hem, en vaart naar de diepe gewelven, waar geen
			 baker is. Betreurt daar uwe doemwaardige verstoktheid, en vergaat in
			 bakerlooze ellende! 
Ja, Hy zal het menschdom bakeren ten einde toe!
			 “Maar, staat er verder, als de menschen je wat zeggen/ moet je
			 net doen of je 't niet 
{==304==} {>>pagina-aanduiding<<}
 hoort!” De bedoeling
			 dezer verhevene woorden is: het zal gebeuren dat uw zuigeling - het ingebakerd
			 menschdom, namelyk - wederspannig is, en zich krytend en schreeuwend
			 teweerstelt... doe of je 't niet hoort, baker! Speld er maar dapper op
			 toe. Beschouw elke beweging als strydig met de ware beginselen van Bakerdom en
			 deugd. Maak een pakje van Uwen voedsterling, en laat elke nieuwe Bakerspeld
			 luide verkondigen met kop en met punt: het Bakerdom heeft gezegevierd over de
			 aangeboren verdorvenheid van de familie des mans des verheven stoepsels en des
			 windkloks! 
Doe net of je 't niet hoort, Baker! Stop uwe ooren voor
			 de gebeden der omstanders. Luister niet naar de betweters die meenen dat
			 schoppen en trappen en òm zich slaan, de eerste natuurlyke uitspanning
			 is van ons geslacht. Speld toe, baker, speld toe! Er staat geschreven
			 dat Gy baker zyt, en baker blyven zult... baker dus het
			 menschdom tot het einde der eeuwen. “Gloei eeuwig door, zooals de
			 psalmist zegt, 
		   
			 “Gloei eeuwig door van Kindermin/  
			 En speld ons in Uw Luiers in!”  
		  
 
		  Doch Hy is ook mensch, die baker, en wat meer zegt - of
			 volgens sommigen, minder - Hy is vrouw! Ja, Hy is vrouw op het avendje van
			 juffrouw pieterse, en met echt vrouwelyke bescheidenheid, en iets
			 dubbelnaturigs dat ook de meest verstokte harten treffen moet, hooren wy Hem in
			 onzen tekst uitroepen: “Dankie/ Juffrouw Pieterse/ myn koppie is
			 omgekeerd / dat zieje wel!” 
Hy bedankte, Hy had zyn koppie
			 omgekeerd, en zy zag het wel! Verheven drieëenigheid van zinnediepte!
			 Hy bedankte, ja... maar Hy bedankte niet alleen, Hy keerde te-gelyker-tyd Zyn
			 koppie om, en wel verre van Zich te bepalen tot die Heilige handeling, voegde
			 Hy ter onzer leering daarby: dat zieje wel! 
Voor ik overga tot de
			 verklaring dezer hoogstgewichtigheid, maak ik de zielpynigende opmerking,
			 Geliefden, dat sommigen beweren dat het woord “koppie” in den
			 europeeschen grondtekst tot een verbasterd taaleigen behoort, dat niet dan door
			 lieden van den laagsten stand, en slechts in den gemeenzamen omgang gebruikt
			 werd, waaruit zy aanleiding nemen, om een smet te werpen op de deftigheid van
			 multatuli den Stoffelist. Doch, zooals immer, valt ook deze
			 steen neder in den hof des rampzaligen die den steen geworpen heeft. Want is
			 niet juist dat wedergeven van vrouw stotter's aanbiddelyke taal,
			 letterlyk zóó als Zy moet gesproken hebben om begrepen te worden
			 door,juffrouw pieterse, een bewys voor de echtheid des Heiligen boeks?
			 Zou niet de nooit volprezen multatuli, indien hy 't beeld des
			 bakers had willen opsieren met franjekleederen of krulgewaden... 
		  Hier komt dominee Zieleknyper zoo uitteweiden in myn lof, dat ik uit
			 pure zedigheid genoodzaakt ben terugtekeeren tot den tyd toen er nog
			 inkomende-rechten bestonden, en dus vóór Baker-apothéose
			 en anevrismen. 
		  De lezer zal zich herinneren dat de preek, waarvan ik 'n fragment
		  	meedeelde, alleen mogelyk was door de veronder-
{==305==} {>>pagina-aanduiding<<}
stelling  dat ik
			 verhinderd ware geweest den indruk te schetsen, dien de nederlaag van juffrouw
			 Laps by haar en hare zoog-lotgenooten teweegbracht, en dat er dus vry spel ware
			 gelaten aan de behendigheid van toekomstige godsdienstsmeden, om uit den
			 katastroof op III, 7, b1 (Pp) de elementen
			 byeentezoeken tot 'n bruikbaar windselsysteem. 
		  Daarvan gebeurt niets. De godenmakers die na ons komen, zullen zich
			 moeten behelpen zoo goed ze kunnen, want wel verre van m'n boek hier te
			 sluiten, verklaar ik uitdrukkelyk dat het verbaasd gezelschap, na Pennewip's
			 beslissing, zich bepaalde tot den uitroep: ‘Z... ó... ó...
			 ó!’ zonder iemand aantevliegen, te bekrabben, of ander molest aan
			 te doen.
			 Ik deed wèl aan 't meedeelen dezer
				bakerpreek. Er bleek me dat ze zoo mooi is dat menigeen, na dien eenmaal
				gehoord of gelezen te hebben, voor-goed genezen is van 't idioot kerkgaan. Dit
				is iets gewonnen! 
		 
		
		  395.

		  Spot met zoogenaamd ‘heilige’ zaken, bewyst niets tegen
			 die zaken, maar wekt de tragen op, en geeft den vreesachtigen moed: tot
			 nadenken over de vraag: of die zaken wel heilig zyn? 
		  Dit is veel gewonnen, want dan is de tyd daar tot eenvoudige
			 redeneering, en de konklusie ligt niet ver... ja, ze wordt dan meestal
			 ‘een peer uit eigen tuin.’ (269) 
		 
		 
{==306==} {>>pagina-aanduiding<<}
 
		  Ontwikkeling der oorzaken van den lankwyligen vrede in Europa,
			 waaruit tevens (alles is in alles!) den lezer 't nut blyken kan
			 van de gezette studie der salieavenden. Vervolg en slot der dichtproeven, zeer
			 geschikt voor rederykers en andere knappe versöpzeggende kinderen.
			 Arme wouter... neen, ryke wouter!

			 396.

			 De oplettende lezer die op menschkunde gesteld is, wil natuurlyk
				gaarne weten welke oorzaak ons vorig hoofdstuk zoo kalm deed eindigen, en
				waarom 't saliegezelschap zoo vreedzaam berustte in 'n geval dat nog kort
				geleden aanleiding had gegeven tot zoo hevige ontploffing? 
			 Nog geheel vervuld van den indruk der bakerpreek, zal ik de
				oorzaken der betrekkelyke kalmte die er heerschte na Pennewip's vonnis,
				splitsen in drie deelen: 
			  
			 Vooreerst. Men was reeds driftig geweest, en dus wat
				uitgeput. 
			  
			 Ten tweede. Juffrouw Laps, de aanvoerster in den stryd,
				overzag met genialen blik het slagveld, en zonder juist te denken aan 't
				wereldberoemd gevecht van de Horatiërs en Curiatiërs, vatte zy met
				aangeboren talent de taktiek van 't ‘verdeel en heersch!’
				Mèt de mogendheden Stotter, Mabbel, Krummel en Zipperman tegen 't
				‘huis’ der Pietersens... dat kòn. Maar nu dat huis gesteund
				werd door Pennewip's meesterlyk gezag, schreef de voorzichtigheid voor zich
				terugtetrekken uit den stryd. Want wie verzekerde Talleyrand-Laps dat ze
				rekenen kon op haar bondgenooten? Wie kon haar waarborgen dat niet de baker, of
				misschien juffrouw Zipperman zelve, zou 
{==307==} {>>pagina-aanduiding<<}
overgaan tot den vyand, al
				ware het uit bekrompen eerbied alleen voor meester's bewegelyke pruik? Neen,
				neen... niet op zulken onzekeren bodem liet juffrouw Laps de artillerie
				voortrukken van hare welbespraaktheid. Zwygend zei ze: ‘'k zal je later
				wel krygen!’ en als we ons haar, en al de verhoudingen van 't gezelschap,
				vermenigvuldigd denken met twintig- of dertig-millioen, zouden we ons kunnen
				voorstellen den volgenden dag in deze of gene ‘onder invloed
				staande’ Juffrelapsche krant te lezen: ‘De verhouding met het
				ryk der Pietersens is allerkordiaalst. Men spreekt zelfs van 'n
				vriendschappelyke byeenkomst der respektieve soevereinen, zonder 't minste
				staatkundig doel, en alleen om zich te verheugen in elkanders aanschyn. Men
				ziet hieruit alweder hoe ongegrond de geruchten waren omtrent zekere spanning
				die er zou bestaan hebben over de ware natuur van onze geëerbiedigde
				vorstin. De lezer zal zich herinneren dat wy die geruchten dan ook slechts
				onder reserve hadden meegedeeld.’ 
			  
			 Ten derde. De derde en voornaamste reden van den
				wapenstilstand was: nieuwsgierigheid. Wie zich op-nieuw boos maakte, of boos
				blééf, of boosheid blyken liet, zou moeten vertrekken. En wie
				vertrok, zou niet weten waarom meester Pennewip was komen vertellen dat er weer
				wat aan de hand was met Wouter. Hieruit ziet men voor den duizendsten keer dat
				alle zaken haar goede zyde hebben. Als Wouter Pieterse deugdzaam ware geweest
				in meester's oogen, hadden die oogen waarschynlyk 't lot ondergaan dat hun in
				zoo'n geval door den archaeoloog Klesmeyer eenmaal in de oud-europeesche
				mythologie zou worden aangewezen. 
		  
		 
		
		  397.

		  - Maar meester, vroeg juffrouw Pieterse - na op 't overwonnen
			 zoogdier 'n blik te hebben geworpen die gelden kon voor 'n: ‘waar blyf je
			 nou?’ met rang van overwinningsbulletin - maar meester, wat heeft die
			 Wouter dan nu weer uitgevoerd? 
		  - Ja, wat heeft Wouter weer gedaan? werd er bygevoegd door juffrouw
			 Laps, die zich verheugde omdat het gesprek 'n andere wending nam, en tevens
			 over de nieuwe misdaad die zy vernemen zou, omdat ze zoo godsdienstig was. Want
			 in de godsdienst is de zondaar 'n ding waarop men zich oefent. En juffrouw Laps
			 hield veel van oefenen, zooals we gezien hebben. 
		  Juist zou Pennewip 'n begin maken met de akte van beschuldiging,
			 toen de bel ging... nogeens... - ‘'t was f'r ons’ - en de arme
			 delinkwent trad de kamer in. 
		  Hy was nog bleeker dan gewoonlyk, en er was reden toe 
{==308==} {>>pagina-aanduiding<<}

			 want er waren vreemde zaken met hem gebeurd sedert fancy hem opnam en
			 meevoerde... 
		   
		  - Juffrouw Pieterse, begon Pennewip, myne school is beroemd tot op
			 Kattenburg... hoort gy dat, en verstaat gy dat? 
		  - Och ja, meester. 
		  - Ik herzeg: beroemd, en wel voornamelyk wegens de goede zeden die
			 daar heerschen... ik bedoel natuurlykerwyze: op myne school. Godsdienst en
			 deugd staan by my op den voorgrond. Ik zoude u verzen kunnen toonen over God...
			 maar dit zal ik nu met stilzwygen voorbygaan. Het zy ulieden genoeg, te weten
			 dat myne school beroemd is tot op... wat zeg ik... zelfs heb ik 'n zoontje
			 gehad van iemand op Wittenburg 
			  * -
			 van den blokkenmaker - en eenmaal zelfs ben ik schriftelyk geraadpleegd over de
			 verbetering van 'n knaapje wiens vader heel te Muiderberg woonde. 
		  - Gut, meester! 
		  - Ja, juffrouw Pieterse! ik ben nog in het bezit van den brief, dien
			 ik u zoude kunnen toonen als ik zulks verkoos - de man was doodgraver, en die
			 jongeling had zich overgegeven aan het teekenen van ongepaste figuren op de
			 zerken - maar juist dáárom - ik bedoele om de godsdienst en deugd
			 waaromtrent ik zoo beroemd ben - voel ik my verplicht u by dezen medetedeelen
			 dat ik niet verkies den goeden naam myner school te zien verloren gaan door uw
			 deugniet van 'n zoon die dáár staat! 
		   
		  De arme Wouter was onthutst. Dat klonk anders dan 'n 
{==309==} {>>pagina-aanduiding<<}

			 pauselyke aanstelling... die hy trouwens niet langer begeerde, want hy had
			 zoo-even 'n heel andere aanstelling bekomen die hem beter aanstond. 
		  Z'n moeder wilde terstond overgaan tot wat zy haar godsdienst noemde
			 en hem 'n kastyding toedienen, om den meester tevreden te stellen en dezen te
			 toonen dat ook in haar huis deugd en goede zeden op den voorgrond stonden. Maar
			 meester vond beter het gezelschap te doen weten wat er aan de hand was, om
			 daardoor te-gelyker-tyd het schuldbesef van den patiënt inniger te
			 maken.
		   
		  - Uw zoon, juffrouw Pieterse, behoort tot de klasse der roovers,
			 moordenaars, vrouwenschenners en brandstichters...
		   
		  Meer niet.
		   
		  ‘Heilige genade! Goeie hemelsche gerechtigheid! Barmhartige
			 christenzielen nog toe! Och, lieveheeremenschelyke deugd, is 't mogelyk! Wat 'n
			 mensch moet beleven!’ Zoo omtrent - maar ik sta niet in voor de juistheid
			 - was de stortvloed van uitroepingen waaronder de tienjarige roover,
			 moordenaar, vrouwenschermer en brandstichter bedolven werd. Arme Wouter!
		   
		  - Ik zal u 'n stuk voorlezen van zyne hand, zei meester, en wie
			 daarna nog twyfelt aan de verdorvenheid van dezen knaap...
		   
		  't Heele gezelschap beloofde dat men er niet aan twyfelen zou. Het
			 stuk dat de meester daarop voorlas, was dan ook van 'n aard dat die twyfel heel
			 moeielyk viel, en ikzelf, die Wouter heb gekozen tot myn held, zal moeite
			 hebben den lezer te overtuigen, dat-i niet zóó slecht was als-i
			 er uitzag in z'n vreeselyk 
		   
			 	‘rooverslied. 
			 Met myn zwaard,  
			 Op m'n paard,  
			 En myn helm op het hoofd,  
			 Er op in! En den vyand den schedel gekloofd,  
			 En vooruit!  
		  
 
		  - Christenzielen, riep 't heele gezelschap, is-i dol? 
		   
			 En vooruit!  
			 Op den weg,  
			 Langs de heg, 
{==310==} {>>pagina-aanduiding<<}
 
			 Met een houw en een stoot  
			 De dragonders verjaagd, en den markgraaf gedood...  
		  
 
		  - Lieve goeie god, wat heeft-i toch tegen dien markgraaf? jammerde
			 de moeder. 
		   
			 Om den buit!  
		  
 
		  - Zieje, 't is om den buit, zei juffrouw Laps, ik zeg maar
			 altyd, men begint met 'n bybel, en... 
		   
			 En die buit  
			 Is myn bruid...  
		  
 
		  - Hebje van z'n leven... z'n bruid! De jongen heeft pas
			 gewisseld! 
		   
			 En die buit  
			 Is myn bruid,  
			 My gekocht met m'n staal...  
		  
 
		  - Met z'n st... a... a... a... l! 
		   
			 En die buit  
			 Is myn bruid,  
			 My gekocht met m'n staal,  
			 En ik voer, als een veêr, met my mee haar in 't
				zaal,  
			 Naar de grot...  
		  
 
		  - Hemelsche genade, wat wil-i in die grot uitvoeren? 
		   
			 Als de wind  
			 Zoo gezwind,  
			 Jaag ik voort met myn vracht,  
			 En ik sla op haar schreien en kermen...  
		  
 
		  - Och, gerechtige vrede, 't mensch kermt 'r van! 
		   
			 En ik sla op haar schreien en kermen geen acht,  
			 Wat genot!  
		  
 
		  - Dat noemt-i genot! Ik word 'r koud van! 
		   
			 En dan weer  
			 Op-en-neer,  
			 Rechts en links door het land...  
		  
 
		  - Lieve Jesis, daar gaat-i weer!
{==311==} {>>pagina-aanduiding<<}
 
		   
			 En dan weer  
			 Op-en-neer,  
			 Rechts en links door het land,  
			 Hier een villa verwoest, daar een klooster verbrand,  
			 Tot vermaak!  
		  
 
		  - De hel zit in dien jongen... tot vermaak! 
		   
			 En dan voort  
			 Weer gespoord  
			 Naar een nieuw aventuur...  
		  
 
		  - Alweer? Waar wil-i in godsheeren-naam nu weer naar toe? 't Is om
			 te bezwyken... 
		   
			 En dan voort  
			 Weer gespoord  
			 Naar een nieuw aventuur,  
			 En myn reisweg geteekend met bloed en met vuur,  
			 Om de wraak...  
		  
 
		  - Goeie god, wat hebben ze 'm toch gedaan? 
		   
			 Want de wraak  
			 Is de taak  
			 Van den koning van 't woud...  
		  
 
		  Is-i razend... 'k zal 'm koningen! 
		   
			 Want de wraak.  
			 Is de taak  
			 Van den koning van 't woud...  
			 Die, alleen tegen allen, zyn schepter behoudt...  
		  
 
		  - Wat 's dàt voor 'n ding? 
		   
			 Die, alleen tegen allen, zyn schepter behoudt,  
			 En banier!  
			 Op, hoezee...   
			 Wie gaat mee?  
		  
 
		  't Gezelschap rilde op die uitnoodiging. 
		   
			 Op, hoezee...  
			 Wie gaat mee?  
{==312==} {>>pagina-aanduiding<<}
 
			 Nu geen schepsel verschoond,  
			 Nu de mannen gehangen...  
		  
 
		  - Lodderyn! 
			  * Trui, je ziet dâ-k... 
		   
			 Nu de mannen gehangen, de vrouwen...  
		  
 
		  - Lodderyn... lodderyn! 
		   
			 de vrouwen gehoond...  
		  
 
		  - Lodderyn, lodderyn, lodderyn... Trui! 
		   
			 de vrouwen gehoond,  
			 Voor pleizier!’  
		  
 
		  - Voor pleizier... herhaalde meester op 'n graftoon, voor pleizier!
			 Hy... doet... die... dingen... voor... zyn... plei... zier! 
		   
		  't Heele gezelschap lag in zwym. Ook Stoffel's pyp was uitgegaan.
			 Maar Wouter had iets kalms in z'n wezen, en toen z'n moeder hem genoeg geslagen
			 had om haar bezinning terugtekrygen, legde hy zich niet ontevreden neer in 'n
			 hoekje van de achterkamer, waar-i weldra insliep om te droomen
			 vanfancy. 
		 
		 
{==313==} {>>pagina-aanduiding<<}
 
		  Nauwkeurig bericht omtrent den toestand der hoofdpersonen van
			 deze geschiedenis, na de katastrofe. Malle uitval van den schryver, zeer
			 geschikt om de genegenheid van publiek te winnen, en dat
			 monster overtehalen tot vernieuwing van z'n abonnement.

			 398.

			 Den volgenden dag was er veel teruggekeerd tot de oude orde van
				zaken, en om niet den schyn van lompheid op ons te laden, als bekommerden wy
				ons niet over de personen waarmee wy een zoo genoegelyken avend hebben
				doorgebracht, zullen we in 't voorbygaan aanstippen dat juffrouw Mabbel weer
				aan 't bakken en machenetiseeren was gegaan, en vrouw Stotter aan 't bakeren.
				Ze veroordeelde de ongelukkige schepsels die aan hare zorg werden toevertrouwd
				tot 'n twee- of driemaandelyksche onbewegelykheid, zeker om den pasgeborenen 'n
				prettig denkbeeld inteboezemen van hun nieuwbegonnen loopbaan, en om ze te
				straffen voor de brooddronken luidruchtigheid waaraan ze zich hadden schuldig
				gemaakt voor hun geboorte. 
			 Meester Pennewip hield zich als gewoonlyk bezig met het
				fatsoeneeren onzer gewezen aanstaande groot-ouwelui, en z'n pruik, nog niet
				geheel hersteld van de ondergane aandoeningen, verlangde reikkrullend naar
				zondag. 
			 Klaasje van der Gracht had den prys gekregen, met 'n plechtig:
				‘ga zoo voort, myn zoon!’ Dat-i gedaan heeft. Nog dagelyks zie ik
				gedichten verschynen die zyn meesterhand verraden door duidelykheid, bondigheid
				en geestverheffing, en daar ik verneem dat er kwaadwilligen zyn die beweren dat
				de ongevaccineerde Klaasjen overleden is aan de pokken, acht ik me 
{==314==} {>>pagina-aanduiding<<}
 verplicht hem in bescherming te nemen tegen dien laster. 't Genie
				sterft niet, dat spreekt vanzelf, anders zou 't voor 'n genie niet de moeite
				waard wezen zich te laten geboren worden. Doch al ware onze Klaas dood naar den
				mensch, zyn geest leeft voort in z'n volgelingen, en dit vind ik 'n schoone
				onsterfelykheid. 
			 Ook de familie De Wilde is niet uitgestorven, en zal niet sterven.
				Daar ben ik zeker van. 
				 * 
			 Juffrouw Krummel vroeg haar echtgenoot of ze werkelyk 'n zoogdier
				was, en hy die veel levenswysheid had opgedaan aan de beurs, antwoordde na
				eenig overleg dat-i van zulke praatjes nooit meer geloofde dan de helft.
				‘In dit geval: de laatste’ zeid-i er binnen'smonds by. 
			 Juffrouw Zipperman kadasterde burgerlyk voort, en was verkouwen.
				Maar ze had het er voor over, want ze was 'n ‘schikkelyk mensch.’
				Alleen kon ze niet verdragen dat juffrouw 
{==315==} {>>pagina-aanduiding<<}
 Laps zoo hoog had
				opgegeven van haar vader ‘in de granen’ en van haar deugd. De oude
				Laps, beweerde zy, was niet in de granen geweest, maar er onder.
				Hy had ze namelyk gedragen in 'n zak op z'n hoofd, dat heel anders is dan
				granen te verkoopen, want wie wat verkoopt, staat alweer wat hooger dan wie wat
				draagt. Dat had alzoo juffrouw Laps niet moeten zeggen. En wat haar deugd
				betrof, ieder wist van die historie met den briefbesteller die zulke zware
				bakkebaarden had. ‘'t Was niet om 't mensch te skandeliseren, heere neen!
				't Was maar dat men 't wist, en dat men er van sprak... dàt was 't maar!
				Die juffrouw Laps mocht dus wel zwygen van 'r deugd.’ Juffrouw Zipperman
				wou echter ‘de zegsman niet wezen, omdat kwaadspreken haar
				gewoonte niet was, maar de briefbesteller keek nog altyd naar boven, als-i
				voorbyging... dat deet-i!’ 
			 Truitje en haar zusters zaten zoo goed mogelyk opgeschikt voor 't
				venster, en als er jongelui voorbygingen, trokken ze haar gezichten in 'n plooi
				alsof ze nooit iemand godsdienstiglyk hadden
				‘terecht-gebracht.’ 
			 De juffrouw van onder-achter vertelde in de komeny dat ze
				verhuizen wou ‘want 't was 'n schandaal by de Pietersens... 'n
				wáár schandaal.’ En: ‘er had juist wat onder
				gestaan!’ 
			 Juffrouw Pieterse beredderde haar huishouden, en zag er uit als 'n
				‘mensch.’ Van-tyd tot-tyd ‘deed’ ze haar godsdienst op
				de kinderen, die, als ze 't voor 't wenschen hadden gehad, gewis liever waren
				ter-wereld gekomen by Alfoeren, Dajaks of andere verblinden die wat minder
				gevoeligheid belyden in hun godsdienst. 
			 Juffrouw Laps had byzonder goed geslapen, dien nacht. Wat my
				genoegen doet. Ik zou wel meer van haar kunnen zeggen, maar dit houd ik
				vóór me omdat ik nooit m'n onderwerp uitput. 
			 Stoffel was naar z'n school gegaan, en had daar getracht aan de
				jeugd verachting inteboezemen voor rykdommen, naar aanleiding van 'n gedicht
				dat gemaakt scheen op 'n vliering, door iemand die vermoedelyk niet veel last
				had van z'n rykdom. Maar de jongens waren onöplettend, en schenen maar
				niet te vatten welk genoegen 'r in stak geen geld te hebben om knikkers te
				koopen. Stoffel schreef die hardheid hunner harten toe aan Wouter's wangedrag.
				Ze hadden zeker al gehoord van den aanslag op 't leven van dien markgraaf, en
				van dat zonderling logeeren in 'n grot. Daarom bewezen zy minder eerbied aan
				Stoffel, dan hem toekwam als derden ondermeester met 'n verlengd buis. 
			 En Wouter?
{==316==} {>>pagina-aanduiding<<}
 
			 Deze was nog altyd in afwachting van de straf die hy zoo
				ruimschoots verdiend had, want z'n moeder had hem te kennen gegeven dat de
				‘terechtstelling’ van den vorigen avend maar 'n voorloopige
				godsdienstoefening geweest was, en dat de eigenlyke bezoldiging zyner zonde
				uitbetaald worden zou als ze daarover had gesproken met huisdominee. Wat billyk
				was. Want, in zaken van godsdienst, heeft de dominee - huis- of niet - 'n stem.
				Hy wordt er voor betaald, en studeert er voor. De menschen die dus beweren dat
				men wèl doet de geestelyken uit z'n huis te houden, weten niet wat ze
				zeggen. 
			 Maar intusschen wist Wouter niet wat-i zou aanvangen. Naar school
				gaan, kon-i niet. Meester had hem uitdrukkelyk verboden verder meetescheppen
				uit die bron van Wetenschap. Wandelen mocht-i niet. ‘God weet wat je weer
				uitvoert als ik je-n-uit m'n oogen verlies’ zei de moeder, die voorgaf
				bevreesd te zyn dat-i weer zou losgaan op de kloosters, maar eigenlyk alleen
				daarom 't verlof tot uitgaan weigerde, omdat Wouter dat verlof gevraagd had.
				Want ze meende, als velen, dat het voor ondeugende kinderen nuttig is, in alles
				te worden gedwarsboomd. 
			 Als Wouter sluw ware geweest, had-i misschien voorgewend verliefd
				te zyn op die donkere achterkamer, om den trap te worden afgejaagd tot zedelyke
				verbetering, en dan had-i 'n bezoek kunnen brengen aan z'n molens. 
			 En de voorkamer was hem verboden omdat de jonge-juffrouwen
				‘hem niet konden zien.’ Met deze woorden namelyk drukten zy haar
				afschuw van roovers en Wouter's verdorvenheid uit. 
		 
		 
		
		  399.

		  Ja, wèl was ze donker, die achterkamer! En ware zy maar
			 alleen donker geweest, doch ze was bovendien vuil, bekrompen, en gevuld met al
			 de dampen die de dagelyksche atmosfeer uitmaken van III, 7,
			 b1 (Pp). 
		  Als 'n looden domper drukt zoo'n verblyf iemand op 't hart, en ik
			 mag niet toegeven, aan wat misschien m'n plicht was, aan de begeerte tot
			 nauwkeurige beschryving van zoo'n hol, om niet oorzaak te wezen van de
			 misselykheid die auteur en lezer bevangen zou by zulke beschryving. 
		  Ja, m'n plicht misschien! Want wie met de pen spreekt tot het Volk,
			 heeft 'n roeping te vervullen, 'n roeping te heiliger omdat ze niet als sommige
			 andere roepingen mag worden gemaakt tot 'n beroep.
{==317==} {>>pagina-aanduiding<<}
 
		  Wat toch beweegt my, u te verhalen van onder-voorjuffrouwen, en
			 Pennewip's pruik? Van zingende molens en bakers oudje? Van vuile achterkamers
			 en de hysterische godsdolheid der Lapsen? Van Stoffel's vrouwelyke werkwoorden
			 en Wouter's koninkschap. 
		  Wat beweegt my daartoe? 
		  Is 't me om eer te doen? 
		  Fraaie eer, de kopiïst te wezen van de schimmelige portretten
			 die onder, naast, boven, en achter ons rondwandelen, en te bekyken zyn op elke
			 noordermarkt, om-niet. 
		  Dank? 
		  Ge hebt my niet te danken, publiek. Ik schryf wat ik
			 verkies, onverschillig of 't u aanstaat. En als ik let op de dingen die u
			 wèl aanstaan, als ik de voddery onderzoek, weeg en schat, waarvoor gy uw
			 handen roodklapt... zie, dan hoop ik dat ge u te-bersten fluit over myn werk. 
			  * 
		  Meent ge inderdaad dat 'n schryver wiens schryven middel is,
			 en geen doel... een schryver die ‘wat te zeggen heeft’
			 iemand die zich opgewekt voelde iets tot-stand te brengen dat verre ligt buiten
			 't bereik van de ambachtslui der litteratuur... meent ge waarlyk dat zoo-iemand
			 gesteld is op uw goedkeuring, en dat hy uw: ‘macte animo, m'n
			 jongetje’ opvangt in z'n muts, als 'n welkome aalmoes van den
			 goedgeluimden rentenier aan 't genie? 
		  Meent ge dat? 
		  Ha, ha, gy die alles uit Parys ontvangt, of uit Neurenberg... en gy
			 anderen die niets wezen zoudt, als ge niet tot 
{==318==} {>>pagina-aanduiding<<}
 iets waart
			 gemaakt in de koninklyke voorkamer, of in 't kabinet van 'n minister die
			 meestal zelf moeite heeft iets te blyven... meent gy allen inderdaad wat
			 te beduiden omdat ge in voordeeligen handel met granen, speelgoed, slaapmutsen
			 of bestuursluim, de weinige stuivers hebt gewonnen die noodig zyn om myn werk -
			 dat is: 't papier en den arbeid des zetters - te betalen? 
		  Scheurt eens 'n blaadjen uit uw kopyboek, gy kooplui, en teekent
			 eens 'n denkbeeld uit op dat blaadje, dan zullen we zien hoe 't eerste ding er
			 uitziet dat ge niet hebt gekregen uit vreemde fabriek! 
		  Trekt eens los die zyden linten van uw portefeuille dien ge zoo
			 pronkerig draagt onder den arm, o ministers, alsof 't Volk niet wist dat die
			 vodden sedert jaren het distinktief zyn der prachtuitgaven van onbeduidendheid!
			 Trekt eens los die linten... open... open! Laat eens zien wat ge hebt,
			 wat ge zyt, wat ge inderdaad wezen zoudt als mensch,
			 indien ge niet door 'n bovendryvend kliekje Kamerleden waart opgeheven tot
			 schynbare vertegenwoordigers der denkbeelden die zyzelf niet hebben! 
		  Wat me tot schryven beweegt, nogeens? 
		  Geld... betaling? 
		  Ontvangt het schaap betaling voor z'n wol, de koe voor haar
			 melk? 
		  Die betaling is voor de lakenkoopers en voor de kaashandelaars, die
			 geen melk of wol zelf maken. Wat veel fatsoenlyker is, zooals we gezien
			 hebben. 
		  Doch schapen en koeien worden gevoed ten-minste, zy 't dan
			 ook niet ter belooning van wat ze gaven, dan toch opdat ze gevende blyven
			 zouden. 
		  Maar schryvers, dichters, kunstenaars... 
		  Ja, ook die koeien en schapen worden nu-en-dan gevoed. Maar 't is
			 niet in de ruime frissche wei. Men bewaart ze in muffe dompige
			 boven-achterdoosjes... en dan klaagt men nog dat ze er niet voordeelig uitzien,
			 en schrale wol geven, of blauwe melk... 
		  Foei! 
		  Betaling?
			 (1879.) Nederlandsche ambachts- of kooplieden,
				industrieelen, enz. laten zich niet afschepen met minder loon dan hun kollegaas
				in 't Buitenland ten-deel valt, maar 'n hollandsch schryver - die, N.B.
				te wedyveren heeft met de vernuften van heel de beschaafde wereld! - moet zich
				tevreden stellen met 'n bespottelyk geringe betaling. Dit is even oneerlyk als
				dom van de Natie. En vraagt men of in ons land deze onhebbelyke fout wordt goed
				gemaakt door hartelijker hulde, dieper vereering, meer invloed, hooger aanzien,
				verhevener standpunt? Geenszins! Om nu van den waan der geldmannen niet te
				spreken, het voddigst ministertje van den dag, die zoo-even door 'n haagsch
				knoeierytjen op 't kussen kwam en wiens naam straks zal vergeten zyn, acht zich
				verheven boven den man die zonder de minste hulp van anderen, uit eigen brein
				of hart, door eigen arbeid en vaak ten-koste van zeer bittere
				levenservaring , duizenden sticht, leert of vermaakt. Een deel van
				publiek, dom als altoos, neemt met die koddig-treurige rangverwarring
				genoegen, zonder zelf te weten hoe uilig het zich aanstelt. Een ander deel
				tracht door smaad aantevullen wat er aan betaling ontbreekt. En dat
				publiek maakt nog aanspraken! Dat eischt nog mooischryvery van z'n
				auteurs! Dat wil 'n ‘nederlandsch tooneel’ hebben! Dat spreekt van
				Nationaliteit! Allons donc! 
		 
		
{==319==} {>>pagina-aanduiding<<}

		  400.

		  Wat me dan beweegt? Ik zal 't u zeggen, publiek... voor 'n
			 deel althans. Ik ben u niets schuldig, dus ook niet al de waarheid. Maar
			 wàt ik u geef, zal waarheid wezen. 
		  Wat me beweegt? Ziehier: 
		  Ge zult moeite hebben my te gelooven, maar toch wil ik u verzekeren
			 dat er menschen bestaan die van hun jeugd af zich bezighielden met denken. 
		  't Klinkt vreemd, paradoks, 't jaagt u schrik aan... maar inderdaad,
			 het is zoo. 
		  Daaronder zyn er die opgemerkt hebben dat er in onze maatschappy
			 veel is wat anders wezen moest, en met wat goeden wil, anders wezen kòn.
			 Het terechtbrengen van àl 't verkeerde is onmogelyk, maar 't berusten in
			 verkeerdheden, omdat wy ze niet allen kunnen veranderen, is aftekeuren,
			 en - naar myn opvatting der roeping van den mensch - misdadig. 
		  Want wie op zyn weg 'n steen vindt, die oorzaak wezen kan van
			 struikeling voor wien na hem komt, kantele dien ter-zyde. Het is niet voldoende
			 den steen òmtegaan, en alleen zichzelf te waren tegen schade. Daar rust
			 op ieder lid van 't groote reisgezelschap des menschelyken geslachts 'n dure
			 verplichting den kant des wegs dien hy langs-ging, te merken met weggeruimde
			 hindernissen, opdat die eervolle gedenkteekenen van z'n arbeid, aan latere
			 reizigers strekken tot voordeel, hen opwekken tot dankbaarheid, en aansporen
			 tot navolging. 
		  Maar er zyn zeer zware steenen! Daartoe gebruiken de mynwerkers
			 kruit en dynamiet. 
		  En de groote, logge, schynbaar onbeweegbare rotsblokken die den weg
			 naar volksgeluk en volmaking versperren, laat men springen door wat
			 geest.
{==320==} {>>pagina-aanduiding<<}
 
		  Veel is er niet noodig, zooals ge ziet. Maar toch altyd meer dan er
			 wordt gestookt uit uw granen, publiek. 
		  Sedert lang heb ik my beyverd hier-en-daar 'n steen uit den weg te
			 ruimen. En als 't me niet gelukt, zal ik toch zorgdragen dat wie na my komt,
			 sporen vinde van myne pogingen. 
		 
		
		  401.

		  Het is niet zonder doel dat ik den held van m'n verhaal liet geboren
			 worden in den kring van burgerlyke bekrompenheid. Bekrompenheid naar ziel en
			 lichaam beide, want er bestaat 'n zeer innige verwantschap tusschen de benauwde
			 tweede-achterverdiepingsche denkbeelden, en de bekatechiseerde stofferigheid
			 van zoo'n omnibus-bedstee. Alles is in alles. Begrippen van deugd,
			 zedelykheid, godsdienst, zyn veelal geschoeid op de leest van de ruimte waarin
			 men zich bewoog. (366) Want de mensch - zooals de
			 geheele Natuur - schept niets. Om te geraken tot de gothische bouworde,
			 moesten wy eerst zien hoe 't eikenwoud zich welfde tot 'n kerkdak, en de
			 omkrullende akanthus was noodig om ons de korinthische te leeren. Wie in
			 en met zonneschyn leeft, maakt zich 'n god van licht en kleuren, en waar men
			 genoodzaakt is den elboog aan 't lyf te houden om vrede te hebben met 'n
			 kontubernaal, heeft men 'n godje noodig dat niet veel plaats inneemt. Dien god
			 zal men dus kleinzeerig, kribbig, lastig, kwalyknemend, vervelend en
			 kwaadaardig maken, als men steeds gedwongen was z'n eigen leven te persen in
			 kleine vormen, en als er dan nog bovendien vuiligheid bykomt, is er in 't
			 geheel geen huishouden met zoo'n god. 
		  De zoogenaamde christelyke godsdienst heeft het meest opgang
			 gemaakt, of zich 't best staande-gehouden, in streken waar de menschen 't
			 dichtst op elkaar gedrongen zyn, en waar alzoo in benauwde kamertjes de beste
			 gelegenheid bestond tot het uitbroeien der spokerige vertellingen van
			 zondenval, zoendood, genade of ongenade, en eeuwige verdoemenis. Het leven in
			 de opene, vrye, groene natuur - niet voor 'n individu, want 'n individu brengt
			 z'n begrippen van huis mee - het Volksleven in de ruimte, vaagt die
			 bekrompen denkbeelden weg, en men overstroome de zoogenaamd-onbeschaafde landen
			 vry met zendelingen en evangeliums, zonder dwang zal men nooit slagen in de
			 trouwens moeielyke taak om de muffe kamerzotternyen optedringen aan volken die
			 gewoon zyn hun indrukken te ontvangen van de frissche buitennatuur. 
		 
		
		  402.

		  Ik heb 'n serjant gekend die de willems-orde
			 ‘reklameerde.’ Ik was toen klerk op 'n prokureurskantoor, en hielp
			 
{==321==} {>>pagina-aanduiding<<}
 den man aan z'n rekwesten ‘en verder gemaal met dat
			 ministerie.’ 
		  Z'n ‘beleid’ stond vast. Z'n ‘trouw’ was
			 verheven boven allen twyfel. Dit kon men lezen op z'n koperen medalje van
			 twaalfjarige dienst. De zaak kwam dus alleen neer op z'n moed: 
		   
		  - Zieje, jongeheer, dàt kan ik ze maar niet aan 't verstand
			 brengen. Ik liep... en schoot... en zei... en de luitenant zei... en toen kwam
			 ik...
		   
		  Volgt: de historie van z'n moed. Och arm... soldatenmoed! Daar is
			 wat ànderen moed noodig in 't leven!
		   
		  - Zieje, jongeheer, dat wou ik ze nog 'reis goed aangetoond hebben
			 in 'n rekwest... maar 't moet op pooten staan. Ik wou graag m'n moed bewezen
			 hebben, weetje... als je dàt doet, ben ik klaar.
		   
		  Ik zei: jawel, en schreef 'n rekwest - 't was het zeventiende,
			 geloof ik - dezen keer met 'n paar latynsche spreuken er in, omdat ik klerk was
			 by 'n prokureur. 
		  De moed zegevierde ditmaal... waarschynlyk door 't latyn. M'n
			 serjant werd ridder, en ik ging met hem wandelen. Dit vond ik prettig, om 't
			 aanslaan. 
		  Helaas, helaas, welke prokureursklerk zal 'n rekwest schryven voor
			 my, waarin wordt aangetoond welken moed ik noodig had om te schryven
			 zooals ik schryf?
		   
		  - Zieje, jongeheer, als ze daar zoo zitten achter hun lessenaar op
			 dat ministerie, begrypen ze niet...
		   
		  Ziet ge, toekomstig publiek, als ge daar zoo zit in uw
			 lateren tyd, achter den hoogen lessenaar uwer twintig eeuwen
			 méér... zult ge niet begrypen hoeveel moed er noodig was in 1862,
			 om inteloopen tegen de battery die u zoo laag en platgeschoten voorkomt, in
			 drie-duizend zóóveel! (Vgl. Noot op 
			 131.) 
		  Maar willems- of andere orden wil ik er niet voor hebben. 
		 
		
		  403.

		  Ik trek te-velde tegen al wat op zedelyk, maatschappelyk en
			 staatkundig gebied klein, gemeen, bekrompen of benauwd is. 
		  Wat de wyze aangaat waarop ik dien stryd voer, begeer ik m'n
			 volkomen vryheid te bewaren, zonder achttegeven op gewoonte of school. Wie 't
			 niet aanstaat, mag zich by m'n buurman voorzien. 
		  En wie meenen mocht dat ik gebrek aan beleid verraad door de
			 onëerbiedigheid waarmee ik u aanspreek, publiek, 
{==322==} {>>pagina-aanduiding<<}

			 toont zelf niet ruim voorzien te wezen van beleid. Want, dit moet ik zeggen in
			 uw voordeel, kwalyknemend of haatdragend zyt ge niet. Ik hoor u sedert achttien
			 eeuwen uitschelden voor goddeloos, verdorven, verdoemd, en zoo al voort, en in
			 plaats van boos te worden, zingt ge psalmen op de wys van m'n bakerlied, ter
			 eere van de verdoemers. 
		  Er is nog iets dat ik in u heb opgemerkt, of liever ik heb de oude
			 opmerking bevestigd gezien, dat het veel veiliger is 'n heel publiek
			 uitteschelden, dan 'n individu. 
		  Als men polichinel z'n bochel verwyt, schynt hy aan de eer zyner
			 familie verplicht u rekenschap te vragen van uw gebrek aan scherpzichtigheid,
			 daar ge - volgens hem - hadt moeten héénkyken door dien bochel.
			 Maar als men een geheel Publiek opmerkzaam maakt op zulke kameelige
			 verhevenheden, troost zich de een met de mismaaktheid van den ander, en
			 ‘vermaakt er zich mee’ als 'n ‘springend wichtje’ van 
			 Van Alphen. O, gy bochels... 
		 
		
		  404.

		  - Lieve god, Marianne, zet toch 't venster open!
		   
		  Ach, lezer, ik heb u vergeving te vragen. Als 't niet m'n vaste
			 gewoonte was nooit iets doortehalen, zoudt ge de voorgaande oneerbiedige
			 paragrafen nooit onder de oogen hebben gekregen. Verbeeld u dat ik door
			 huiselyke omstandigheden - orgels, zangers, opgenomen vloerkleeden, boos humeur
			 van de meid, geldgebrek en dergelyke gemoeds-servituten - ben aangeland op 'n
			 keukenkamertje. Daar zyn de regels geschreven die u geweldig moeten hinderen,
			 en die onverschoonbaar wezen zouden als ik niet ware beklemd geweest tusschen
			 'n paar aarden potten, 'n keukenmeid en 'n bak met wortelen. 
		  Gebrek aan ruimte, aan kalmte en aan lucht heeft zóó
			 nadeelig gewerkt op m'n humeur, dat ik - die anders vroolyk van aard ben, en al
			 m'n lezers dol lief heb - ben verleid geworden tot zwartgalligheid en
			 onaangename toespraak. Ik schyn niet recht by m'n zinnen geweest te zyn. Ik
			 veracht u in 't minst niet, ik zou lust hebben u om den hals te vliegen uit
			 pure genegenheid, en hoe ik u bezie van-achteren of van-voren, ik vind geen
			 spoor van 'n bochel. Ook was 'k nooit klerk by 'n prokureur. Ge ziet dus dat ik
			 niet wist wat ik zeide. 
		  Ja, de frissche lucht heeft uw bochel afgewaaid, en ik ga wat
			 wandelen. Zoodra 't goed weer is, zal 'k eens 'n paar hoofdstukken schryven
			 à la belle étoile. 
		 
		 
{==323==} {>>pagina-aanduiding<<}
 
		  Wat vluchtige karakterstudie, gevolgd door 'n zot
			 sprookje.

			 405.

			 Maar als ik, die van-tyd tot-tyd de werelddeelen doorjaag als 'n
				nieuwe Mazeppa, als ik zoo op-eenmaal toegaf aan den benauwenden indruk van 'n
				keukenkamertje, hoe moet dan wel de ziel van dien armen Wouter zyn benepen
				geweest tusschen de muren zyner woning, en in de sterk toegehaalde banden van
				z'n geheel bestaan. 
			 De arme jongen was bewindseld en bezwachteld van z'n geboorte af.
				Kromme beentjes, bybelsche geschiedenis, engelsche ziekte, met twee
				woorden spreken, versjes over deugd en gehoorzame jongetjes, mooi-handje
				geven, knielende avendgebedjes, toornige godsgerichten, zwarte mannen voor
				stoute kinderen, ‘oogjes toe’ voor en na 'n boteram, slapen met
				opgetrokken knieën, zonde doen, angst over gescheurde broeken,
				godsdienstoefeningen met of zonder akkompanjement van gevoeligheid... arme
				Wouter! 
			 Ik weet wel dat duizenden en duizenden geen beter lot hebben, maar
				juist daarom zeg ik: arme Wouter! Misschien dat die uitroep anderen opwekt tot
				de klacht: arme wouters! 
			 En al ware dit zoo niet, wat den een past, is te ruim of te nauw
				voor 'n ander, en Wouter's ziel was van ongewone leest. 
			 Het kluchtig rooverslied dat hem was ingegeven door 't pas gelezen
				boek, toonde hoe z'n maagdelyke verbeelding was getroffen door de indrukken van
				wat hem groot voorkwam. Hy was nog geheel kind, en bovendien 'n goed
				kind. Hy zou geen 
{==324==} {>>pagina-aanduiding<<}
 vliegje hebben leedgedaan, zoodat de hoogst
				krimineele strekking van z'n lied alleen voortkwam uit de zucht om op-eenmaal
				't hoogste te grypen, het verste te bereiken, de eerste te
				zyn, in 't wedperk dat z'n kinderlyke fantazie hem had ingeleid. 
			 Roover... goed! Maar dan ook 'n flinke roover, 'n roover boven
				alles, 'n roover zonder genade, 'n roover voor pleizier! 
			 Van dat vrouwen-hoonen had-i eigenlyk geen begrip. Hy zei dat maar
				om 't rym, en wyl-i uit 'n paar zinsneden van z'n boek had opgemaakt dat het
				zoo'n byzonder aangename uitspanning was. 
			 Als-i voor z'n veertien stuivers toevallig 'n Karel
				Grandisson - vervelender gedachtenisse! - had te lezen gekregen, zou z'n
				gedicht van dien woensdag heel anders uitgevallen zyn, en hy had misschien...
				ja zeker had-i dan de hand van verzoening gereikt aan Slachterskeesje, en dien
				wellicht nog 'n paar griften toegegeven, met volkomen vergiffenis voor 't
				onjuist verhuizen van dezen of genen graaf. 
			 Want het eigenaardige van gemoederen als dat van Wouter, is dat ze
				geheel zyn wàt ze zyn, en verder gaan, in welke richting ook, dan
				oppervlakkig scheen te liggen in de macht der indrukken die hen 't eerst die
				richting volgen deden. Er zou van zulke karakters veel te wachten zyn, wanneer
				niet het toeval - d.i. deze of gene natuurlyke oorzaak die we niet kennen, en
				die we toeval noemen uit schaamte over dat gebrek aan kennis - wanneer
				niet zoo'n toeval zich vermaakte de Wouters te doen geboren worden in 'n kring
				waar ze niet worden begrepen... en dus mishandeld. 
			 Want ook dit is een van onze eigenaardigheden, dat we gaarne
				iemand mishandelen wiens ziel anders is bewerktuigd dan de onze. ‘Hoe
				beweegt toch dat horloge?’ vraagt 'n kind, en rust niet voor-i het door
				hem niet begrepen raderwerk heeft stukgedraaid. Dan ligt de boêl in
				elkaar, en de kleine misdadiger verontschuldigt zich met de betuiging
				‘dat-i weten wilde hoe 't gemaakt was.’ 
			 Zoo ook willen volwassen kinderen van de soort die we
				kortheidshalve menschen noemen, als het toeval hun 'n kostbaar werk in handen
				speelt - een werk althans dat anders is samengesteld dan hun gewone
				Neurenberger eieren - gedurig onderzoeken hoe 't gemaakt is? En ze rusten
				meestal niet voor ze hun gebrek aan werktuigkunde hebben gewroken op 't
				ongelukkig voorwerp dat zich verstoutte ietwat te verschillen van die
				eieren. 
			 De pointe van 't achtste courantenbericht uit de vyftigste
				eeuw is niet nieuw. Ik beweer niet ooit iets nieuws te schryven, 
{==325==} {>>pagina-aanduiding<<}

				wat dan ook zelden de moeite waard wezen zou, want de waarheid is oud. Lang
				voor brandstapels en katechizeermeesters was er 'n man die zich vermaakte met
				het ‘terechtbrengen’ van de voorbygangers, door ze in zyn bedstee
				te leggen en uitterekken tot zyn maat als ze te kort waren, of door
				afteknippen wat uitstak als ze zich verstoutten zyn model in lengte te
				overtreffen. 
			 Dien man heeft Theseus doodgeslagen, en daaraan deed Theseus
				wèl. Maar hy heeft de bedstee laten bestaan, en dat is niet goed, want
				de erfgenamen van dien juiste-maatstelselaar zetten op hun gemak 't handwerk
				voort. 
			 Maar omdat nu m'n venster openstaat, wil ik voor ditmaal den lezer
				hierover niet verder lastig vallen. Ook zou 't den schyn hebben alsof ik
				anderen wou pasmaken in myn bedstee. Dat wil ik niet, en daarom vertel
				ik nu weer wat anders. 
		 
		 
		
		  406.

		  Wouter zat met beide elbogen op de tafel, en liet daarop het hoofd
			 rusten. Hy scheen verdiept in 't over'shandsche naadje dat Leentje
			 bezighield, maar we zullen terstond zien dat z'n gedachten elders waren, en wel
			 zeer ver van Burgerstand III, 7, b1 (Pp).
		  
		  Men had haar verboden te spreken met ‘dien kwajongen’ en
			 slechts van-tyd tot-tyd, als juffrouw Pieterse de kamer verliet, vond Leentje
			 gelegenheid hem eenige troostwoorden toetevoegen, schoon 't haar in 't oog viel
			 dat Wouter niet zoo bedroefd was als men vooronderstellen zou van iemand die
			 benepen zat tusschen de kastyding van gister en den huisdominee van morgen.
			 Want morgen zou de man komen om die zaak aftedoen.
		   
		  - Maar, Wouter, hoe kon je spreken van brandstichten? 
		  - Och... ik meende... sjt! 
		  - En die graaf... wat was dat weer met dien graaf? 
		  - 't Was 'n markgraaf... sjt! 
		  - Wat is dat voor 'n graaf? Zeker weer uit 'n ander huis? 
		  - Ja... 't was de vader van Amalia. Maar dat is de zaak niet... ik
			 heb je wat te zeggen, Leentje... sjt! 
		  - Amalia? Wie is Amalia? 
		  - Dat was m'n bruid. Maar, Leentjen, ik wilde je zeggen... sjt! 
		  - Je bruid? Benje gek, Wouter... je bruid? 
		  - Ja, dat wàs ze... maar nu niet meer. Ik wou haar helpen, en
			 dreef daarheen... toen kwam er 'n eend... maar, Leentje, dat is de zaak niet...
			 ik begryp nu alles... sjt! Ik 
{==326==} {>>pagina-aanduiding<<}
 ben voorbygedreven... sjt! 
		  - Wie... waar... wàt benje voorbygedreven? 
		  - Amalia. Ze zat in 't kroos.... ik begryp nu alles... ik ben...
			 sjt! 
		  - Ik begryp er niets van, Wouter. Maar zeg eens, die vrouwen...
			 waarom toch wou je die vrouwen... 
		   
		  Arme Leentje... zy was nooit gehoond! Ze had er zooveel voor
			 over gehad!
		   
		  - Die vrouwen stonden in 't boek. Maar, hoor eens... ik ben...
			 sjt! 
		  - En dat klooster? 
		  - Dat doet er niet toe. Ik weet nu alles, alles... luister, ik zal
			 't je zeggen, Leentje... sjt! 
		  - M'n god, Wouter, jongen, wat mankeert je? Je kykt alsof je gek
			 bent!
		   
		  Wouter was opgestaan. Hy hief zich hoog op, richtte een fieren blik
			 naar de balken, legde de rechterhand op 't hart, stak de linker uit als om 'n
			 spaanschen mantel te drapeeren...
		   
		  Men bedenke dat Wouter nooit in den schouwburg geweest was...
		   
		  ...en zeide:
		   
		  - Leentjen, ik ben 'n prins!
		   
		  Daarop kwam de moeder binnen, en verwyderde hem met 'n paar oorvegen
			 uit Leentje's tegenwoordigheid. 
		 
		
		  407.

		  Het prinsdom van Wouter lag in de maan... neen, veel verder.
		   
		  Ziehier hoe hy gekomen was tot die nieuwe waardigheid.
		   
		  Lang voor het begin dezer geschiedenis - ja, zéér lang
			 geleden was er 'n koningin der geesten, juist als in Hans Heiling. Ze
			 heette A-OO. 
		  Ze bewoonde geen hol, zooals in Hans, maar hield haar hof ver
			 boven de wolken, wat luchtiger is en dan ook beter past voor 'n koningin. 
		  Ze droeg 'n halssnoer van sterren, en er was 'n zon gezet in haar
			 zegelring. 
		  Als ze uitging stoven de nevelvlekken op als stof, en met 'n
			 waaierslag verjaagde zy de firmamenten. 
			Haar kinderen speelden met planeten als knikkers, en klaag-
{==327==} {>>pagina-aanduiding<<}
den
			  dat die zoo moeielyk waren weertevinden na 't wegrollen tusschen
			 't huisraad. 
		  Het zoontje der koningin, prins Upsilon, was verdrietig daarover, en
			 verlangde gedurig ander speelgoed. 
		  De koningin liet hem 'n doosje siriussen geven, maar binnen weinig
			 tyds waren ook deze weer verloren. Doch 't was Upsilon's eigen schuld. Hy had
			 maar beter moeten achtgeven op z'n speelgoed. 
		  Men stelde hem zoo goed mogelyk tevreden. Maar wat men hem ook gaf,
			 gedurig vraagde hy wat anders, wat grooters, en méér. Dit was 'n
			 fout in 't karakter van den kleinen prins. 
		  De moeder, die als koningin der geesten 'n zeer verstandige vrouw
			 was... 
		 
		
		  408.

		  Daar is tusschen verstand en geest geen zoo wyde kloof als beweerd
			 wordt door wezens die gebrek hebben aan beide. 
		 
		
		  409.

		  ...de moeder begreep dat het voor den kleine nuttig wezen zou zich
			 'n beetje te gewennen aan ontbering. 
		  Daarom gelastte zy dat men Upsilon eenigen tyd geheel zonder
			 speelgoed laten zou. 
		  Dit geschiedde. 
		  Men nam hem alles af. Zelfs de komeet waarmed-i aan 't kaatsen was
			 met prinses Omikron, z'n zusje. 
		  Prins Upsilon was driftig van aard, en vergat zich in z'n
			 uitdrukkingen zóóver dat hy iets onëerbiedigs zeide over
			 zyne moeder. 
		  Ook prinses Omikron, verleid door zyn voorbeeld - want niets is
			 verderfelyker dan slechte voorbeelden - wierp met driftig gebaar haar palet
			 tegen 't heelal. En dat staat niet voor 'n meisje. 
		  Nu bestond er in 't ryk der geesten 'n wet dat wie 't ontzag voor de
			 koningin uit het oog verloor, of iets tegen 't heelal aangooide, daarvoor zou
			 worden gestraft met tydelyk verlies van alle waardigheid. 
		  Prins Upsilon werd 'n zandkorl. 
		  Na zich 'n paarduizend eeuwen goed gedragen te hebben, werd hem de
			 heugelyke tyding meegedeeld dat-i bevorderd was tot mosplantje. 
		  In deze hoedanigheid paste hy braaf op, en deed wat 'n goed
			 mosplantje behoort te doen. 
		  Op zekeren morgen ontwaakte hy als poliep. 
		  Dit geschiedde omstreeks den tyd toen de menschen begonnen hun
			 spyzen te bereiden met vuur.
{==328==} {>>pagina-aanduiding<<}
 
		  Hy bouwde 'n paar werelddeelen, en werd 'n eeuw of duizend daarna
			 tot belooning van z'n yver veranderd in 'n garnaal. 
		  Ook in deze betrekking had niemand de minste klachte over z'n
			 gedrag, en weldra ging-i over in de klasse der zeeslangen. 
		  Hy vermaakte zich heel onschuldig door schuilhokje te spelen met de
			 zeeluî 
			  * maar deed niemand kwaad,
			 en kreeg daarop vier pooten, met rang van mastodont, en de vergunning zich wat
			 te vertreden op 't land. 
		  Met wysgeerige gelatenheid schikte hy zich in dien nieuwen stand, en
			 hield zich bezig met geologische opmerkingen. 
		  Een paar millioen eenwen later... 
		   
		  Als ik zoo van eeuwen spreek, houde men in 't oog dat al die tyd
			 te-zamen genomen in het ryk der geesten maar 'n klein kwartiertje was... of
			 juister: dat die tyd volstrekt niets was. Want tyd is uitgevonden
			 tot gemak van de menschen, zooals wy spelboeken geven aan kinderen. Voor
			 geesten is toen, nu en dan volkomen hetzelfde. Zy grypen
			 gisteren, heden en morgen te-zamen met één blik,
			 even als men zonder spellen 
{==329==} {>>pagina-aanduiding<<}
 'n woord leest. Wat was en
			 wezen zal, is. 
		  Dit wisten de Egyptenaars en de Feniciërs heel goed, maar de
			 Christenen hebben 't vergeten. 
		  Fancy begreep dat Wouter niet lezen kon, en daarom
			 spelde ze hem Upsilon's geschiedenis vóór, zooals ik doe
			 voor den lezer.
		   
		  Een paar millioen eeuwen later alzoo, klom-i op tot olifant, en 'n
			 geestminuut of wat dáárna, dat is dus tien jaren - menschelyke
			 jaren ditmaal - vóór den aanvang van m'n verhaal, werd-i
			 overgeplaatst in de klasse der menschen. 
		  Wat-i als olifant misdaan had, weet ik niet. 
			  * 
		  Maar, had fancy gezegd, om nu niet verder teruggezet, en om
			 binnen weinig tyds hersteld te worden in z'n rang als prins van den geeste,
			 moest-i nu als mensch braaf oppassen, geen roofliederen maken, niets
			 verkwanselen, zelfs geen bybel... en dan zou 't wel gaan. 
		  Ook moest-i zich schikken in de sleepeloosheid van juffrouw
			 Pieterse. ‘Dit wàs nu eenmaal zoo!’ zei fancy. 
		 
		
		  410.

		  Die fancy scheen 'n soort hofdame van Wouter's moeder te
			 wezen, die hem 'n bezoek bracht in z'n ballingschap om hem wat optebeuren en
			 moed in te spreken, opdat-i de tydelyke bestraffing die hem ten-deel viel, niet
			 zou opvatten alsof men boos op hem was. 
		  Zy beloofde hem te bezoeken van-tyd tot-tyd...
		   
		  - Maar, had Wouter gevraagd, hoe vaart m'n zusje? 
		  - Uw zusjen is ook gestraft... ge kent de wet. Doch zy is 'n lief
			 kind. Ze schikt zich geduldig in de kastyding, en belooft beterschap. In den
			 beginne is zy een luchtbolletje geweest, en heeft zich als zoodanig
			 onberispelyk gedragen. Daarop werd ze een maanstraal; en ook in die
			 hoedanigheid was er niets op haar te zeggen. Zy schéén dat het 'n
			 lust was, en uw moeder had geestkracht noodig om haar straf niet te bekorten.
			 Zeer spoedig is ze dan ook bevorderd tot geur, en voldeed byzonder, want ze
		  	vulde de heelallen dat wy er hoofd-
{==330==} {>>pagina-aanduiding<<}
pyn  van kregen. Dit gebeurde
			 omstreeks den tyd toen gy begonnen zyt gras te gebruiken. Weldra werd ze 'n
			 vlinder. Maar uw moeder vond die konditie niet geschikt voor 'n meisje, en liet
			 haar daarom spoedig overgaan in 'n sterrenbeeld... zie, daar staat ze...
			 ònder ons.
		   
		  Wouter zocht Omikron, maar vond haar niet... 
		 
		
		  411.

		  't Gebeurt zeer dikwyls dat we iets niet zien omdat het te groot
			 is. 
		 
		
		  412.

		  - Zie, zeide fancy, dáár... rechts... neen,
			 iets verder... dáár... dáár... de noordster! Dat is
			 haar linkeroog. Het rechter kunt ge niet zien, omdat ze bukt naar Orion, haar
			 pop, dien ze op haar schoot houdt en liefkoost...
		   
		  Wouter zag het duidelyk, en riep:
		   
		  - Omikron... Omikron! 
		  - Neen, neen, sprak de hofdame, dat gaat niet, prins! Er staat
			 uitdrukkelyk in den last der koningin dat uw straf cellulair is. 't Is reeds 'n
			 groote gunst dat ge samen zyt opgesloten in één heelal. Toen
			 onlangs uw broertjes den melkweg hadden bemorst met zondvloeden, zyn ze heel
			 ver van elkaar gezet.
		   
		  Wouter was daarover zeer bedroefd. Hy had zoo graag 'n kus gegeven
			 aan al die sterren met 'n pop op den schoot, die z'n zusje waren...
		   
		  - Ach, fancy, riep hy, laat me samenwezen met Omikron!
		   
		  Fancy zeide niet: ja, en niet: neen. Ze had iets in haar
			 wezen als iemand die nadenkt over de mogelykheid van het tot stand brengen
			 eener hoogstmoeilyke zaak. 
		  Maar Wouter, moed scheppend uit haar weifelen, herhaalde z'n
			 bede:
		   
		  - Ach, laat me samenwezen met m'n zusjen... al moest ik weer gras
			 eten of werelddeelen bouwen, ik zal eten en bouwen met lust en met yver als ik
			 mag samenzyn met Omikron!
		   
		  't Schynt dat fancy bevreesd was iets toetezeggen wat boven
			 haar macht stond, en tevens dat het haar smartte die toezegging niet te kunnen
			 geven:
		   
		  - Ik zal 't vragen, fluisterde zy, en nu...
		   
{==331==} {>>pagina-aanduiding<<}
 
		  Wouter wreef zich de oogen uit... dáár was 't
			 brugje... dáár de sloot... 
		  Hy hoorde de eend, die hem nog altyd uitschold uit de verte... 
		  Hy zag z'n molens weer... ja, ja... zy waren het! 
		  Maar ze heetten niet meer... hoe was ook weer die naam? 
		  Die molens heetten d'Morgenstond en den Arend, en zy
			 riepen zooals houtzaagmolens gewoon zyn: 
		  Karre karre, kra kra... 
		  Daarop was Wouter naar-huis gegaan, en we hebben gezien wat hem daar
			 wachtte. 
		 
		 
{==332==} {>>pagina-aanduiding<<}
 
		  Plechtig bezoek van huisdominee, dat anders afloopt dan de
			 scherpzinnigste lezer kan voorzien. Taal, genade, 't huis op den hoek, de
			 gekompromitteerde vrouw uit babilon, prikkelslangen, napreek
			 met gevoeligheid... arme wouter!

			 413.

			 Daar de lezer veel ondervinding heeft - ik zoek sedert jaren
				te-vergeefs naar iemand die zich beklaagt over gebrek aan die waar - zal-i
				weten dat genoegens en rampen nooit zoo groot zyn als ze ons toeschenen in de
				verte. 
			 Het was dus te voorzien dat de huisdominee die Wouter boven 't
				hoofd hing, niet zoo zwaar op hem zou neerkomen als men zonder deze wysgeerige
				opmerking meenen zou. Dit wàs ook zoo. 
			 De man was eigenlyk maar beunhaas in 't vak. Hy behoorde namelyk
				tot de klasse der katechizeermeesters en krankbezoekers, en stond tot 'n
				wezenlyken dominee, als 'n likdoornsnyder tot 'n geneesheer. Maar voor de
				eksteroogen van III, 7, b1 (Pp) was-i bekwaam
				genoeg. En al ware hy dit niet geweest, ieder moet de tering naar de nering
				zetten. Menschen die op de tweede verdieping wonen, kunnen geen aanspraak maken
				op grieksch in hun zielevoedsel. 
			 Wouter zou dan ook gekapitteld worden in gewoon hollandsch.
				Juffrouw Pieterse had 'n schoon jak aan. Stoffel had pypen neergelegd, en er
				was 'n stoel gezet voor juffrouw Laps die verzocht had van de party te wezen:
				‘om de stichting’ zei ze. De meisjes waren uitgegaan, daar
				huisdominee geweldig met de armen slingerde als er indruk noodig was, en ze dus
				voorzagen dat er behoefte wezen zou aan ruimte.
			 
{==333==} {>>pagina-aanduiding<<}
 
			 - Jonchelinch... sprak de man, en er scheen al
				terstond indruk noodig te wezen, jonchelinch...
			  
			 Het is zeer opmerkelyk hoe 't geloof en de genade invloed hebben
				op de uitspraak van de meest, gewone woorden. Huisdominee zou zeker niet gezegd
				hebben, lanche pyp of jonche doperwten, maar de heiligheid
				verandert alles. En niet de uitspraak alleen, de heele taal, de woord- en
				zinvorming verandert door 't geloof. Ik ben niet ongenegen dit aantenemen als
				'n bewys voor de kracht en de waarheid van die dingen, en denk ernstig aan 'n
				verhandeling: ‘over den invloed der genade op de hollandsche taal.’
				Ja, 'k ga in deze meening zóó ver dat ik twyfel koester aan de
				rechtzinnigheid van iemand die op dagelyksche manier, zonder zalving of
				gebrouw, my 'n opmerking meedeelt over 't weêr, of tyding vraagt van m'n
				gezondheid. Zelfs in hoesten en niezen moet de genade zich openbaren, of de
				zaak is niet zuiver. Let maar eens op of niet 'n dominee z'n neus anders snuit
				dan 'n ander?
			  
			 - Jonchelinch, gy zyt diep gezonken...
			  
			 Juffrouw Laps knikte dat dit juist geoordeeld was. Stoffel zoog
				aan z'n pyp, met 'n uitdrukking van onbeschryfelyke godzaligheid. Juffrouw
				Pieterse hield 'n hoek van haar voorschoot gereed om by-de-hand te wezen als ze
				huilen moest.
			  
			 - Jonchelinch, of juister gezegd: jonche dochter...
			  
			 't Gezelschap keek wel wat vreemd, maar men hield het voor 'n
				lapsus linguae. Ook moet men by geestelyke toespraken niet vitten op 'n
				woord. Dit is lastig voor den spreker, en leidt tot niets.
			  
			 - Jonche dochter, uit kracht van myn ambt, en door de roeping als
				hoochepriester in den Heere... want ieder die 't Evangelium verkondigt, is 'n
				hoochepriester in den Heere... in den Heere...
			  
			 De man zag rond alsof-i toestemming noodig had. Ieder knikte.
			  
			 - In den Heere...
			  
			 Nieuwe blik om bevestiging uittelokken. Die blik slaagde, maar ik
				kan niet ontveinzen dat men verwonderd was over z'n buitengewoon lang toeven by
				dien ‘Heere.’ 
			 Ditmaal sloeg men de oogen neer om hem te dwingen voorttegaan.
			 
{==334==} {>>pagina-aanduiding<<}
 
			 - Door myn hoochepriesterschap... in den Heer... zeg ik u, jonche
				dochter, dat gy gelyk zyt aan de hoere van Babilon die hoereerde met de
				koningen der aarde...
			  
			 Niemand myner lezers mag de neus optrekken voor 't juist weergeven
				van huisdominee's taal. Ik erken dat ik, die geen christen ben, de vryheid
				nemen zou de deur te wyzen aan iemand die zich zulke uitdrukkingen veroorloofde
				in myn stal. Maar christenen kunnen toch welstaanshalve zich niet beklagen als
				men hen toespreekt met woorden uit hun bybel. 
			 Dit was 't dan ook eigenlyk niet wat de toehoorders hinderde.
				Juffrouw Laps vernam zelfs gaarne een-en-ander over de slechte reputatie van
				die babilonische vrouw. Ze had daarby iets in haar houding dat te kennen gaf
				dat zy nooit in Babilon geweest, en dus buiten spel was. Juffrouw
				Pieterse en Stoffel waren te goed gewoon aan de onbeschofte platheden der tale
				Kanaäns, dan dat zy daarover zouden verwonderd of ontsticht geweest zyn.
				Neen, de verbazing van 't gezelschap had 'n heel anderen grond. 
			 Men moet erkennen dat meester Pennewip by 't oplezen van Wouter's
				zondenregister zeer weinig kapitale misdaden ongemoeid had gelaten, en zie,
				daar komt huisdominee die 't brandstichten overslaat, het rooven vergeet, van
				moord en doodslag geen melding maakt, het vrouwenhoonen op den achtergrond
				laat, en in-plaats van dat alles Wouter heel onverwacht beschuldigt van
				‘hoerery met de koningen der aarde.’ Dit was iets heel nieuws, en
				hoe ook gewoon aan Kanaänitische beeldspraak, juffrouw Pieterse vond het
				wat sterk. Zy waagde dus 'n bescheiden: friskuus! het afgekeurde
				stopwoord van de koekbakkersjuffrouw. Zoo gaat het. Men schimpt op iets
				vreemds, en neemt het over. Maar hier was 't geval ernstig genoeg om 't gebruik
				van wat vreemds te wettigen.
			  
			 - Friskuus, dominee! Wouter heeft...
			  
			 Juffrouw Laps wilde ook wat zeggen, maar ze werd in de rede
				gevallen:
			  
			 - Zwyg, o gy vrouwe van de muren Jericho's, gy die 'n huis van
				ontucht bewoont op de wallen der stad... 
			 - Maar dominee, de juffrouw woont onder-voor... 
			 - Ja, en m'n vader was... 
			 - Houd op met je gevlei... o gy Delilah-Rachab! En gy, vrouw... ik
				zeg u... zoowaar de Heer leeft... dit meisjen is weggezonken... 
			 - Maar dominee, Wouter is 'n jongen!
{==335==} {>>pagina-aanduiding<<}
 
			 - Zwyg, en hoor de woorden des hoochepriesters! Ik zeg u dat zy is
				weggezonken in 'n poel van ongerechtigheid... 
			 - Maar dominee... 
			 - Laat 'm begaan, fluisterde juffrouw Laps, daar zit wat achter.
				Hy zal op Wouter neerkomen met 'n omweg... dat doen ze wel meer.
			  
			 Hierin had juffrouw Laps gelyk.
			  
			 - Dit meisje, ging huisdominee voort, met 'n uitdrukking van
				indruk die veel plaats noodig had, en die ons noopt de wysheid te bewonderen
				van de dochteren des huizes, welker uitgaan ruimte liet aan dominee's
				welsprekendheid, dit meisjen is... 'n meisje! 
			 - In-godsnaam dan, zuchtte juffrouw Pieterse.
			  
			 Maar dat toestemmen kostte haar inspanning. Want niets is
				moeielyker te gelooven dan 'n wonder dat men ziet. De wonderen die men niet
				ziet, maken 'n onderscheid.
			  
			 - In-godsnaam dan.. 
			 - Ja... dit meisjen is 'n meisjen... en wat meer zegt, ze is eene
				vrouw! Ja, ze is eene vrouw, en heeft gehoereerd... 
			 - Och lievechristenzielen, ik kan er niet uit wysworden! 
			 - Ik wel, zei juffrouw Laps, ik begryp 't heel goed. 
			 - Ja, slang... jy begrypt me! Je geweten verklaart je de woorden
				die er stroomen van de lippen des mans Gods... en je verdorvenheid doet je de
				verzenen tegen de prikkels slaan.
			  
			 Juffrouw Laps had reeds lang opgemerkt dat huisdominee zich
				by-voorkeur tot haar wendde. Ze had dit beschouwd als 'n hulde aan haar diepere
				geloofskennis, en als des sprekers wensch zich te verzekeren dat de verheven
				zin zyner woorden beter werd begrepen dan van den patient of de anderen kon
				verwacht worden. Maar toch wou ze nu graag een woordjen in 't midden brengen
				over die verdorvenheid, om te protesteeren tegen de meening dat deze haar
				privaat eigendom wezen zou:
			  
			 - Ja zeker, dominee, verdorven zyn wy allen... allen zonder
				onderscheid, maar... 
			 - Zwyg, goddelooze vrouwe Babilons... en vertrek uit je huis op de
				muren der stad. Je bent verdoemd, zeg ik je, en... 
			 - Hé? vroeg juffrouw Laps verwonderd en ietwat
				beleedigd.
			  
			 Want de vromen nemen verdorvenheid en verdoemenis met veel
				genoegen aan, zoolang men die dingen kollektief uitdeelt, maar ze worden boos
				als men verklaart dat er iets hapert aan 
{==336==} {>>pagina-aanduiding<<}
 hen persoonlyk. Juist
				als met de bochels in 
				403.
			  
			 - Hé... hoe meent u dat, dominee? 
			 - Ik zeg dat je verdoemd bent, vrouwe uit Josua twee... er
				hangen roode koorden uit je venster... en je hebt gehoereerd met de koningen
				der aarde...
			  
			 Tot-dusver was alles goed. Het hoereeren met koningen heeft iets
				deftigs, en schaadt niet. Maar:
			  
			 ...met de koningen der aarde, en met den brief besteller die zulke
				dikke bakkebaarden heeft.
			  
			 Dit was èrger dan ‘zoogdier.’
			  
			 Voor juffrouw Laps den tyd had haar eer te herstellen door 't
				verscheuren van den man gods, vloog Leentje de kamer in:
			  
			 - De vent is dronken, juffrouw, hy is stomdronken... hy heeft
				gebitterd op den hoek... daar is-i de deur uitgegooid, en de jongens loopen 'm
				na... kyk hier!
			  
			 En ze wees door 't raam naar-buiten, waar inderdaad de
				straatjongens met veel gejuich 'n preek kommenteerden die huisdominee scheen
				gehouden te hebben, want ze riepen: ho, ho, prikkelige slang met je verzenen...
				houd je staart recht! 
			 Stòmdronken nu was huisdominee niet, dit hebben wy gehoord,
				maar dronken was-i. In 't wynhuis op den hoek had hy oefening gehouden, en
				Leentje die dit wist of giste, was uitgeloopen om daarvan zekerheid te hebben,
				en door de openbaring van 's mans toestand, de pyniging van Wouter te bekorten.
				In dit voornemen werd zy te-hulp gekomen door huisdominee zelf, die in 't
				wynhuis had hooren spreken over die geschiedenis van den briefbesteller, en by
				z'n aankomst in de woning van juffrouw Pieterse, zich vergiste in den patient
				dien-i behandelen moest.
			  
			 - En, voegde Leentjen er by, 't is niet nu alleen... 't is niet
				altyd even erg, maar laatst met Habakuk... 
			 - Zwyg jy, en ga aan je werk, zei juffrouw Pieterse, die beschaamd
				was omdat ze zich vergist had in de soort van wynberg dien huisdominee
				bearbeidde.
			  
			 My komt die vergissing heel verschoonbaar voor, en ik ben zeker
				dat ze nog lang had kunnen voortduren als de kloeke Leentje daaraan geen eind
				gemaakt had. 
			 Niet zonder moeite beschermde men huisdominee tegen de woede van
				juffrouw Laps. Stoffel hielp den man den trap af, 
{==337==} {>>pagina-aanduiding<<}
 zoo goed-i kon,
				en leverde hem over aan de straatjongens die terstond 'n liedjen op hem
				maakten, vol prikkelslangen en jenever. Ik heb dat dichtstuk niet kunnen
				machtig worden. Wat jammer is. En iets te maken, en dat uittegeven als echten
				codex, strydt tegen m'n principes. 
			 Zoodra juffrouw Laps zich 'n beetje hersteld had, koos zy de
				verstandigste party, en beschuldigde zichzelf van verkeerde opvatting.
			  
			 - O... o... o! Zoo ziet men hoeveel oefening er noodig is, om
				vasttestaan in de leer! Ik herinner me nu klaar hoe er in de Schrift wordt
				gesproken van verkeerde handelingen der dochteren Jeruzalem's. Dàt
				heeft-i bedoeld met z'n briefbesteller. M'n vader was in de granen, en ieder
				weet dus wie ik ben. De zaak is duidelyk, maar ik voel hoe langer hoe meer
				behoefte aan oefening... aan oefening, weetje? 
			 - Maar, lieve juffrouw Laps, de man was dronken... 
			 - Zoo zegt Leentje, maar... 
			 - En al dat volk op de straat! Hoor eens... 
			 - Juist als met den profeet Eliza. Ook hem beschimpten de kinderen
				op de straat, en toen kwamen er beeren...
			  
			 ‘Hei, hei... pas op je verzenen!’ klonk het
				buiten.
			  
			 - Waarom zendt de Heer z'n beeren niet, klaagde juffrouw Laps die
				inzag dat de eenige wys om zich rein te wasschen van dien briefbesteller,
				bestond in 't verheffen van huisdominee tot profeet. En hierin had ze alweer
				gelyk. Wat 'n profeet zegt, kan men opnemen zooals men wil. Een bruid is 'n
				kerk, een tempel is 'n lichaam, een vader is 'n zoon, een zoon is 'n geest, een
				geest is 'n vader, één is drie, drie is één, en 'n
				briefbesteller is niemendal.
			  
			 - Maar de man was dronken, herhaalde juffrouw Pieterse, alsof ze
				hierin 'n reden vond om huisdominee's taal niet zóó ver
				wegtewerpen als wanneer-i eenvoudig ware bezeten geweest door bybelwoede. 
			 - En al waar-i voor 'n oogenblik gevallen, wat zou dat bewyzen?
				Blyft men niet altyd mensch, en is de val niet noodzakelyk om de genade te doen
				uitkomen? Zeg, mensch, waar bleef de genade, zonder val?
			  
			 Dit wist juffrouw Pieterse niet, en ik ook niet. 
			 Ik vind dat die juffrouw Laps alweer gelyk had: zonder val geen
				genade, en zonder genade geen val. Die dingen hooren by-elkaar als slot en
				sleutel, en wie er wat afneemt, doet 
{==338==} {>>pagina-aanduiding<<}
verkeerd. Als men 'n gebouw
				wil laten bestaan, moet men niet hier-en-daar 'n pyler omhalen of 'n hoeksteen
				wegbreken. Sit ut est, aut non sit. Huisdominee was dus geheel in z'n
				recht, en juffrouw Laps ook, schoon zy eigenlyk de zaak alleen
				dáárom overbracht op het terrein der H. Godgeleerdheid, wyl ze de
				aandacht wou afleiden van haar briefbesteller.
			  
			 - Maar wat moeten we dan in-godsnaam aanvangen met dien kwajongen?
				riep juffrouw Pieterse in 't eind.
			  
			 Stoffel begreep, by ontstentenis van huisdominee geroepen te zyn
				tot de preek van den dag. Hy behandelde Ezechiel en de
				afscheiding van de tien stammen, en deed er wat by uit
				Mattheus. Daarna ging-i over op de
				Makkabeen, en sloot met Daniel,
				Paulus, 'n Onze Vader en den H. Geest.
			  
			 - Heel goed, zei juffrouw Laps, maar nu de straf?
			  
			 Want de vromen zyn nooit tevreden voor er wat van straffen in
				komt, waarin ze, met het oog op de Schrift, volkomen konsekwent zyn.
			  
			 - Water en brood... stelde de moeder voor, of... wat zou je denken
				van de Openbaring? 
			 - Ja... zoo... ik mag de psalmen nogal, of... de
				geslachtsregisters... Jakob gewan Juda, Zadok gewan Achim... 
			 - Och, mensch, dat is alles al geprobeerd, en niets heeft
				geholpen. 
			 - Als we hem eens 'n paar hoofdstukken lieten van-buiten leeren,
				van-achteren-af?
			  
			 Jammer dat dit voorstel niet doorging. Misschien ware er wat voor
				den dag gekomen waarin slot en zin stak.
			  
			 - Als ik hem eens by my nam, juffrouw Pieterse? Om 't geld
				is 't me niet te doen, je zou kostgeld kunnen geven...
			  
			 Wouter rilde.
			  
			 - Och ja, ging juffrouw Laps voort, je zou kostgeld kunnen geven,
				en ik zou hem oefenen... want om 't geld is 't me volstrekt niet te doen.
				Oefenen, weetje?
			  
			 Ik heb niet juist kunnen te weten komen welke marteling er ditmaal
				voor Wouter werd uitgedacht. Ik denk dat men hem gemakshalve geslagen heeft, en
				dit vind ik dan ook - alles in aanmerking genomen - maar het beste. 
		  
		 
		 
{==339==} {>>pagina-aanduiding<<}
 
		  Wat Ideën zonder hoofdstuk.

			 414.

			 Hoofdstukken als 't vorige vervullen my met walging, maar ik
				geloof dat het plicht is ‘den steen niet òmtegaan, die er ligt op
				onzen weg.’ (400) 
			 De zoogenaamde godsdienst ligt juist op 't voetpad, en daarom wil
				ik haar wegkantelen als ik kan. 
		 
		 
		
		  415.

		  Ik zeg: zoogenaamde godsdienst, want ze bestaat niet. Neem
			 een God aan, zooals ge wilt... maak hem dartel en wellustig als Jupiter, of
			 lastig en kwalyknemend als de god der christenen... noem hem vischnou,
			 siwa, bouddha, thaut, jao, jehovah, zeus, voorzienigheid, almacht, noodlot
			 of natuur ... dienen kunnen wy hem niet! 
		  Om niet te blyven hangen aan 'n woord, wil ik dat
			 ‘dienen’ wel aannemen in den zin van: hem aangenaam zyn, zyn wil
			 doen. 
		  De vraag is dus: wat is zyn wil? 
		  Voor my zou er in zekeren zin een antwoord kunnen bestaan op
			 die vraag. (162) Maar die vraag kan niet
			 worden beantwoord door de aanbidders eener persoon of van
			 personen. Niemand weet het, en zy die beweren het te weten, zyn 't
			 onderling niets eens. 
		 
		
		  416.

		  Wanneer wy 't woord ‘God dienen’ opnemen in den zin van:
		  	‘hem aangenaam zyn’ dan behooren wy tevens te stel-
{==340==} {>>pagina-aanduiding<<}
len 
			 dat het hem aangenaam wezen zou: ieder te doen weten wat hem
			 aangenaam is. Dat-i dit niet gedaan heeft, blykt uit de
			 verschillende opvatting van z'n wil. 
		  
			 ‘Zoolang één menschenzoon dien god niet
				kent,  
			 Zóólang is 't laster te gelooven aan dien god! 
		  
 
		  Zeker! Want in dat geval zou hy dien éénen onwetenden
			 menschenzoon onbillyk behandeld hebben... my, by-voorbeeld.(98) 
		  Alzoo draagt het geloof aan een persoonlyken god de beschuldiging
			 van onrechtvaardigheid in zich... quod absurdum. 
		 
		
		  417.

		  Godsdienst is schadelyk, en wel op twee wyzen: door doen en
			 door niet-doen. 
		  Het eerste ligt voor de hand. Zie Abrams-offers, elberfeldsche
			 weezen (138) kerkmoorden, brandstapels, het
			 vierde bericht uit de 50e eeuw... ja, dàt vooral! 
		  Maar de schade die de godsdienst bewerkt door 't verhinderen
			 van wat beters is niet zoo makkelyk te vatten, en toch is ze heel
			 groot. 
		  De Theologiae Doctor Klesmeyer ware misschien 'n bekwaam
			 timmerman geworden, als-i zich had toegelegd op 'n wezenlyk bedryf, instee van
			 naar de noordpool te reizen om Pennewip's neusknyper te zoeken. 
		  Misschien hadden wy geleerd zomerwarmte als snyboonen inteleggen tot
			 wintergebruik, als we aan 't vinden van de juiste manier de moeite hadden
			 besteed die er nu wordt ten-koste gelegd aan 't bepalen der ware natuur van
			 deze of gene juffrouw Laps. 
		  Of, zonder te treden op fantastisch gebied, alle burgers van den
			 Staat zouden kunnen zingen, schaken, met vrucht lezen, zich nuttig en
			 produktief bezighouden in één woord, als men ze daartoe
			 had opgeleid in den tyd die nu is verloren gegaan aan Habakuk en konsorten.
		  
		  Dit idee is voor uitbreiding vatbaar, maar ik heb geen tyd,
			 en noodig den lezer uit eens te berekenen wat-i al zou hebben kunnen doen,
			 uitvinden, bewerken, tot-standbrengen, als men hem niet van jongs-af had
			 geplaagd met buitenïssigheden. 
		 
		
		  418.

		  Welnu, er is nog veel meer! Al werd uwe lyst lang, ik zeg u, er is
			 nog veel meer. Ja, 't meeste blyft nog over. 
		  Iemand die in één kwartier voor zóóveel
			 stuivers alkohol gebruikt, verliest niet alleen dat kwartier tyds uit z'n
			 leven, en zóóveel stuivers uit z'n beurs, hy ontbeert vele
			 kwartieren daarnà z'n verstand en bovendien zóóveel
			 guldens die hem dat 
{==341==} {>>pagina-aanduiding<<}
 verstand zou hebben kunnen opbrengen. 
		  Wanneer men in de kerk zich inderdaad bezighoudt met de vertellingen
			 die daar worden uitgekraamd, is 't onmogelyk nuchter thuis te komen.
		  
		  Wie dus wèl nuchter in de werkelyke wereld terugkeert, heeft
			 in de kerk gehuicheld door zich aantestellen alsof hy dronken was, en in dat
			 geval gaat er by hem 'n kapitaal verloren aan zedelykheid, dat van veel grooter
			 belang is dan zóóveel kwartieren en zóóveel guldens
			 verstands-produktie.
			  Zie over den nadeeligen invloed der goddienery
				op 't Onderwys, den kommentaar op de verhandeling over Vrye-Studie in
				den IIIn Bundel. 
		 
		
		  419.

		  - Godsdienst is noodig voor de zedelykheid. 
			  * 
		  - Welke godsdienst? 
		  - De christelyke. 
		  - Zoudt ge dan 'n booswicht zyn als uw papa 'n Turk geweest was?
		  
		 
		
		  420.

		  - Godsdienst is noodig voor 't Volk. 
			  * 
		  - Geef dan aan de dominees traktement, rang en kostuum van
			 politiekommissaris. 
		 
		
{==342==} {>>pagina-aanduiding<<}

		  421.

		  - Geloof me, zonder godsdienst ware het Volk niet te regeeren. 
		  - Nogeens, zonder wèlke godsdienst? 
		  - Zonder de onze... de wáre. 
		  - Honderde volken werden en worden geregeerd zònder uw
			 godsdienst. 
		 
		
		  422.

		  - Toch geloof ik dat onze godsdienst noodig is om 't Volk in-toom te
			 houden. 
		  - Ik verdeel uw meening in twee. Ge zegt: dat het zoo wezen
			 zou, en: dat gy 't gelooft. 
		  Op 't eerste heb ik reeds geantwoord. 
		  En 't andere, uw geloof aan die intoomende macht der
			 godsdienst... ik geloof niet aan uw geloof zoolang daarvan de
			 oprechtheid niet blykt: door de armoede der notarissen, door uitteering van
			 rechtsbezorgers, door wanhoop der slotenmakers, door intrekking van 't
			 politiewezen, door afschaffing uwer wetboeken... 
		  - O, er blyven altyd slechte menschen... 
		  - Juist. En die worden in-toom gehouden, niet door uw godsdienst,
			 maar door al de dingen die afgeschaft zouden kunnen worden als er te rekenen
			 viel op den invloed van die godsdienst. 
		 
		
		  423.

		  - Maar wat is dan uw punt van uitgang om te geraken tot de kennisse
			 des goeds en des kwaads? 
		  - Ik heb daarop reeds geantwoord in 
			 276 en op veel plaatsen meer. 
			  * 
		  Doch ge deedt verkeerd my die vraag te doen op dilemmatoon. Want al
			 kon ik u daarop niet antwoorden, die onkunde van myn kant zou niets bewyzen
			 voor uw godsdienst, die leugenachtig wezen kan ook al weet ik daarvoor
			 niets beters in de plaats te geven. 
		 
		
		  424.

		  - Maar... men moet toch iets wezen.
{==343==} {>>pagina-aanduiding<<}
 
		  - Zeker. Doch juist daarom moest men zich niet maken tot
			 niets, door 't aanhangen van allerlei dwaasheid. 
		  - Goed. Maar toch eisch ik dat ge daarvoor iets in de plaats geeft. 
			  * 
		  - Welnu, ik zal 't beproeven. Luister oplettend. A. verhaalt dat
			 U.P. door de waarden van G. neergegaan is tot het vergeten der uitzichten,
			 waardoor C.K.S. met de handeling van L. tot buiten. Hebt ge dit
			 begrepen? 
		  - Neen. 
		  - Ga heen dan, en vraag de verklaring aan anderen. 
		   
		  - Ik heb opheldering gevraagd aan ieder dien ik ontmoette, maar er
			 is verschil van gevoelen. 
		  - Dat geloof ik gaarne. Zeg-op, wat beteekenen de woorden die ik u
			 voorzei? 
		  - A meende 't was 'n middel tegen staatsbankroet? B zei dat het wel
			 'n praktizyns-rekening wezen kon. C beweert dat het 'n minneliedjen is. D noemt
			 het 'n waschlyst. E houdt het voor 'n uitgewerkt problema. F gelooft... in 't
			 kort, ieder maakt er wat van: 't is 'n grondwet, 'n roman, 'n doodvonnis, 'n
			 reglement op den garnizoensdienst, 'n troonrede, 'n liefdesverklaring, 'n
			 kataloog, 'n brief van mama... 
		  - Wèl, wèl! Maar gy, wat denkt gy? 
		  - Ik... ik weet het niet! Ik kan niet wys-worden uit het ding. 
		  - Ge moet me zeggen wat het beduidt. 
		  - Ik kàn niet... ik weet het niet! 
		  - Dan veroordeel ik u te kiezen tusschen liefdesverklaring,
			 doodvonnis, waschlyst, troonrede... 
		  - Dat kan ik niet. 
		  - Ik blyf aandringen op die keuze. 
		  - Dat is onbillyk. 
		  - Juist. Myn vordering is onbillyk. Uw onmacht om onzin te
			 verklaren, maakt dien onzin niet tot wysheid.
		   
		  Anders: 
		  - Daar buiten loopt 'n wezen met zeven koppen, twee neuzen, 'n
			 staart van drie ellen, en oogen van zand. Het heeft horens op den rug, en
			 vleugels als 'n vleermuis. .. 
		  - Dat geloof ik niet. 
		  - Dan moet ge my zeggen wie daarbuiten loopt op de plaats
			 waar dat monster loopen zou àls 't bestond.
{==344==} {>>pagina-aanduiding<<}
 
		  - Dat kan ik u niet zeggen. 
		  - Geloof dan aan myn monster. 
		  - Die vordering is onbillyk. 
		  - Juist. Zeer onbillyk!
		   
		  Anders: 
		  - Uwe tante is blond? 
		  - Neen. 
		  - Bruin? 
		  - Ook niet. 
		  - Nogal donker? 
		  - Nog minder. 
		  - Ze heeft rood haar? 
		  - Volstrekt niet. 
		  - Of 'n andere kleur van haar? 
		  - Ook niet. 
		  - Maar is ze dan kaal? 
		  - Dat kan ik niet zeggen. 
		  - Maar, eilieve, hoe is ze dan? 
		  - Ze is niet... ik heb geen tante... ze is dus niets. 
		  - Niets? Dàt geloof ik niet! Dan houd ik haar voor kaal...
			 want: iets moet men wezen! 
		 
		
		  425.

		  Geloof is slaap. Twyfel is begeerte. Onderzoek is arbeid. 
		  Het getal werklieden is gering. 
		 
		
		  426.

		  Onder de niet-werkenden zyn minder slapers dan men meent. De meesten
			 twyfelen, en begeeren waarheid, doch niet zóó sterk als noodig
			 wezen zou om zich gedrongen te voelen tot eigen onderzoek. 
		  Wanneer men van allen die op de bevolkingstaten zich inschryven als
			 behoorende tot een der tallooze christelyke gezindheden, aftrok de velen die
			 zich gereformeerd, katholiek, luthersch, enz. noemen: uit gewoonte, of:
			 omdat hun ouders zich aldus noemden, of: omdat ze nu eenmaal tot die
			 gemeente behooren, of: omdat men toch iets wezen moet (424) of: om 't voorbeeld voor de kinderen, of:
			 uit menschenvrees... dan voorzeker zouden er weinigen overblyven, en de
			 meerderheid der bevolking zou waarschynlyk blyken niet te behooren tot
			 de zoogenaamde christelyke kerk. 
		  Ik beweer echter dat de tegenstanders niet veel winnen zouden by den
			 overgang van die naamchristenen tot de openlyke hulde aan 't gezond
			 verstand. 
		  Want die overgang zou eerst plaats-vinden als 't mode werd
			 
{==345==} {>>pagina-aanduiding<<}
 en geen schade deed. We zouden alzoo vrydenkers krygen van 't
			 gehalte der christenen aan 't hof van Constantyn. (7) 
		  't Is om te schrikken! 
		 
		
		  427.

		  Geen schooner beeld dan 't beeld van ‘den laatsten
			 christen!’ 
			 Dit idee is verkeerd begrepen. Men
				heeft daarin een weerslag meenen te zien - 'n flauw weerslagje dan! - op de
				eerste helft van 't bekende 
				 
				  Que les boyaux du dernier prêtre  
				  Serrent le cou au dernier roi! 
				
 Myn bedoeling was eenigszins liefelyker dan dit vonnis. Ik
				zie niet in dat we veel winnen zouden door 't verdryven van priesters en
				koningen op die wyze. Bovendien, koningen kunnen nuttig zyn. En ik vraag
				wie ons na zoo'n onvriendelyke exekutie, zou afhelpen van den beul die
				ze ten-uitvoer had gelegd? 
De meening van 
				427 is - in-tegenstelling met het slot van
				
				426 - eerbied uit te drukken voor de
				oprechten van harte, die hun geloof in de goddelykheid van jezus
				blyven bewaren nadat het plebs zal zyn overgegaan tot ontkenning.
				Dezelfde soort van geloovers die nu my verdoemt, zal eenmaal - ongeloovig
				geworden - zéér onverdraagzaam wezen voor de aanhangers van 't
				oude. 
		 
		
		  428.

		  Het voorbeeld voor de kinderen? Hoe, gyzelf gelooft niet
			 ‘aan die gekheid’ - dat is de term - en toch zendt ge uw kinderen
			 naar kathechizatie of biechtstoel? Hoe, ge schimpt op de
			 ‘zwartrokken’ ge yvert voor 't gescheiden houden van Kerk en Staat,
			 ge verwerpt pausdom, theokratie, priester-regeering, en toch laat ge uw
			 kinderen biologeeren door die priesters? Ge verwerpt de wonderen van Tobias,
			 van Paulus, van Elias, of hoe al die goochelaars heeten mogen, en ge gaat voort
			 de kerken te bezoeken die in-stand worden gehouden door 't vertellen,
			 uitleggen, kommentarieeren van die wonderen? Hoe, ge spot met de wawelary van
			 dominee of pastoor die 'n broodwinning maakt van 't uitrekken eener zinledige
			 fraze tot 'n preek, en zonder protest gaat ge voort de belasting optebrengen
			 waarmee dat gewawel betaald wordt? 
		  Duizendmaal liever is my de eenvoudige geloovige. Hy verkracht niet
			 het gezond verstand dat-i niet heeft. Doch wie, daarmee wèl begaafd,
			 toch den weg opgaat van die arme zinneloozen, begaat 'n moord aan z'n
			 denkvermogen. 
		 
		
		  429.

		  Het voorbeeld voor de kinderen? Fraai voorbeeld! 
		  Is dat niet 'n voorbeeld van valsheid en huichelary? Wanneer gyzelf
			 't geluk hadt u te ontworstelen aan de banden 
{==346==} {>>pagina-aanduiding<<}
 van 't bespottelyk
			 bygeloof dat onze maatschappy in windsels houdt, moogt ge dan uw kinderen
			 overgeven aan 'n invloed dien ge nadeelig acht voor uzelf? 
		  Wat moet het kind denken van z'n vader, als 't dezen later ziet
			 glimlachen over dingen die hyzelf het liet inprenten als iets heiligs? Zal niet
			 de dus opgevoede zoon den vader verwyten dat hy hem bedroog? En zal hy niet
			 recht hebben totdat verwyt? 
		  Voorbeeld? Ik begryp dat men z'n zoon 'n voorbeeld geeft van
			 yver, van orde, van eerlykheid, van studie, van dapperheid, van matigheid, van
			 hoogmoed... van goede zaken in 't eind, maar waartoe 't voorbeeld dient
			 dat men z'n kinderen geeft door 't luisteren naar domineespraatjes, of door
			 ‘het opgaan naar de tafel des Heeren’ - zoo heet het immers? -
			 dàt begryp ik niet! 
		  En vreest men niet dat de knaap, zoodra hy later inziet dat de vader
			 willens-en-wetens hem leugens gaf of geven liet voor waarheid, genoopt wezen
			 zal tot het verwerpen van àndere zaken, minder overbodig, minder
			 schadelyk dan kerkslaverny en wondergeloof? Zullen niet yver, eerlykheid, en
			 andere deugden die dezelfde vader zoo aanprees, den weg opgaan van Habakuk's
			 voortreffelykheid? Zal niet de matigheid en de hoogmoed in één
			 hoek worden geworpen met de heele bybelrhapsodie? 
		  Dáártoe moet de zoon van den half- of kwart-vrydenker
			 onmisbaar geraken, wyl-i tot ontwikkeling meer aanleiding heeft, en op dien weg
			 minder hinderpalen ontmoet dan 'n ander. 
			  * 
		  Iemand die, van Christen-ouders geboren, later de onwaarde
			 inziet der onverteerbare vertellingen die men hem in z'n jeugd reikte als
			 voedsel voor den geest, kan by 't veranderen van z'n begrippen
			 daaromtrent, blyven vasthouden aan de waarheidsliefde, aan de oprechtheid zyner
			 ouders, en tevens aan de deugden die zy hem, naast het zoogenaamd
			 Christendom, hebben ingeprent. Maar de zoon van den vrydenker moet den
			 vader verachten, die den moed niet had z'n eigen kind deelgenoot te maken van
		  	zyn meening omtrent zaken welker ken-
{==347==} {>>pagina-aanduiding<<}
nis  voor 't kind van zoo hoog
			 belang is. 
		  Van hoog belang... ja! Want de maatschappy wordt in beweging
			 gebracht door die zaken. De zoogenaamde godsdienst dringt zich in alles,
			 bestuurt alles, onderwerpt alles, maakt gebruik van alles, heft belasting op
			 alles, stelt zich overal in de plaats van 't eenvoudig gezond verstand en de
			 daarmee samengaande volkswelvaart. 
		  Niets is haar te gering, niets is haar te hoog. Van de bewaarschool
			 tot den troon... van de soep- en turfkaartjes tot de manifesten der koningen...
			 van de blauwkous-lotery tot de bloedige Sebastopols... van de straat tot
			 het hof... van de kinderkamer tot het sterfbed... overal perst zy zich in,
			 overal heerscht ze, overal verdringt ze wat er in den weg staat. En dat doet ze
			 preekend, zingend, zalvend, gluipend, gniepig, valsch. Hier vraagt ze 'n
			 penning, en vertelt iets van 'n weduw. Dáár neemt ze 'n landschap
			 weg, en betoogt dat die streek noodig was voor 't ‘geloof.’ Er is
			 behoefte aan geld... betaalt: god wil het! Er moet geleden worden... lydt: god
			 wil het! Er is diefstal noodig... gaat en neemt: god wil het! Moord en
			 doodslag... doodt en moordt: god wil het! En dan zien we den wil van dien god
			 geschreven in reusachtige bloedletters op de slagvelden van Melegnano,
			 Magenta en Solferino. 
		  Overal klaagt men over zware belastingen, en overal gaat men voort
			 belasting optebrengen aan kerken en kerkedienaars. In gehuchten waar de
			 menschen ternauwernood beschut zyn tegen weer en wind, en hun verblyf
			 deelen met de varkens, steken de kerken onbeschaamd hun spitsen omhoog als om
			 den spot te dryven met de ellende die hen omringt. In de steden zien ze met
			 pauwige verwatenheid neer op de armen die wegrotten in vochtige kelderholen
			 onder de oppervlakte van de zee. 
		 
		
		  430.

		  Ik zeide: niemand weet wat god aangenaam is, en hoe hy dus
			 zou willen gediend worden. 
		  Die god zelf zou immers in z'n eigen belang hebben gezorgd dat er
			 geen twyfel bestond over de wyze van dienen. 
		  Stel u voor, dat velen u belasting schuldig zyn en die behooren
			 optebrengen in naturâ. Ge hebt in uw huishouding zeker artikel
			 noodig. De opbrengst dáárvan zou u aangenaam wezen,
			 dáármee zou men u dienen. 
		  Maar de personen die verplicht zyn u die dienst te bewyzen, hebben
			 geen kennis gekregen van uw behoefte aan 'n bepaalde zaak. Zy wenschen u tevree
			 te stellen, want ze weten dat gy de macht hebt - en den wil! - hen te straffen
			 als de geleverde waren niet naar uw zin zyn. Nu brengt u de 
{==348==} {>>pagina-aanduiding<<}
één dit, de ander dat, maar niemand raadt uw begeerte.
			 Duizende jaren ziet gy uit naar de verlangde zaak, maar altyd te-vergeefs. 
		  Wat zou eenvoudiger wezen dan eens-vooral te zeggen: ‘goede
			 lieden, ik begeer dàt!’ 
		  Waarom die arme belastingschuldigen te plagen met de voortdurende
			 onzekerheid of 't opgebrachte wel inderdaad strekt tot kwyting van hun schuld? 
			 Men heeft me verweten dat de opvatting van 't
				godsbegrip, zooals het in dit nummer wordt voorgesteld, te menschelyk is. Het
				is my onbekend of deze opmerking behoort gerangschikt te worden onder
				beestachtige, kinderlyke, barbaarsche, duivelsche of goddelyke redeneeringen.
				Wat my aangaat, ik ben noch god, noch duivel, noch barbaar, noch kind, noch
				beest. Ik ben een mensch. Ik gevoel als mensch, denk als
				mensch, arbeid als mensch. In die hoedanigheid schryf ik m'n
				ideen , en 't komt me voor dat die ook door menschen zullen
				gelezen worden. 
Mocht ik eenmaal van hoedanigheid veranderen, dan zou ik
				by die gelegenheid waarschynlyk tevens voorzien worden van de eigenschappen die
				tot myn nieuwen staat behooren zouden. Voorloopig houd ik het voor passend my
				te bedienen van de intellektueele organen die me op myn tegenwoordig standpunt
				gegeven zyn, en dus: als mensch, menschelyk te oordeelen. Een God die
				dáárover ontevreden was, zou 'n zonderlinge god wezen!
		  
		 
		
		  431.

		  - Maar, zeggen de vromen, uw vergelyking is niet juist. Wy weten
			 wèl wat onzen Heer aangenaam is. Hy heeft zich verwaardigd ons
			 dat te openbaren. 
		  - Ei zoo? Laat eens hooren.
		   
		  Eerste vrome: Hy begeert psalmen. 
		  - Neen, roept de tweede vrome, ik vereer hem door in de
			 rondte te draaien. 
		  Derde vrome: Ik spreek door den neus... dat doet hem zeker
			 pleizier. 
		  Vierde vrome: Ik verveel me alle zondagen tot zyn eer. 
		  Vyfde vrome: Ik ontbyt met Ezechiel. 
			  *
{==349==} {>>pagina-aanduiding<<}
 
		  Zesde vrome. Ik lees alle dagen in 'n boek dat hond noch kat
			 verstaan kan. Als-i daarmee niet gediend is, verklaar ik hem voor zeer
			 exigent. 
		  Zevende vrome: Dat alles is 't rechte niet. De ware manier om
			 hem in 'n goed humeur te helpen, is 'n groot huis te bouwen, en eens in de week
			 daarin by-elkaar te komen om te luisteren naar iets dat men even goed weet als
			 die 't vertelt, en evenmin begrypt als hyzelf. 
		  Achtste vrome: Ik roep gedurig dat ik 'n ellendeling ben,
			 onbekwaam tot alle goed. Dat moet hem 'n prettigen indruk geven. 
		  Negende vrome: Ik soupeer vier malen 's jaar op klaarlichten
			 dag. 
		  Tiende vrome: Ik onderzoek zyn Wezen, en verschaf hem
			 wat afleiding door de verklaring dat hy driedeelig is. 
		  Elfde vrome: Gekheid! Moderne theologie... geloof met
			 scheikunde... dàt is 't ware! 
		  Twaalfde vrome: Glad mis! Kabeljauw op vrydag...
			 dáár houdt-i van. 
		  Dertiende vrome: Alles fout! Niemand uwer weet het. Men
			 
{==350==} {>>pagina-aanduiding<<}
 moet... 
		   
		  Halt, dertiende vrome! ‘Niemand uwer weet het’...
			 Q.E.D. 
		 
		
		  432.

		  Ik heb het recht myn meening aantekleven en voortteplanten. 
		  Dit beroep op m'n recht is niet zoo overbodig als 't na eenige
			 eeuwen schynen zal. 
		  De christenen houden niet van 
			 Domitianus, die hen verbrandde en vechten
			 liet met wilde beesten. Ik erken dat die behandeling onaangenaam is, en begryp
			 dus volkomen hun ingenomenheid tegen dien man. Maar wat ik minder begryp, is
			 dat de christenen zoo dikwyls doen aan anderen, wat zy afkeuren in Domitianus.
			 De zaak komt altyd neer op het oude: ‘ieder mag gelooven wat hy wil,
			 mits-i geloove als wy.’ Zoo neen, dan wordt de afwyker uitgesloten,
			 geplaagd, mishandeld, zooveel de ‘burgerlyke’ wet maar eenigszins
			 toelaat, ja, meer dan ze toelaat. 
		  Let eens bovendien op 't verschil in toon van de aanhangers dier
			 schrale christelyke mythologie, en van de tegenstanders. In een gezelschap zal
			 de dusgenoemde godgeleerde spreken over z'n zaken - zondenval, verdoemenis,
			 genade, enz. - op 'n wyze alsof er geen twyfel aan de algemeene toestemming
			 denkbaar ware. Maar iemand die niet zoo heel zeker is van 't bestaan dier
			 dingen, moet al zeer bescheiden en omzichtig te werk gaan om niet te worden
			 behandeld als 'n onverlaat, zelfs door hen die eigenlyk in den grond der zaak
			 niet van hem verschillen in gevoelen, maar meenen dat men niet ‘spotten
			 mag met heilige zaken.’ 
		  Zeker, met heilige zaken mag men niet spotten, maar men mag
			 wel spotten met de zeer onheilige vertellingen die men ons opdringt als
			 godsdienst. Jazelfs wordt spotten plicht, waar redeneering te vergeefs
			 wezen zou. (395) 
		 
		
		  433.

		  De heilige Kwip of Kwap was onthoofd. In-plaats van daarin te
			 berusten en zich er by neerteleggen, zooals gy en ik doen zouden, lezer,
			 neemt-i zyn hoofd onder den arm en wandelt er mee heen. 
		  Ik voor my twyfel aan de mogelykheid van die wandeling. Want om iets
			 te doen, behoort vooraf te bestaan de wil, het voornemen, of althans de
			 onwillekeurige aanleiding om iets te doen. De organen die dat voornemen
			 opvatten, of door die aanleiding worden geaffekteerd, bevinden zich in de
			 hersenen, en vandaar worden door de zenuwen de bevelen overgebracht
			 
{==351==} {>>pagina-aanduiding<<}
 naar de lichaamsdeelen die belast zyn met de uitvoering. Op het
			 oogenblik toen de heilige Kwip den wil had, of aanleiding vond, om wegteloopen
			 met z'n hoofd, was dat hoofd gescheiden van den romp, en er bestond dus
			 stremming in 't dienstverkeer tusschen de hersens en de andere lichaamsdeelen.
			 De hand kon niet weten dat ze 't hoofd onder de arm moest plaatsen, de arm had
			 geen bevel ontvangen dat hoofd vasttehouden, en de beenen bleven verstoken van
			 de uitnoodiging om Kwap te doen wegloopen. Ik beweer dus dat die stoornis van
			 kommunikatie...
		   
		  - O, gy domme tegenspreker, ziedaar u verstrikt in de strikken uwer
			 wereldsche wysheid! 't Mooie van de zaak is juist dat Kwip's hersens den last
			 tot wegloopen met z'n hoofd hadden gegeven vóór de stremming der
			 kommunikatie...
		   
		  Redeneer niet met de vromen! 
		 
		
		  434.

		  Maar, zegt de protestant, die zotte vertellingen over Kwip of Kwap
			 gelooven wy evenmin als gy. Wy zyn ver verheven boven de katholieken, wy
			 versmaden menschelyke uitvindsels, fabelen, priesterpraatjes... zie eens
			 onze godsdienst! By ons is alles zuiver gezond verstand. Wy hechten niet
			 aan die zotte toevoegselen... wy houden vast aan den geest - aan de moraal,
			 weetje? - aan de moraal en den geest die ons is verkondigd en meegedeeld door
			 den Heere jezus christus, hy die geboren werd uit eene maagd,
			 gestorven is voor onze zonden aan het kruis, nedergedaald ter helle, en
			 opgevaren ten hemel...
		   
		  - Ei!
		   
		  Iemand bezocht 'n gekkenhuis, en by 't rondgaan werd-i begeleid door
			 'n persoon die hem inlichtingen meedeelde over de soort van krankzinnigheid der
			 opgeslotenen. De begeleider scheen gevoelig van aard, althans hy toonde zich
			 diep bewogen met het lot van die arme dwazen. De een was koning, de tweede 'n
			 speldenkussen, de derde, vierde, vyfde... tot den drie-en-twintigsten toe,
			 waren dichters. Daarop volgden de godsdienstgekken - ik heb ze niet geteld -
			 toen 'n paar liefdegekken - weinig, want die zyn er minder dan men denkt -
			 vervolgens de ongegronde-hoogmoedsgekken, de eerzuchtsgekken, de
			 geldjachtsgekken... in 't kort, het was 'n wereld in 't klein.
		   
			- Zonderling toch en bedroevend, sprak de vriendelyke ge-
{==352==} {>>pagina-aanduiding<<}
leider,
			  dat de menschelyke geest zóó kan afdwalen. Die man
			 daar verbeeldt zich dat-i Paus is, en deze hier houdt zich voor 'n brandende
			 vetkaars! En dat is toch niet juist, m'nheer. Want u begrypt, als 't waar was
			 had ik hem al lang uitgewaaid.
		   
		  De man protesteerde tegen de gekheid van de anderen, en
			 meende zelf dat-i 'n zuidwestewind was...
		   
		  Die protestante wind was de lastigste gek van 't heele huis. 
		 
		
		  435.

		  Ik gis dat men de charge in 
			 433 overdreven vinden zal. Welnu, men leze
			 Dr. Meyboom's moderne wonderverklaring, waarvan 't volgend proefje: 
		  Het veranderen van water in wyn is zoo moeielyk niet als 't
			 schynt. Elke druif bevat immers zóóveel deelen water die later in
			 wyn overgaan. Het kunstje komt dus eenvoudig hierop neer dat Jezus de
			 wynwording ietwat versnelde... 
		  Juist! Het kunstje van Kwip is zoo ongelooflijk niet wanneer we maar
			 aannemen dat z'n hersens diligent waren in 't geven der bevelen tempore
			 utili... klaar benje! 
		  En voor zulke wyshedens worden de Meyboomen betaald!
			 Ministers die 't beter behoorden te weten - en die 't inderdáád
			 soms beter weten - hebben de onbeschaamdheid belastingen voortestellen, waaruit
			 zulk ellendig geknoei moet beloond worden! Zoogenaamde volksvertegenwoordigers
			 voteeren de budjetten waarop de jaarlyksche premiën op zùlken
			 verstandsmoord voorkomen! 
			 Ten-onrechte stonden, in vorige uitgaven, de in
				dit idee kursief gedrukte regels tusschen aanhalingsteekens, alsof ik
				de woorden van Ds. Meyboom wedergaf. Dit is zoo niet. Maar wel bevatte
				de onderhaalde regels zeer nauwkeurig den zin zyner
				wonderverklaring. 
		 
		
		  436.

		  En ware het nog zoo rechtstreeks alleen het nadeel dat de
			 zoogenaamde godsdienst berokkent aan de maatschappy, maar op zedelyk en
			 verstandelyk gebied steelt zy nog onbeschaamder op indirekte wys de
			 beste vruchten uit den hof van volkswelvaart. Een kind dat misschien vermogens
			 bezitten zou tot het aanleeren of uitvinden van nieuwe middelen om de Natuur
			 dienstbaar te maken aan den mensch - dat eeuwignoodig probleem! - wordt
			 bedwelmd of verstikt onder psalmen, evangelien, en hoe al die voddery heeten
			 moog. In-plaats van het te onderrichten in de wetten van die Natuur, waarvan
			 
{==353==} {>>pagina-aanduiding<<}
 de kennis nog zeer gebrekkig is, doet men 't kennismaken met
			 Jozef's veelkleurigen mantel of 't hondje van Tobias. In-plaats van het de
			 wereld te doen begrypen waarin het leeft, voert men 't rond in 'n spokerige
			 leelyke kunstwereld die voor eeuwen rhapsodisch werd uitgebroeid in de verwarde
			 hersens van leegloopende vagabonden. 
		  En als dan later dat kind in 't werkelyk leven behoefte hebben zou
			 aan de flinke toepassing van dezen of genen regel der Natuur, zoekt het
			 vergeefs in z'n hoofd naar de wetenschap die 't noodig heeft. Het zoekt
			 waarheid, vindt leugen, en... vloekt vader of opvoeder die tegen beter weten
			 aan opium reikte voor spyze. 
		 
		
		  437.

		  En ook zonder dien verstandbedervenden invloed van de vertellingen
			 waarop het christendom gegrond is, hoe kunnen ouders hun kinderen een boek
			 in-handen geven, dat onovertroffen is in schandelyke taal en walgelyke
			 vuiligheden? Wie 't ontkent, heeft nooit dat boek gelezen. Met welk recht weert
			 men de werken van 
			 De Sade, 
			 Pigault, 
			 Lebrun of 
			 Paul De Kock uit z'n huis, als men
			 z'n dochters de geschiedenissen in-handen geeft van abraham, loth, jacob,
			 juda, ruth, delila, judith, rachab, bathseba en konsorten? 
		  Men omzwachtelt in 't dagelyksch leven de onschuldigste zaken met
			 te verregaande angstvalligheid, en schroomt niet zyn kinderen geheel
			 andere, niet onschuldige, zaken te laten lezen in 'n bybel die
			 geschreven schynt om dragonders te doen blozen. En dat alles om god te
			 dienen... foei, foei! 
		  Weg met die halfheid, gy die beter weet, en juist daarom oneindig
			 lager staat dan de geheel-geloovige met z'n kinderlyk onnoozele vroomheid. Hy
			 geeft wat-i bezit. Gy bezit het betere, en geeft het slechte. Als zyn
			 kind hem vraagt om uitlegging van deze of gene vuiligheid, kan er nog iets
			 eerwaardigs, iets naïfs wezen in z'n poging om de Majesteit van zyn God te
			 rymen met den walgelyken vorm waarin hy zich diens wet voorstelt, maar als
			 uw zoon, als uwe dochter, vragend met den vinger wyst op Sodom en
			 Gomorrha, moet gy u omkeeren om den lach of de verlegenheid te verbergen, die
			 aan uw kind verklappen zouden dat ge 't om den tuin had geleid met uw
			 ‘handleiding ter zaligheid.’ 
		  En meer nog. Ge blyft dat christendom en dien bybel aankleven om 't
			 voorbeeld aan de kinderen, zegt ge? Wie opzettelyk een voorbeeld geeft, moet
			 daarby de bedoeling hebben dat voorbeeld te zien volgen. Welnu, stellen we dat
			 gy slaagt in die bedoeling. Uw kinderen gaan den weg op, dien gy hun
			 
{==354==} {>>pagina-aanduiding<<}
 aanwyst.... 
		  Uw gehoorzame zoon liegt, bedriegt, steelt, moordt, rooft en
			 hoereert: ‘het staat in den bybel’ zegt-i. 
		  Uw dochter doet als uw zoon: ‘'t staat in den bybel’
			 zegt ze. 
		  Want ik daag u uit, één ondeugd te bedenken die niet
			 voorkomt in uw bybel. En niet alleen komt ze er in voor, maar ze wordt daarin
			 meegedeeld met 'n glimp van verschoonbaarheid, ja zelfs meerendeels met den yk
			 van Gods welgevallen. 
		  En meen niet u dan te redden met vertoogen als: ‘ja, dat
			 stáát daar wel, ma... a... a... r... enz. want ge raakt in de
			 klem met die maren. De knaap en 't meisje wyzen zegevierend op 't Woord van
			 God dat gy hun in handen gaaft, op 't woord van ‘God dien men
			 meer moet gehoorzamen dan de menschen’ en wees zeer tevreden als
			 ze u niet het zwygen opleggen met de woorden van Jezus: ‘man, wat heb ik
			 met u te doen’ dat alsdan in hùn mond, in duidelyk hollandsch wil
			 zeggen: ‘loop naar den duivel!’ 
		  En dan zyn er nog die beweren dat het in-standhouden van dien
			 godsdienst noodig is voor de openbare zedelykheid! 
			 Ik houd de in dit idee voorkomende
				aanmerkingen op den bybel staande, zoolang wy te doen hebben met de maatschappy
				gelyk die thans is. Maar ik erken dat we ons een hooger standpunt kunnen
				denken, vanwaar de aanmerking op de onkiesheden in den bybel, als
				zoodanig, zou vervallen. Hierop werd dan ook reeds gedoeld in de noot op 
				431, waar ik ezechiel's brutale
				beeldspraak tegen 
				voltaire in bescherming neem.
				Het zal nog lang duren voor Droogstoppel hoog genoeg staat om zich niet
				te ergeren aan de fatsoensfouten van de Schrift. Maar waarom blyft hy dan
				zweren by de heiliyheid? De tyd zal komen dat myn geestverwanten
				de naïveteit des bybels in bescherming nemen tegen de naneven der
				tegenwoordige geloovers. 
		 
		 
{==355==} {>>pagina-aanduiding<<}
 
		  Een treffende vogelhistorie, met 'n wenk over 't nadeel van
			 hoefyzers als voedsel. Doorslaand bewys van wouter's
			 beterschap, blykbaar uit 'n kerkelyk getuigschrift. Wouter's
			 eerste uitgang. Zyn studie in de liefde. Kongrevische vertelling die
			 dóórbrandt in water.

			 438.

			 M'n vriend Ornis kocht, na den dood zyner vrouw, tot afleiding wat
				vogels. Als ik de smart over 't verlies van z'n wederhelft moet afmeten naar de
				hoeveelheid pluimgedierte dat haar verving, moet ik erkennen dat-i zeer
				bedroefd geweest is. Want het getal zyner vogels was groot. Hy had vinken met
				oogen, en blinde vinken. Kanarivogels, zwarte, groene en gele. Zeventien
				soorten van duiven. Voorts papegaaien, kakatoea's 
				 * lysters, kraaien, eksters,
				kippen, raven, pauwen, eenden, kalkoenen, ganzen, korhoenders, kazuarissen,
				struisvogels en nog meer... te veel om te noemen, juist als de vaderlandsche
				zeehelden in 'n schoolboek. 
			 Hoe hy gekomen was aan die verzameling, weet ik niet, en
				
{==356==} {>>pagina-aanduiding<<}
 dat doet ook niets tot de geschiedenis die ik vertellen wil. 
			 Op zekeren morgen moest Ornis uit de stad. Z'n afwezigheid zou van
				eenigen duur zyn. 
			  
			 - Beste vriend, zeide hy, ik voel me genoodzaakt 'n beroep op uw
				vriendschap te doen.
			  
			 Ik houd niet van die beroepen. Want er zyn menschen die de
				vriendschap à la lettre nemen, en van zulke beroepen 'n beroep
				maken.
			  
			 - Ik moet uit de stad, vervolgde hy, en weet niet hoe ik 't zal
				aanleggen om... 
			 - Wel... neem 'n plaatsbriefjen op de spoor. 
			 - Neen, dat is 't niet. Ik weet niet hoe ik 't zal maken met m'n
				vogels. 
			 - Als ge ze meenaamt, stelde ik voor. 
			 - Dat gaat niet, om de kosten. Bovendien, Liwi is
				broeis...
			  
			 Liwi was 'n jeugdige kanarivogel, die partant pour la
				Syrie floot.
			  
			 - Wel, laat dan uw vogels thuis. 
			 - Men ziet wel dat ge nooit getrouwd zyt geweest... dat ge nooit
				vogels hebt gehouden. ‘Laat ze thuis’ is fraai gezegd! Wie zal er
				op passen, als ik weg ben? Wie zal ze toespreken, voorörgelen, eten geven,
				reinigen? 
			 - Ah zoo, is dat de zaak! En uw beroep op m'n vriendschap... 
			 - Ja, dat is de zaak. Ik wilde u verzoeken, gedurende myn afzyn u
				te belasten met de zorg voor m'n vogels. 
			 - Ik heb veel bezigheden. 
			 - Stel ze uit. M'n vogels... 
			 - M'n vader is ziek. 
			 - Wat doet er dat toe? M'n vogels... 
			 - M'n kinderen hebben de mazelen. 
			 - Warmhouden. M'n vogels... 
			 - M'n zaken zyn in de war. 
			 - Vraag Surcheance. M'n vogels... 
			 - Beste Ornis, ik heb geen verstand van vogels. 
			 - Hoe? 
			 - Geloof me, ik heb nooit vogels gehouden. Ik weet waarlyk niet
				hoe ze moeten behandeld worden. 
			 - Dat maakt 'n onderscheid. Ge doet zeer wel my dat te zeggen. Dan
				zal ik trachten iemand te vinden, wien ik m'n lievelingen kan
				toevertrouwen.
{==357==} {>>pagina-aanduiding<<}
 
			 En Ornis liet my met rust, eindelyk: omdat ik geen verstand
				had van vogels.
			  
			 Nu vraag ik wat toch juffrouw Pieterse bewoog, en wat
				zoovélen beweegt, om kinderen te houden?
			  
			 Die goeie Ornis stoorde zich niet aan de ziekte van m'n vader,
				niet aan m'n bezigheden, niet aan de ongesteldheid myner kinderen, niet aan de
				moeielykheden waarin ik verkeerde, hy stoorde zich aan niets... tot op 't
				pynlyk oogenblik dat ik verklaarde: geen verstand van vogels te
				hebben! 
			 Dàt was 'n reden! Op die betuiging trok-i zyn
				verzoek in! 
			 Geen verstand van vogels! Hoe, zoud-i z'n vinken laten behandelen
				als kraaien, en z'n eksters als kalkoenen? Zou hy aan myn onkunde overleveren
				het talent van Liwi die door broeien en fluiten aanspraak had op dubbele
				zorg? Zou hy de ooren van gevoelvolle tortels laten kwetsen door de wulpsche
				melodien van 't orgel der vlasvinken? Zou hy, by vergissing in 't voedsel -
				zooals te verwachten was van onbedreven handen als de myne - de teedere maag
				van 't winterkoninkje blootstellen aan de hoefyzers en ouwe pantoffels die er
				overbleven van 't ontbyt der kazuarissen? ‘Neen, neen, honderdmaal neen!
				Geen verstand van vogels? Dan zyt ge niet waardig ze te bewaken en te
				verzorgen!’
			  
			 Zoo sprak Ornis. En nu vraag ik nogeens: waarom hield juffrouw
				Pieterse kinderen?
			  
			 En als ik dan bereken dat het getal kinderen op de wereld omtrent
				zeshonderd millioen is... 
			 En dat die kinderen worden ‘gehouden’ door de drie- of
				vierhonderd millioen menschen die voor 't meerendeel geen verstand hebben
				van... vogels... 
			 Ach, dan moet ik m'n venster openen, om niet toetegeven in 'n
				stemming als die van 't arme winterkoninkje na zoo'n verkeerd ontbyt! 
		  
		 
		
		  439.

		  Het schynt dat ook onze Wouter teveel hoefyzers had binnen gekregen,
			 want hy was bedrukt en neerslachtig. Zelfs Leentje had moeite hem optebeuren,
			 en te-meer omdat ze, ronduit gezegd, niet goed kon wys worden uit haar
			 beschermeling. 
		  In 't mazen zocht ze vergeefs haar weerga, en ik heb al gesproken
			 over de onzichtbaarheid van haar heen-en-weertjes - dat toch alles is wat men
			 van heen-en-weertjes verlangen 
{==358==} {>>pagina-aanduiding<<}
 kan - doch haar bevattingsvermogen
			 schoot te-kort by Wouter's vertrouwelyke mededeelingen, en ze kon zich niet
			 onthouden van-tyd tot-tyd den jongen aantezien met 'n medelydenden blik die
			 twyfel verraadde aan de gezondheid van z'n verstand. Te-vergeefs bespaarde zy
			 eenige duiten van haar schraal weekgeld om hem optevroolyken met de vroeger zoo
			 welkome pepernoten... helaas, Wouter's ziel was haar pepernoten ontwassen, en
			 de ontdekking hiervan veroorzaakte Leentje bittere smart.
		   
		  - Maar, beste jongen, wees dan toch verstandig, en laat je niet het
			 hoofd op-hol brengen met zulke praatjes! Die fancy, of hoe 't schepsel
			 heeten mag, heeft je beet gehad. Of misschien heb je gedroomd. 
		  - Neen, neen, neen, Leentje... alles is de waarheid! Ik weet zeker
			 dat alles wat zy gezegd heeft, de zuivere waarheid is. 
		  - Maar Wouter... die historie met je zusje... dat had je dan toch
			 vroeger moeten weten, dunkt me. 
		  - Ik wist het ook, maar ik had het vergeten. Al wat fancy
			 zeide, wist ik. Het was me maar ontgaan. Terwyl ze sprak, kwam 't my weer
			 duidelyk voor den geest. 
		  - Ik zal eens naar die molens gaan, zei Leentje.
		   
		  En dat deed ze. Naar Wouters aanwyzing vond zy de juiste plek waar
			 die belangryke ontmoeting zou hebben plaats gehad. Zy zag de balken, den
			 modder, de eenden, het kroos... alles was er, tot de aschlucht toe, alles...
			 behalve fancy en haar vertellingen. 
		  En ook Wouter-zelf vond fancy daar niet meer. Te-vergeefs
			 wandelde hy met de fatsoenlyke Hallemannetjes, zoo dikwyls men hem thuis
			 ‘van den vloer’ wenschte. Te-vergeefs stond hy uren lang aan de
			 leuning van z'n brugje, en luisterde naar 't geklepper van de molens. Ze
			 vertelden hem niets, en zongen niet, en er kwam geen fancy.
		   
		  - Ze zal te veel bezigheid hebben aan 't hof myner moeder, zuchtte
			 Wouter, en bedroefd ging-i naar huis.
		   
		  Maar als-i door 't venster al de schoone sterren zag die zoo
			 vriendelyk tintelden alsof ze hem toewenkten moed te houden, dan werd hy iets
			 beter gestemd. De treurigheid bleef, maar ze was minder bitter. Ze ging van
			 smart over in heimwee, in zoet verlangen ‘naar huis’, en met
			 betraand oog, maar niet wanhopig meer, riep hy fluisterend:
		   
		  - Omikron, omikron! 
		 
		
{==359==} {>>pagina-aanduiding<<}

		  440.

		  Wie hoorde dat roepen? Wie verstond die klachte over ballingschap?
			 Waar, door wien, werd achtgeslagen op die zucht naar 't hoogere, op die vurige
			 begeerte om weertekeeren tot edeler stand? 
		  Of - juister, helaas! - wèrd dat roepen gehoord? Wèrd
			 die klacht verstaan? Wèrd er gelet op dat verlangen?
		   
		  Dat weet ik niet! 
		  
			 Ik weet niet of we zyn geschapen met een doel,  
			 Of maar by-toeval dáárzyn...  
		  
 
		  Maar 't komt me voor, dat gewoonlyk de meeste blyken van dat
			 verlangen naar iets hoogers, juist niet worden gegeven door wie beweren dat
			 alles wèl te weten. 
		  En die opmerking troost me nu-en-dan over myn
			 onwetendheid. 
		  Indien toch het streven naar 't goede afneemt in kracht, naarmate de
			 zekerheid toeneemt dat zulk streven zal bekroond worden met goeden uitslag,
			 hebben de onwetenden geen oorzaak tot klachte. Ik denk dat het dezen by
			 de thuiskomst des vaders - àls er zoo'n vader is, en àls-i
			 thuiskomt! - wel gaan zal als Lystermannetje die 't naast aan de
			 waarheid was zonder te hebben meegeraden. (Verspreide
			 stukken, uitgaaf 1875, blz. 119.) 
		 
		
		  441.

		  Na lang beraad, en op Wouter's uitdrukkelyke belofte van beterschap,
			 had eindelyk meester Pennewip zich laten verbidden, en de
			 hoofdroover-vrouwenhooner werd weer in genade aangenomen, of althans nagenoeg.
			 Wouter mocht weer naar school gaan, en zich oefenen in verzenmaken,
			 schoonschryven, werkwoorden, kort-stomp-scherplange o's, hollandsche
			 graven en dergelyke wetenswaardigheden. 
		  Meester zei dat het jongetje te Muiderberg nog verdorvener geweest
			 was, en dat hy zelfs dáárvoor raad had geweten. Met Wouter zou 't
			 dus ook wel gaan. Maar juffrouw Pieterse moest veranderen van huisdominee, want
			 de tegenwoordige ‘behoorde tot de klasse der wynzuipers.’ Nu, dat
			 deed ze. Wouter werd op de katechizatie ‘gedaan’ by 'n wezenlyken
			 dominee die na kerktyd uit 'n boekje ‘vragen overhoorde.’ Den titel
			 van 't boekje weet ik niet meer, maar de eerste regels waren:
		   
		  1e Vraag: Vanwaar hebt gij en alles wat er is, uw
			 oorsprong?
		   
		  Wouter had graag willen zeggen: wel, van m'n moeder... maar in 't
			 boekje stond:
		   
		  Antw. Van God, die alles uit Niet heeft voortgebracht.
		  
{==360==} {>>pagina-aanduiding<<}
 
		  2e Vraag: Hoe weet gij dit? 
		  Antw. Uit de Natuur en uit de Openbaring.
		   
		  Wouter begreep dit niet, maar goedig en volgzaam als-i was
			 antwoordde by trouwhartig wat er in z'n boekje stond. Wel speet het hem dat de
			 pleizierige schoolvrye zondag, anders zoo uitnemend geschikt tot wandelen,
			 bedorven werd door 't ‘opzeggen’ der koningen Israels, wel was hy
			 nayverig op de Joden die telkens werden ‘weggevoerd’ - 'n ongeluk
			 dat hèm byzonder prettig voorkwam - maar hy schikte zich met vroom
			 geduld, en was niet de minste onder de zaligheids-leerlingen. Althans toen 't
			 jaar om was, ontving hy 'n boekje met driehonderd-vyf-en-zestig bybelteksten,
			 één-en-twintig gebeden, even zooveel dankzeggingen, een
			 vader-ons, de tien geboden en de artikelen des geloofs. Er was 'n voorschrift
			 by, hoe dat alles moest gebruikt worden: eens per dag, 'n jaar lang...
			 driemaal daags, 'n week lang by herhaling... en de rest quantum
			 sufficit. Voorin stond op 'n ingeplakt blaadje: 
		   ter belooning 
aan wouter pieterse
			 
omdat hy 
de lessen in de Noorderkerk 
wel
			 
heeft opgezegd, 
en 
ter aanmoediging
			 
om 
ter eere Gods 
op 
den ingeslagen
			 weg 
voorttegaan. 
		  En daaronder stonden de namen van Dominee en Ouderling, met krullen
			 die Pennewip zouden beschaamd gemaakt hebben.
		   
		  Het fatsoen der Hallemannen nam toe. De ouders van die kinderen
			 huurden een tuin ‘aan den Overtoom.’ Dat was zoo ‘heelemaal
			 buiten’ zeiden zy, en ‘men kon toch niet altyd in de stad
			 blyven.’ Bovendien ‘de kosten waren zoo groot niet, want er was
			 één tuinman voor 't heele pad, er stonden wel dertig
			 bessenboompjes, en dat was toch altyd 'n aardigheid.’ Ook zou er wel gras
			 genoeg zyn om 't kleingoed te bleeken, en dat won zooveel uit op de wasch
			 ‘want, zei de stamvrouw der Hallemannen, verleden was er yzersmet in
			 Betsy's Kanesoe... dus was 't heel goed om dien tuin te huren, en
			 
{==361==} {>>pagina-aanduiding<<}
 als de menschen er over spraken - want dat deden ‘ze’
			 altyd - was 't uit pure jaloezie. Ook was er 'n regenbak by... en juffrouw
			 Karels had gezegd dat die lek was, maar dat was laster, want ieder moet zelf
			 weten wat-i doet, en àls je wat doet, heb je-n-altyd zoo'n gemaal met de
			 menschen... want 't was vooraan op d' Overtoom... en als je je
			 dááraan storen zou, konje nooit iets doen... en voor de kinderen
			 was 't 'n heele uitspanning... die juffrouw Karels moest maar letten op 'r
			 zelf... en als Gus jarig was, mocht-i jongeheeren vragen... 
		  Gus werd jarig. Er zouden jongeheeren gevraagd worden, en, o geluk,
			 Wouter was onder de uitverkorenen. 
		  Het zou me te vèr leiden, hier te onderzoeken wat Gus en
			 Franssie bewogen hun gewezen kommanditair-deelgenoot in den pepermenthandel
			 voortedragen tot kandidaat-feesthouder. De lyst der genoodigden werd opgemaakt
			 en goedgekeurd, en daar juffrouw Pieterse zich gestreeld voelde door den omgang
			 van haar zoon met ‘menschen die 'n buiten houwen’ werd ook van dien
			 kant geen bezwaar gemaakt, mits Wouter beloofde ‘heel fatsoenlyk te
			 wezen, zich niet vuil te maken, niet te ravotten, z'n kleeren niet te
			 scheuren’ en zoo-al meer. Ook zei juffrouw Pieterse ‘dat 't zoo
			 lief van 'r was, dat ze dit toestond, want 't was toch 'n heel ding voor 'n
			 kind om zoo eens uittegaan.’ 
		  Ja, Wouter zou uitgaan! Voor 't eerst uitgaan, voor het eerst eten,
			 drinken, zich vermaken onder 'n vreemd dak. 't Was 'n hoofdgebeurtenis in z'n
			 leven, en hy voelde al minder nayver op de Joden die zoo dikwyls uitgingen, en
			 ten-laatste zelfs nooit weer thuiskwamen. 
		  De heugelyke middag was aangebroken. Met onbeschryfelyke fierheid
			 stapte Wouter de poort uit. ‘'t Was rechts, links, weer links, dan 'n
			 brug over, en daarna rechtuit, het kon niet missen’ had Gus gezegd. En de
			 tuin heette Stad-rust, dus ‘Wouter moest maar vragen, dan zou-i 't
			 zeker vinden.’ 
		  Dit was ook zoo. Wie voor 't eerst uitgaat, komt altyd te vroeg.
			 Wouter was op Stads-rust vóór de andere genoodigden, maar
			 Gus en Franssie ontvingen hem vry wel, en stelden hem voor aan hun ouders, die
			 zeiden dat Wouter 'n lief gezichtje hebben zou als-i wat minder bleek was
			 geweest. 
		  De andere speelnootjes kwamen vervolgens opdagen, en 't stoeien,
			 draven, gooien, nam 'n aanvang, zooals dat by knapen gebruikelyk is. De pret
			 werd afgewisseld met wafelen en limonade ‘die heel langzaam moest
			 gedronken worden, omdat de kinderen zoo bezweet waren.’
{==362==} {>>pagina-aanduiding<<}
 
		  Toen de stammoeder der Hallemannen melding maakte van de
			 bessenboompjes en den zoo kwaadaardig belasterden regenbak, had ze onder de
			 volkomenheden van Stad-rust, ook dat prieel moeten opnoemen, waar Betsy
			 zat met dien heer...
		   
		  - Wie is dat? vroeg Wouter aan de kleine Emma, die meespeelde met de
			 jongens.
		   
		  - Wel, dat is Betsy's vryer.
		   
		  Nu weten wy uit de treffende geschiedenis van lange Ceciel, dat
			 Wouter z'n eerste liefde reeds achter den rug had, maar toch trof hem dat
			 gezegde van Emma als iets vreemds. Tot-nog-toe was 'n vrystertje, in zyn
			 meening, 'n meisjen aan wie men griften en ulevellen geeft, en die Betsy scheen
			 verheven boven zulke dingen. Wouter begreep terstond dat-i lange Ceciel niet
			 behoorlyk behandeld had, en op eenmaal beving hem de lust om te weten hoe 'n
			 volwassen heer vryt met 'n meisje dat niet meer school-gaat.
		   
		  - Haar vryer? 
		  - Wel zeker... geëngageerd! 
		   
		  Dit woord was Wouter te modern, en als nu de lezer scherpzinnig is,
			 kan hy met vry veel juistheid berekenen in welk jaar onze meid haar ekonomisch
			 huwelyk aanging met den barbiersknecht. Men stelle zich slechts de vraag:
			 wanneer is in de Klasse Burgerstand, III, 7, a1
			 (Pp) 't flauwe ‘geëngageerd zyn’ in zwang gekomen
			 voor 't hartelyke: vryen?
		   
		  - Ge... wàt? vroeg Wouter. 
		  - Geëngageerd... ze verkeeren. 
		  - Wat is dat? 
		  - Wel, ze willen samen trouwen. Weetje dàt niet?
		   
		  Wouter voelde schaamte dat-i zoo'n eenvoudige zaak niet wist, en
			 zooals meer gebeurt, hy schaamde zich nogeens, juist òver die
			 schaamte.
		   
		  - Wel zeker, dat wist ik wel. Ik had niet goed verstaan. Emma...
			 wilje met my trouwen?
		   
		  Emma kon op 't oogenblik niet, wyl ze geëngageerd was met haar
			 mama. Maar zoodra ze weer vry werd, zou ze zich bedenken, en dan had Wouter
			 veel kans. Want ze keek hem heel vriendelyk aan voor ze weghuppelde om te
			 voldoen aan 'n konvokatie tot ‘stuivertje-wisselen’ in 'n anderen
			 hoek van den tuin. 
		 
		
{==363==} {>>pagina-aanduiding<<}

		  442.

		  Als den lezer de Spectator van 
			 Van Effen bekend is, zal-i zich herinneren
			 dat daarin voorkomt de heel aardige beschryving eener burger-vryaadje.
			 Ik houd die beschryving voor echt, en vergeef onzen Justus makkelyker 't
			 afluisteren dan 't verzinnen. 't Eerste is nagenoeg geoorloofd, jazelfs byna
			 plicht in iemand die menschen bestudeert om Spectators of ideen
			 te schryven. Wie 't afkeurt, moet ook den geneesheer veroordeelen die z'n
			 patient bespiedt met het doel diens kwalen te leeren kennen om ze te
			 genezen. 
		  Ik spreek dus Van Effen vry van onbescheidenheid, maar erken
			 eenigszins jaloers te wezen op de gelegenheid die hy schynt gevonden te hebben
			 tot zoo nauwkeurige waarneming. Wy weten weinig van 't huiselyk leven der
			 trekvogels, de hartstochten der schelpdieren ontsnappen voor 'n groot deel aan
			 onze scherpzinnigheid, en toch staat in zekeren zin de natuurlyke historie van
			 oesters en zwaluwen in helder licht, wanneer wy die vergelyken met de kennis
			 van onszelf. Vooral is die kennis moeielyk te verkrygen ten aanzien van 't
			 geslachtsleven - in alle beteekenissen! - dat zich meer dan andere handelingen
			 verbergt voor de blikken van den opmerker. 
		  ‘Wat zouden die twee elkaar te zeggen hebben?’ vraag ik
			 altyd myzelf als ik 'n verliefd paar zie, en soms betrap ik my op de
			 verdrietige vraag: ‘zouden ze elkaar wat te zeggen
			 hebben?’ 
		  Verdrietig, ja! Want het doet me leed als ik 'n lid van myn
			 geslacht, 'n wederdeel dus van myzelf, een mensch, moet verdacht houden
			 van gebrek aan adel, van onkunde in liefde, van verwaarloozing der schoonste -
			 neen, van de eenige - kracht der Natuur, van opstand tegen de aantrekkingswet.
			 Liefde - ik heb 't al meer gezegd, en men heeft myn bepaling zeer onzedelyk
			 gevonden, wat me genoegen doet - liefde is neiging tot éénzyn.
			 (199) 
		  Maar gewis openbaart zich die neiging op oneindig veel wyzen. Gelyk
			 overal, is ook hierin de Natuur éénvoudig in regel,
			 veelvoudig in toepassing. De liefde van 'n dief zal wel beduiden: kom,
			 laat ons saam uit stelen gaan. De goddiener vereenigt zich met z'n geliefde in
			 den gebede of in den psalme, en zoo al voort: ‘elck ghedierte naer synen
			 aerdt.’ 
		  Of zou die neiging tot meedeelen, tot samenzyn, tot vereenigen, by
			 sommigen tevens de begeerte wezen tot het goede? 
		  By Wouter was het zoo, al wist hyzelf dat niet. Had-i niet eens, in
			 naam van lange Ceciel, de vryheid weergegeven aan 't vogeltje dat zoo angstig
			 rondvloog in de nauwe kooi? Wel had Ceciel daarom gelachen, en gevraagd of
			 Wouter gek was? Wel begreep zy niet dat er verband was tusschen zyn
		  	mede-
{==364==} {>>pagina-aanduiding<<}
lyden  met het arme dier, en 't kloppen van z'n hart als-i
			 háár naam kraste op de bevrozen ruiten van de achterkamer, maar
			 misschien zou ze dat verband begrepen hebben als ze Wouter had liefgehad. En
			 dat kon nu eenmaal niet, om dien broek boven 't buisje. 
		  Hoe dit zy, hèm ware 't onmogelyk geweest te denken aan iets
			 kwaads als-i omikron riep. Daarby vergat hy lange Ceciel, en zeker zou
			 hy zeer verwonderd geweest zyn als deze verschenen ware op dien roep. Kleine
			 Emma leek er meer op, vond-i nu. Zonder te denken aan 't schryven van 'n
			 Spectator, voelde Wouter groote begeerte om te weten hoe de jongeheer
			 die met Betsy in 't prieel zat, zich kweet van 't ‘verkeeren.’ Hy
			 wist middel te vinden zich aftezonderen van z'n kameraadjes, en hoorde
			 een-en-ander dat hem niet veel wyzer maakte in z'n liefdestudie.
		   
		  - Ja, ik heb ook gezegd: met Mei... 
		  - Wel zeker, om de bovenhuizen... 
		  - 't Is 'n gemaal! En wat zegt je moeder? 
		  - Zóó... zy vindt we moesten 't nog 'n jaartjen
			 aanzien. 't Is zoo onfatsoenlyk gauw te trouwen. 't Is net, weetje, of... 
		  - Vier jaar... 
		  - Ja, vier jaar. Louw en Anna zyn zeven jaar geëngageerd
			 geweest...
		   
		  Wouter was er grootsch op, dat-i nu precies wist wat dit beduidde.
			 Hy begreep dat het zooveel wil zeggen als: samen 'n bovenhuis huren, liefst in
			 Mei.
		   
		  - En kryg je nou die linnenkast? 
		  - Neen... die wil m'n moeder zelf houden. Maar als we nog 'n jaar
			 wachten, zal ze ons 'n andere geven, zegt ze, 'n kleine. 
		  - 'k Had liever de groote. 
		  - Ik ook. Maar, weetje, zy zegt: jongeluî hebben geen groote
			 kast noodig. Maar toen m'n zuster trouwde, heeft ze toch 'n groote kast
			 ‘meegekregen.’ 
		  - Zeg dan dat je 'r ook een moet hebben. 
		  - 't Zal niet helpen. 
		  - Probeer 't maar... ik trouw niet zonder die groote kast. 
		  - 'k Wil 't wel vragen, maar...
		   
		  Van dit gehalte waren de gesprekken die Wouter afluisterde in 't
			 prieel. Hy was zeer onvoldaan, en verschool zich peinzend in 'n donker hoekje.
			 Wat hem eigenlyk ontbrak, wist-i zelf niet, maar toen kleine Emma hem kwam
			 roepen, bleek 
{==365==} {>>pagina-aanduiding<<}
 er dat-i aan heel iets anders had gedacht dan aan
			 linnenkasten en vakante bovenhuizen, want met vroolyken schrik riep hy:
		   
		  - Zou zy 't wezen... m'n zusje? 
		 
		
		  443.

		  't Was avend geworden, en het spel der kinderen zou binnens'huis
			 worden voortgezet. De kleine gemeente was vermoeid. Er zou verteld
			 worden door een van de grooten. 
		  Welke ‘groote’ verdwaald was op Stad-rust, om
			 dáár Moore's 
		  Peri en Paradys te behandelen, weet ik niet. Men
		  zal vinden dat het niet paste by Betsy's ‘engagement’ en die
		  liefdesmorende linnenkast. Maar evenals, volgens sommigen, ieder persoon
		  ééns ten-minste wordt bezocht door de fortuin, zoo ook schynt er
		  in de platste, minst dichterlyke omgeving, éénmaal althans iets
		  voortevallen dat ‘aan wie 't vatten wil’ de gelegenheid geeft zich
		  te verheffen boven 't alledaagsche. Eénmaal wordt den drenkeling
		  toegeroepen: ge kùnt zwemmen, sla uw armen uit!
		   
		  Zal deze of gene dien roep verstaan in m'n ideen?
		   
		  De ‘groote’ volgde in z'n vertelling den engelschen
			 dichter niet. Hy volgde een van de vele wyzen waarop de peri-legende in
			 alle talen is bezongen, nadat ze in de gemoederen van alle volken ontstaan was.
			 Het grondbegrip van schuld, boete, offer, verzoening en eindelyken triumf van
			 't goede, is diep geworteld in den menschelyken geest, omdat de
			 Urdichters behoefte hadden aan dramatische spanning. Iedere stam had
			 ten-allen-tyde z'n fancy-verschyning, z'n verlangen naar huis, de
			 zucht om terugtekeeren tot vorigen heilstaat. Overal vinden wy in de
			 herinnering een gouden eeuw die wordt aangenomen als punt van uitgang en als
			 doel voor de toekomst tevens. Al mogen wy vaststellen dat zulke indrukken
			 alleen bestaan in ons gemoed, en geen grond hebben in de onverbiddelyke
			 werkelykheid, toch blyft het zeker dàt die indrukken bestaan, en wie -
			 als ik, helaas! - de onbestreden heerschappy van 't goede voor of na ons,
			 ontkent, moet toch toestemmen dat er naar het goede gestreefd wordt, 'tgeen op
			 zichzelf reeds goed is. (276) 
		  Ieder volk, ieder individu, heeft eenmaal smachtend uitgezien naar
			 'n geliefde omikron, en 't is de schuld van den minnaar niet, dat
			 ten-allen-tyde deze of gene priester zich vertoonde op dien roep, en met
			 uitgestoken hand antwoordde:
		   
		  - Omikron? Dat ben ik. Mag ik u zes schellingen
			 verzoeken voor de moeite?
		  
{==366==} {>>pagina-aanduiding<<}
 
		  Die zes schellingen hebben veel bedorven. Want òf men
			 betaalde die, en hield den priester in 't leven die zich voordeed als de
			 gezochte minnares... of men werd wakker, ligtte kleed en mombakkes op, herkende
			 den bedrieger en wierp hem ter-deure uit met de klacht: fancy heeft me
			 bedrogen, ze zond my 'n valsche omikron!
		   
		  Dat deed fancy niet, dat deed de priester om die zes
			 schellingen. 
		 
		
		  444.

		  ‘De peri die voor de poorten van 't paradys
			 vruchteloos smeekte te worden toegelaten tot den heilstaat der gelukzaligen,
			 bracht alzoo na veel vergeefsche pogingen eindelyk als 't schoonste wat de
			 aarde opleverde, den laatsten zucht van 'n berouwhebbend zondaar, en vond
			 genade in de oogen des wachters aan de poort, om de heiligheid der gave die zy
			 offerde...
		   
		  - Nu pandverbeuren! riep Gus. 
		  - Pandverbeuren, pandverbeuren! riep de gansche kleine gemeente hem
			 na.
		   
		  Er werden panden verbeurd, gegeven en ingelost. Er moest
			 ‘gezoend’ worden, dat spreekt vanzelf. ‘Een raadseltjen
			 opgeven.’ 't Werd niet geraden... natuurlyk. Wie 't wist, mocht
			 het niet zeggen! Dat is by raadsels zoo de gewone konditie.
		   
		  - Wat zal de eigenaar van dit pand doen? 
		  - Op één been staan! 
		  - Over 'n strootje springen! 
		  - Een vers opzeggen! 
		  - Neen, 'n fabel... la cigale, of zoo-iets! 
		  - Ja, ja, ja!
		   
		  't Pand was van Wouter.
		   
		  - Ik ken geen fabel, zeid-i bedrukt, en fransch versta ik ook
			 niet. 
		  - Ik zal je helpen, riep Emma... le père, du
			 père. 
		  - Och, dat 's geen fabel... toe, Wouter!
		   
		  't Was 'n heele pret voor sommigen in den kring, dat Wouter geen
			 fabel kende en geen fransch verstond. Als 'n bekwaam mensch wist hoeveel
			 genoegen hy velen doet met 'n blyk van wat onbekwaamheid, zoud-i waarlyk
			 menigmaal zich dom houden uit louter menschenliefde. 
		  Maar Wouter dacht ditmaal niet aan 't pleizier van de anderen, dat-i
			 ook niet zou begrepen hebben. Hy schreide, en 
{==367==} {>>pagina-aanduiding<<}
 was boos op meester
			 Pennewip die hem geen fransch en geen fabels geleerd had.
		   
		  - Komaan, Wouter, komaan! plaagden de pandhouders. 
		  - 't Hoeft geen fransch te wezen, vertel maar 'n fabel. 
		  - Maar ik weet niet wat 'n fabel is. 
		  - Wel, dat 's 'n vertelling met beesten. 
		  - Ja... of met boomen: le chêne un jour dit au roseau,
			 zieje, er hoeft juist geen beest in te komen. 
		  - Ja, ja...'n fabel is 'n vertelling, anders niet.... er mag inkomen
			 wat 'r wil. 
		  - Maar 't moet rymen!
		   
		  Wouter was op 't punt z'n rooverslied optezeggen. Maar hy bedacht
			 zich, en gelukkig! Want dat ware 'n groot schandaal geweest in den huize
			 Halleman, dat zoo byzonder fatsoenlyk was.
		   
		  - Wel neen, 't hoeft niet te rymen ook, riep 'n ander die al weer
			 wyzer was dan de rest, ‘de koe geeft melk, Jantje zag eens pruimpjes
			 hangen, prins Willem de eerste was 'n groot wysgeer.’ Zieje, Wouter, 't
			 gaat vanzelf, komaan... vertel wat, of je krygt je pand niet. 
		 
		
		  445.

		  Wouter begon: 
		  ‘Er was eens 'n jongetje gestorven, dat niet in den hemel
			 mocht...
		   
		  - Ho, ho, dat 's de geschiedenis van de Peri! Wat anders!
		  
		  - Ik zal 't anders maken, beloofde Wouter verlegen.
		   
		  ‘Nu dan, dat jongetje mocht niet in den hemel, omdat-i... geen
			 fransch verstond, en ook omdat-i dikwyls stout was geweest, en ook omdat-i
			 meestal z'n vragen niet had gekend, en ook omdat-i... omdat-i...
		   
		  Ik geloof dat Wouter hier wat zeggen wilde over 't onzalige
			 ‘moedersknipje.’ Maar hy slikte het in, uit vrees de Hallemannen te
			 grieven door 'n schynbare toespeling op den pepermenthandel.
		   
		  ‘...omdat-i eens gelachen had onder 't bidden. Want, dit is
			 zeker, jongetjes die lachen onder 't bidden, komen niet in den hemel.
		   
		  - Z... o... o... o? vroegen 'n paar schuldbewusten.
		   
		  ‘Ja, die komen niet in den hemel. Nu had dat jongetjen 'n
			 zusje gehad, dat een jaar vóór hem gestorven was. Hy had veel van
		  	haar gehouden, en toen hij dood was, zocht-i ter-
{==368==} {>>pagina-aanduiding<<}
stond naar z'n
			 zusje. ‘Wie is uw zusje?’ vroeg men hem...
		   
		  - Wie vroeg dat? 
		  - Stil, val 'm niet in de rede, laat Wouter voortgaan.
		   
		  ‘Ik weet niet wie dat vroeg. Maar 't jongetje zei dat z'n
			 zusjen...'n blauw jurkje droeg, en kuiltjes in de wangen had...
		   
		  - Net als Emma.
		   
		  - Ja, net als Emma. Men zei hem dat er in den hemel 'n klein meisje
			 was, dat er juist zoo uitzag. Ze was, daar 'n jaar geleden gekomen, en had
			 verzocht haar broertje binnentelaten, die zeker naar haar vragen zou. Maar 't
			 jongetje mocht niet binnen... ik heb al gezegd waarom.’
		   
		  - Had zy altyd 'r ‘vragen’ gekend? 
		  - Zeker wèl! Dat spreekt vanzelf. Laat Wouter voortgaan.
		   
		  ‘Hy was heel verdrietig omdat-i z'n zusje niet zou weerzien,
			 en vond nu dat het sterven eigenlyk niet de moeite waard was geweest.
			 ‘Och, laat me toch binnen!’ vroeg-i heel vrindelyk aan 'n heer die
			 aan de deur stond...
		   
		  - Aan de poort, verbeterden velen tegelyk, die zich gestuit
			 voelden door de dagelyksheid eener deur, maar niet getroffen waren door
			 de verhevenheid van Wouter's begrippen over 't sterven.
		   
		  Zoo gaat het meer.
		   
		  ‘Goed, aan de poort, zei de arme jongen, beschaamd
			 dat-i zich zoo bezondigd had aan deftigheid. Maar die heer aan de poort zei:
			 neen. Daarop keerde 't jongetje terug naar de aarde.’
		   
		  - Dat kàn niet... eens dood, blyft dood, riepen de
			 wysgeeren. 
		  - Laat 'm toch voortgaan... 't is immers maar 'n vertelling.
		   
		  ‘Hy keerde terug naar de aarde, en leerde fransch. Toen-i
			 daarna weer voor de... poort stond, zeid-i owi, m'sieu! Maar 't hielp
			 niets, hy mocht toch niet binnengaan.
		   
		  - Dat geloof ik graag... hy had moeten zeggen: j'aime, tu
			 aimes. 
		  - Dat weet ik niet, zei Wouter nuchter.
		   
		  ‘Nogeens ging-i naar beneden, en leerde z'n
			 ‘vragen’ zóó dat-i ze kon opzeggen van-achter-af,
			 van: Heer, kom haastelyk tot: met privilegie. En dat deed-i aan
			 de poort. Maar 't hielp
{==369==} {>>pagina-aanduiding<<}
 weer niet... hy mocht nog niet
			 binnen.’
		   
		  - Dat wil ik wel gelooven, riep 'n wyze. Om in den hemel te komen,
			 moet men ‘aangenomen’ zyn. Was-i aangenomen?
		   
		  ‘Ach neen, zei Wouter, daarom juist was 't zoo moeielyk! Hy
			 beproefde telkens wat anders, maar 't lukte niet. Hy zei dat-i met z'n zusje
			 geëngageerd was. ..
		   
		  - Net als Betsy, riep Emma.
		   
		  ‘Ja, net als Betsy. Dat hy haar zoo lief-had, dat-i zoo graag
			 met 'r trouwen wilde.... maar 't hielp alles niet, hy mocht niet in den hemel.
			 Op 't laatst durfde hy niet terugkomen uit vrees dat die heer aan de poort
			 knorrig worden zou...
		   
		  - Nu, en hoe is 't verder? 
		  - Ik... weet... niet... verder, stamelde Wouter, ik weet niet wat
			 het jongetje doen moest om in den hemel te komen.
		   
		  Wouter wist wèl verder, al kon hy niet onder woorden brengen
			 wat-i wist. Dit bleek 'n uur later. 
		  By 't naar-huis gaan, toen het heele gezelschap verschrikt
			 uiteenvloog om 't rytuig te ontwyken dat in dolle vaart de poort uitholde,
			 gleed Emma onder de leuning van de brug door, en viel in de stadsgracht. Men
			 loosde een gil... nòg een... 
		  Wouter was 't kind nagesprongen. 
		  Als-i op dàt oogenblik gestorven ware, zou zeker de
			 ‘heer aan de poort’ hem niet hebben afgewezen omdat-i geen fransch
			 verstond of niet ‘aangenomen’ was. 
		  Maar toen-i nat en bemodderd werd thuisgebracht, zei juffrouw Laps
			 dat men den Heere niet mocht verzoeken. En dàt was 't toch, als men
			 te-water sprong zonder te kunnen zwemmen. 
		  Ik vind dat die ‘Heer’ 't best te-pas komen zou by
			 iemand die niet zwemmen kan. Wie 't wèl kan, heeft meer kans zichzelf te
			 helpen. 
		  En juffrouw Pieterse klaagde ‘dat er met dien jongen altyd
			 wàt was.’ 
		  Nu, dàt vind ik ook. 
		 
		
		  446.

		  Aan sommigen myner lezers. Ik verneem van m'n uitgever dat ge
			 u beklaagt over de onregelmatige wyze waarop m'n ideen verschynen.
		  
		  Ik begryp uw klacht niet, en zou eer uw verwondering begrypen als
			 m'n geschryf regelmatig verscheen. 
		  Ik heb 't u immers gezegd: de gang van den man, wien 
{==370==} {>>pagina-aanduiding<<}
nathan volgde met iöchaz ‘en de
			 rest’... was wankelend. 
		  
			 ‘Zie, daar zygt-i
				neer!  
			 Hy schynt toch zwak te wezen... 't kruis is zwaar...  
		  
 
		  En, lieve sommige lezers, noch nathan de zone
			 daouds, noch de man die zoo gauw moe werd van 't dragen zyner
			 kleine, noch zelfs de onbescheiden iöchaz... eilieve, zy allen
			 klaagden immers niet over de traagheid van den kruisganger. Woudt ge
			 minder inschikkelyk zyn dan dezen? 
		  Hoogstens was er vrees dat-i, uitgeput: 
		  
			 ‘niet spreken zou aan 't kruis...  
		  
 
		  omdat dan 't meegaan niet de moeite waard zou wezen. 
		  Neemt liever 'n voorbeeld aan den man die, hoe zwaar beproefd ook
			 door 't gemis van z'n kashmir, 
		  
			 ‘die licht van kleur en koeler was...  
		  
 
		  aan den man die, na 't dragen van z'n kind, zoo wysgeerig
			 uitriep: 
		  
			 ‘Het drukt zoo op den duur, al schynt het ligt in 't
				eerst!’  
		  
 
		  Ja, neemt aan dien man 'n voorbeeld, en let er op hoe hy, z'n
			 eigen smart vergetende, met onverzettelyk vertrouwen op de
			 ‘taaiheid’ van den patient, z'n vrienden en geburen moed inspreekt,
			 en hen by herhaling uitnoodigt niet toetegeven in de vreeselyke angst dat de
			 kruisman voor goed bezwyken zou voor-i tot het einde toe hun kind'ren stof had
			 geleverd: 
		   
			 ‘tot 'n vroolyk
				kruismansspel.‘  
		  
 
		  Weest eerlyk, lieve sommige lezers, en erkent dat het meegaan
			 met den stoet niet de moeite waard wezen zou, als niet de held van 't feest
			 nu-en-dan neerzwikte, zoodat een oogenblik 
		  
			 ‘de top en de arm van 't
				kruis  
			 Dat sling'rend voortschoof onder 't wagg'len, gants verdwynt,  
			 En niet dan langzaam weer omhoog ryst...  
		  
 
		  Bovendien, hoort niet schmoel by 't feest? En zou niet aan
			 dien onmisbaren toeschouwer by elken kruisgang, het werpen met drek moeielyker
			 vallen, als niet van-tyd tot-tyd de hoofdpersoon hygend neerzeeg om 't mikpunt
			 zékerder te maken? 
		  Eere den man die z'n kashmir vergat, eere den zone
			 daouds, eere iöchaz... zy allen klaagden niet,
			 noch verwonderden zich, 
{==371==} {>>pagina-aanduiding<<}
over den tragen gang van den
			 kruisdrager. 
		  Nogeens, lieve sommige lezers, wilt ge minder toegevend zyn
			 dan dezen? 
		  Wie zich verwondert over de onregelmatigheid waarmee m'n
			 ideen in 't licht komen, heeft zeker 
			 283 niet, of verkeerd, gelezen. 
		  Ik zeg met dien ander: 
		  
			 ‘Het is hem aantezien 
			 
			 Dat hy veel droeg, maar kracht heeft meer te dragen,  
			 Dat hy veel leed, maar lang nog lyden kan.’  
		  
 
		  Goed, de kruisman is ‘taai, en zal spreken aan 't kruis’
			 maar vordert noch verwacht dat-i altyd zal dóórspreken. Jezus
			 heeft slechts zeven korte frazen gezegd, en hy stierf toch maar. 
		  Ik verzeker u, sommige lezers, dat het my van-tyd tot-tyd
			 zeer moeielyk valt aan u vertellingen te geven - die ge dan nog veelal niet
			 begrypt - aan u gedachten meetedeelen - die ge dan nog dikwyls averechts opvat
			 - als het hart me bloedt by 't aanschouwen van den nood myner vrouw en
			 kinderen. 
		  Is dat 'n klacht? 
		  Het is 'n aanklacht
		   
		  En al ware het 'n klacht, is 't zoo vreemd dat 'n lyder
			 roept: my dorst? Is 't zoo vreemd dat-i z'n vader vraagt: myn God,
			 myn God, waarom hebt ge my verlaten? Is 't zoo vreemd dat-i tranen stort
			 als droppelen bloeds, in Gethsemané? 
		  Juist dáár is Jezus mensch, d.i. is hy
			 groot. Niet groot in vertellingen die hem laten hemelvaren. Wie geen
			 smart voelt, heeft van 't lyden de eer niet.
		   
		  En toch is myn klagen, aanklacht. Als vroeger roep ik
			 den farizéen, schriftgeleerden, wetgevers en bestuurders toe, dat er
			 verrotting in den Staat is, verrotting door hun
			 schuld!
		   
		  Wie 
			 91 begrepen heeft, zal inzien hoe 't me
			 stuit aftedalen tot het dagelyksche. Maar ik wil myzelf daartoe dwingen, en
			 pogen de taal te spreken van den dag. 
		  Ziehier. Om te schryven, om te arbeiden, moet ik leven.
			 Daartoe moet ik eten, drinken, wonen. Om dat te verkrygen heb ik geld noodig,
			 juist als 'n makelaar in koffi. Ik erken nederig in dit opzicht dezelfde
			 behoefte te hebben als Droogstoppel. 
		  Ook zou me noodig wezen zekere kalmte, zekere rust. Ik wilde, byv. -
			 als 't niet teveel gevergd is - zoo gaarne niet alleen vandaag wonen en
		  	eten, maar ik maak eenige aan-
{==372==} {>>pagina-aanduiding<<}
spraak  op wat zekerheid dat ik ook
			 morgen in-staat zal wezen tot arbeid, of althans, wanneer men die
			 aanspraak onbescheiden vindt, ik verklaar behoefte te voelen aan die
			 zekerheid. 
		  Bovendien, al stelt men my - ten-onrechte, voorwaar! - te hoog om my
			 onderhevig te achten aan menschelyke behoeften van stoffelyken aard, dan nog
			 word ik in 't doordenken van de onderwerpen die ik behandel, meermalen gestoord
			 door de vrees dat in allen geval de mynen niet verheven zyn boven zulke
			 behoeften. Misschien zou 'k ‘mooier’ schryven, als dit niet het
			 geval was. 
		  Alweer erken ik dit voor 'n zwakheid te houden. Ik, die om eigen wel
			 of wee me niet bekommer, waar het te-doen is om het goede, ik, die in
			 dienst van myn God, dagelyks het dierbaarst wat ik heb prysgeef, ik
			 moest ook de kracht bezitten dit te doen zonder smart, of althans ik moest die
			 smart niet laten heerschen over m'n stemming. 
		  Maar die kracht heb ik nu altyd niet. Ik bracht het offer, breng 't
			 dagelyks weer, voel nooit de minste begeerte om terug te keeren van den toch
			 zoo zwaren gang naar de offerplaats... dit alles is waar, doch... vroolyk,
			 opgewekt, geschikt tot denken, dat is: tot arbeiden, maakt me die dagelyksche
			 tocht naar Moria niet! 
		  Als ge dus somwylen 'n idee of 'n vertelling ‘niet
			 mooi’ vindt - eilieve, zyt gyzelf zoo mooi? - denk dan: misschien was hy
			 in angst over de ongesteldheid van z'n kind. 
		  En als ge oordeelt dat ik u te lang wachten laat op 'n vertelling of
			 'n idee, troost u dan met de vermakelyke zekerheid, dat myn
			 verdriet nog grooter is over 't lang wachten op Recht... over 't lang
			 wachten op 'n gelegenheid om m'n gezin te huisvesten, te kleeden en te
			 voeden. 
		  Ziet ge, sommige lezers, weest billyk, als dat ten minste
			 niet teveel gevergd is van... lezers. 
		  En, sommige lezers, gy die u beklaagt dat ik niet geregeld
			 opkom in de vervelende werkplaats van 't schryversambacht, eilieve, wat hebt
			 gy gedaan, al den tyd dien ik, buiten de werkplaats, doorbracht
			 in zwaren arbeid? Wat hebt gy gedaan? (205) 
		  Hebt ge tot het Volk gezegd: laat ons onderzoeken of deze man
			 waarheid heeft gesproken? 
		  Of hebt ge 't onverschillig aangezien dat hy belasterd werd en
			 mishandeld, verguisd en bestolen? 
		  Hebt gy iets gedaan om de smet uittewisschen, die er kleeft
			 op de natie waartoe gy behoort? 
		  Hebt ge meegewerkt in 't wegruimen der vuile brokstukken
			 
{==373==} {>>pagina-aanduiding<<}
 van 't inééngestort gebouw der nederlandsche
			 zedelykheid? 
		  Hebt gy iets bygedragen tot stichting der religie van het
			 goede? 
		  Ja of neen... hoe ook 't antwoord zy op die vragen, valt den man
			 niet hard, die deed wat-i kon in den tyd en met de vermogens die hem overbleven
			 na 't pynlyk tobben over 't noodige voor vrouw en kind.
		   
		  In Pruisen stelde men dezer dagen de afgevaardigden schadeloos voor
			 de nadeelen hun berokkend om 't afstemmen der militaire begrooting. My heeft
			 men tot heden toe 't papier niet betaald, waarop ik m'n Vrye-Arbeid en
			 m'n Ideen schreef! 
		  Noch zelfs de kosten die ik maakte tot de reis van Lebak naar
			 Batavia, om den ‘grooten heer te spreken over de ellende der
			 bevolking.’ 
		  't Is waar, in Pruisen verzette men zich tegen uitgaven, en
			 ik verzette my slechts tegen geweldenary, roof en moord. 
		  Dáár was het te doen om wat geld, en hier maar om
			 geweten en eer.
		   
		  Maar, zeggen sommige lezers, ge spreekt veel over uzelf, ge
			 stelt uzelf op den voorgrond?... 
		  Ik heb op die beschuldiging reeds vaak geantwoord. (22, 
			 23, 
			 24, 
			 25, 
			 26, 
			 27, 
			 28, 
			 298, 
			 299, en op veel plaatsen meer.) 
		   
		  Ik spreek veel over mezelf, en stel my op den voorgrond... 
		  Ja! 
		  Dit deed ik reeds te Lebak, toen ik tot de bevolking zeide:
			 ‘verzet u niet, gaat rustig naar huis, ik zal zorgen dat u recht
			 worde gedaan.’ 
		  En zelfs m'n vrouw stelde zich op den voorgrond, toen ze, nadat haar
			 de vergiftiging myns voorgangers gebleken was, uitriep: ‘ik ga
			 niet, wy eten en drinken samen!’
		   
		  Ik stel mezelf op den voorgrond... 
		  Ja! 
		  Wien anders wilde men dat ik op den voorgrond stelde? Een makelaar
			 in kruidenierswaren? Of 'n gepensioneerden resident? Of 'n leverancier van ryst
			 op Banka? Of iemand die met zooveel succes hammen en jachtgeweren verkocht? Of
			 'n aandeelhouder in de Billitonmynen? Of 'n kunstkoopende verzenmaker? Of 'n
			 kommies van de buitenzorgsche sekretarie? Of 'n tabaksplanter? Of 
			 Duymaer Van Twist,
			 rustiger-gedachtenisse? 
		  Ik vraag het u, sommige lezers, wat zou zùlk volk op
			 den 
{==374==} {>>pagina-aanduiding<<}
 voorgrond doen? 
		  Zouden die lui er niet heel verlegen uitzien op hun
			 vóórgrond? 
		  Ik denk: ja! 
		  Want hoogmoed is hoogen moed, en ik vrees dat hun de moed
			 ontbreken zou om hoogmoedig te wezen.
		   
		  ‘Maar... ge zyt zoo bitter van toon... 
		  Il y a de quoi! dunkt me.
		   
		  ‘Maar... ge zyt zedeloos... 
		  Ja! 
		  ‘En zelfs onzedig... 
		  Ja! Het doet me genoegen dat gy 't onderscheid vat tusschen die
			 beide woorden. Ik put daaruit de hoop dat ge ook de vertelling zult begrypen,
			 waarmee ik dezen bundel myner ideen besluit. 
		  ’ Is die vertelling 'n klacht? 
		  Neen, neen, neen, sommige lezers, duizendmaal neen... ze is
			 'n aanklacht! 
		 
		
		  447.

		  In Samojedie - ik weet niet of 't land zoo heet, maar dat is 'n
			 leemte in de taal, die we moeten aanvullen - in Samojedie is het de gewoonte
			 zich van-top tot-teen te besmeren met ransige traan. Een jonge Samojeed
			 verzuimde dit. Hy besmeerde zich volstrekt niet, noch met traan, noch met wat
			 anders.
		   
		  - Ge volgt de zeden niet, zei 'n samojedisch wysgeer... ge
			 hèbt geen zeden... ge zyt zedeloos.
		   
		  Dit was heel juist gezegd.
		   
		  't Spreekt vanzelf dat de jonge zedelooze Samojeed mishandeld werd.
			 Hy ving meer robben dan elk ander, maar 't baatte hem niet. Men nam hem z'n
			 robben af, gaf ze aan Samojeden die behoorlyk naar traan stonken, en hèm
			 liet men honger lyden.
		   
		  Maar 't werd nog erger.
		   
		  De jonge Samojeed, na eenigen tyd te hebben voortgeleefd in
			 onbesmeerden staat, begon eindelyk zich te wasschen met eau-de-cologne.
			 Die welriekendheid was niet uittestaan in Samojedie!
		   
		  - Hy handelt tégen de zeden, sprak nu de wysgeer van
			 den dag, hy is onzedig! Komt, we zullen voortgaan hem de robben
			 aftenemen die hy vangt, en bovendien slaan...
		   
{==375==} {>>pagina-aanduiding<<}
 
		  Dit geschiedde.
		   
		  Maar wyl men in Samojedie geen laster had, geen kopyrecht, geen
			 verdachtmaking, geen domme orthodoxie, noch valsch liberalismus, noch bedorven
			 politiek, noch bedervende ministers, noch verrotte Tweede-Kamer... sloeg men
			 den patient met de afgekloven beenderen van de robben die hyzelf gevangen
			 had.
		  
		   
		  Aan m'n overige lezers myn hartelyke groet! 
		 
	  
  
* Vgl. noot by 't slot van 
			 	763.

* Op dit eenvoudig woord, dat ik verzoek in
				verband te brengen met 
				10, kom ik herhaaldelyk terug, en wel in
				't byzonder in m'n verhandeling over Vrye Studie,
				waarnaar ik verwys. Zie ook de noot onder 
				268.

* Die wensch komt me nu kinderachtig voor. Zie 
				149, 
				150, 
				151, 
				152, 
				157.

* Lees: heeft by overigens gelyke gegevens
				het meeste kans den weg te weten.

* We hebben nu eenmaal in 't hollandsch geen
				vrouwelyk geslacht voor levenlooze zaken. Waartoe dan dit altyd voorgewend in
				ons schryven? 't Is onwaarheid, als 'n auteur iemand, van de zon
				sprekende, zeggen laat: zy gaat op

* Waar 't volgend woord met 'n vokaal begint, en
				van 't voorgaand diminutief niet gescheiden is door 'n leesteeken, kan die
				n geen kwaad. Misschien is 't goed hem dáárom aantehouden,
				en niet om het duitsche chen natepraten, waarmee we niets te maken
				hebben.

* Met den besten wil kan ik in 't
				woordavend geen o plaatsen. De gewone uitspraak: avend is
				- op de d na - geheel in overeenstemming met beteekenis en etymologie.
				Noch in venire noch in abend komt 'n o voor. Ook in
				aventuur komt die letter niet te pas.
Het gebruiken van de d als
				slotletter is 'n onwaarheid. De Friezen zeggen - op z'n Engelsch - avend,
				brood, bed, enz. en zy hebben dus het recht die d te
				schryven. Doch byna overal elders sluiten wy zulke woorden met 'n t:
				‘het broo-t-is gaar.’ Toch laat ik die ongelukkige d staan,
				omdat ik anders te véél woorden te veranderen heb, waardoor ik
				weer vervallen zou in de ongewoonheid die ik, om redenen van hooger belang dan
				letterziftery, vermyden wil.

† Met verwyzing naar 
				79 en 
				134, en als bydrage tot de gegrondheid
				myner verachting voor publiek, deel ik hier mede dat dit idee
				is aangevoerd als blyk van onzedelijkheid. Gelyk lot viel te beurt aan
				eenige regels uit het zevende hoofdstuk van den Havelaar.
				In de Arnhemsche courant van 12 December 1870 wordt den Volke, gedeeltelyk met
				m'n eigen woorden (447!) meegedeeld dat ik:
				‘het schoone en goede najaag tot in den donkeren avond, waarin meisjes
				over straat gaan om een weinig eer voor een weinig voedsel te verkoopen.’
				Even te-voren had de schryver - de achtenswaardige man noemt zich Q - verzekerd
				dat ik m'n ‘tijd doorbreng in het koffijhuis met geborgde sigaren,
				bittertjes, partijen biljart, enz. enz.’ Uit welk gedeelte myner werken
				dit bericht ontleend werd, bleek me niet. Zoo ver my bewust is, heeft niemand
				dien zoo goed geïnformeerden schryver op z'n plaats gezet. Integendeel. In
				het onmiddelyk daarop volgend nummer van den Arnhemmer, noemt Dr. van Vloten -
				wat al te liberaal, vind ik - het artikel van dien Q: een ‘practisch
				stuk.’
Daar nu die Q en z'n vrinden niet in-staat schynen uit m'n
				werken te besluiten tot de wyze waarop ik van m'n kindsheid af gewoon ben myn
				tyd doortebrengen, voel ik me genoopt tot eenigen twyfel of ze wel zeer
				huishoudelyk hebben omgegaan met hùn tyd? Eenige oefening in
				lezen schynt nog altyd niet aan de beurt gekomen te zyn.

* Eerst voor zeer korten tyd ging ik met
				grooten weerzin over tot het besluit m'n levensonderhoud in schryven te
				zoeken, dat me toen door allerlei ‘praktische’ machinatien (62) moeielyk genoeg werd gemaakt. Dat ik eerst zoo laat me
				schikte in die treurige noodzakelykheid, was 'n gevolg van de al te naïve
				hoop dat er dan toch eens eindelyk recht zou geschieden in de
				Havelaarszaak!
Elke letter die ik nu overgeef aan de pers, is 'n aanklacht
				tegen de Nederlandsche Natie. Dit moest sedert lang begrepen zyn door ieder die
				de parabels van chresos in de Minnebrieven, en
				van den Goudmaker (527, slot) gelezen
				heeft.
Waarom vordert men niet ook van den laaghartigen 
				Van Twist, dat hy 't Volk op fraaie
				vertellinkjes onthale voor men hem 'n stuk brood reikt? Hy zou er niet toe in
				staat zyn. Zeer wel. Maar is die onbekwaamheid dan zoo'n verdienste, dat ze -
				en na 't slecht vervullen van z'n plicht nogal! - aanspraak geeft op
				levensonderhoud zonder den minsten arbeid?

* In de uitgaven van '62-'70 wordt hierby
				aangemerkt: ‘Hoor d-i my niet is beter. Zoo is er veel, maar ik
				durf het nog niet schryven. Ja, zoo is er véél in de taal ...en
				in de zeden!’
Ik verwys hieromtrent naar de noot by 
				47. Al te angstvallig echter kan ik
				me niet houden aan 't belemmerend schryfgebruik, 'n ware remschoen der
				gedachte!

* In die advertentie berichtte ik het publiek dat
				ik me voortaan niet meer gegriefd voelen zou door de telkens en telkens tegen
				my ingebrachte beschuldiging dat ik zoo arm was. Zóó namelyk
				antwoordde Nederland op den Havelaar! Er is in die wyze
				van bestryding iets zeer karakteristieks, vooral door ze in-verband te brengen
				met de keus der personen - indische rykworders - die belast werden met het
				herstel der grieven. Reeds elders heb ik de opmerking gemaakt dat men nu juist
				geen geparvenieerden kastelein van 'n meisjeswinkel tot Censor der Zeden moest
				benoemen, zooals na 't verschynen van den Havelaar geschied is.
Als
				bydrage tot het... zonderlinge der begrippen in ons landje, zoodra er sprake is
				van geld, geef ik hier de volgende mededeeling die wel verdient voor 't
				nageslacht bewaard te blyven.
Een achttal jaren geleden was er te Amsterdam
				'n tentoonstelling van oudheden en kurioziteiten. Daaronder bevond zich 'n
				ledekant waarop, volgens den katalogus, de Hertog van 
				Alva geslapen had. De vervaardiger van
				dien katalogus had zich niet kunnen onthouden van de volgende uitboezeming:
				ment ijst by 't beschouwen van dit rustbed, waarop de
				bloedhond...
Lezer, ik geef u te raden wat die bloedhond op dat rustbed
				heeft uitgevoerd? Of liever: wat onder àl het daarop misschien
				uitgevoerde, den schryver van die Noot byzonder trof, en tevens welke
				opmerking hem 't geschiktst voorkwam om in Nederlandsche harten 'n
				gevoelige snaar aanteroeren? Nu, als gyzelf op z'n nederlands denkt, hebt ge
				kans van juist rade. My ware 't onmogelyk geweest. Ik geloofde m'n oogen
				niet toen ik, in-plaats van 'n herinnering aan de geesten der door Alva
				vermoorden die hem kwamen sarren in z'n droom, de echt-hollandsche opmerking
				las: dat de ‘bloedhond’ daar had liggen peinzen
				‘hoe hij zijne talrijke schulden betalen zou!’
Is 't
				niet uniek?
De droogstoppel die dit schreef - daargelaten nu z'n zonderling
				yzingsmotief - schynt niet eens begrepen te hebben welk 'n vereerend getuigenis
				hy aan den ‘bloedhond’ uitreikte, die dan toch wèl
				beschouwd geen ‘geldwolf’ blykt geweest te zyn. Dat Alva ons land
				arm verliet, is waar. Ik noem dit, met het oog op de macht waarover hy
				beschikte, hoogst achtenswaardig.

* Toch wel. Zy beschuldigden den armen ridder van
				mooischryvery. Deze aanklacht, in verband met middeltjes van de soort die ik
				aanroerde in de Noten op 
				62 en 
				84, waren de wapens waarmee men hem
				bestreed.

* Namelyk het beweerde in 
				88, en niet de later daarby geplaatste
				noot.

* Dat niet gezegd had. Wàt niet?
				Ieder weet welk woord ik bedoel, maar de uitdrukking is zeer inkorrekt. Als
				nuttig voorbeeld van slordige schryfwys laat ik haar onverbeterd.

* Ze is later opgenomen in de Verspreide
				Stukken.

† Lees in-plaats van ‘ik weet
				niet’ ik ontken!

† Lees in-plaats van ‘ik weet
				niet’ ik ontken!

* 1879. Zie, byv. over eerlykheid en kuisheid, de
				Japansche Gesprekken.

* Deze saillie van Talleyrand wordt
				gewoonlyk verwaterd tot 'n flauw: pas trop de zèle! Het
				puntige ligt juist in 't weglaten van dat trop.

* 1879. De myne, byvoorbeeld.

* Als afgevaardigde van de hoofdstad stemde hy
				anders dan volgens de meening der amsterdamsche kiezers 't belang van die stad
				meebracht. Dit is hem dan ook zeer kwalyk genomen door dezelfde menschen die
				hem z'n gewetenloos plichtverzuim in de Havelaarszaak zoo hoog niet
				aanrekenen.

* 1879. De heer Gunst was jaren lang uitgever van
				bedoeld tydschrift. Sedert eenigen tyd heeft het opgehouden te bestaan, doch
				niet dan na in wyden kring licht te hebben verspreid. Zeer veel begrippen die
				thans by beschaafden en ontwikkelden voor vanzelfsprekend
				doorgaan, werden dertig en twintig jaren geleden, toen de Dageraad ze
				voorstond, door verreweg de meesten van hen die er thans mee instemmen, als
				gewaagde paradoxen verworpen. Deze opmerking is alsmede van toepassing op 't
				groot gedeelte myner ideen . Wat ik in 
				402 voorspelde als over zeer langen tyd
				te zullen gebeuren, is reeds nu het geval.

* Voor wien dit onbekend moge zyn, hier de
				mededeeling dat 
				Hoyle, die in 't laatst der vorige eeuw
				in Engeland leefde, als autoriteit in 't whisten gold. Nog heden wordt zeker
				werkje dat hy over dit spel schreef, dikwyls geraadpleegd, vooral in Engeland.
				Hoyle heeft door zyn zeer nauwkeurige kansberekening het whisten verheven tot
				'n studie, er ging hierby - schoon slechts 'n spel behandelende - veel
				wetenschappelyker te werk dan, byv. professor 
				Edgar Quinet, die in z'n zoogenaamd
				wetenschappelyk werk over de probaliteitsleer, de wetenschap als 'n
				spelletje behandelde. Om iets van kansen te begrypen, blykt deze geleerde
				noodig gehad te hebben balletjes van verschillende kleur in 'n vaas te doen,
				die hy dan - met meer geduld dan vernuft, waarachtig! - uren lang stuk voor
				stuk daaruit haalde om eenig inzicht te krygen in de wyze waarop de kleuren
				elkander intermitteerend of in serien opvolgden. Voor 'n hoogleeraar in
				wysbegeerte komt me deze methode nogal... leekerig voor. Ik weet dan ook niet
				tot welke soort van wysbegeerte het vak van Quinet behoort. Als ze
				experimentaal heet, neemt Zyn hooggel. dit woord wat al te letterlyk
				op.
Wat overigens kansrekening aangaat, ik hoop dit zeer belangryk
				onderwerp dat in zeer nauw verband staat met Darwinismus, aanteroeren in m'n 
				Millioenen-Studien, 'n arbeid waarin ik nu ruim een
				jaar geleden door al te Beotische tegenwerking gestoord werd.

† Ten-rechte Maingaud, 'n befaamd billardspeler.

* 1879. Dit wordt wel gedaan in de voor omstreeks
				een jaar by den uitgever De Graaf te Haarlem verschenen brochure van den heer 
				Van Vloten, 'n stuk dat de behartiging
				overwaardig is. Het daarin ten-toongesteld voorbeeld van de mogelykheid
				- ik zeg: van de waarschynlykheid, jazelfs van de zekerheid -
				dat de uitdrukking van den Volkswil vervalscht wordt, is sprekend.

* Zonder het te willen, want de Arnhemmer
				laboreert nog altyd aan de stelselziekte, zegt hy hier wat ik op 't slot van
				m'n stuk over Vryen arbeid bedoel met de derde party. Juist:
				nieuwe politieke gevoelens! (1862)

†  Die gerustheid is niet vereerend voor
				't ministerie. Ik zeg dat ik van den heer 
				Thorbecke te hoogen dunk heb, dan dat ik
				hem in-staat zou achten iets uitterichten met deze Kamer. Ik zie in den
				heer Thorbecke een man die kracht heeft om tegenstanders te overwinnen, geen
				man die medestanders begeert of noodig heeft uit het groote kamp der
				onbeduidende middelmatigheden. (1862) 
 
				 #

# (Noot van 1872, met den meesten
				  nadruk in 1879 herhaald!) De ondervinding heeft getoond dat ik van den heer
				  Th. te goede meening had. Hy doet (deed) in middelmatigheid niet onder voor de
				  rest. Hoe die man aan z'n renommee kwam, is my een raadsel. En 'n raadsel zal
				  't ook zyn voor ons nageslacht.

* Ik zou 't betreuren als de heer Thorbecke de
				moeite nam zich hierop toeteleggen. De Arnhemmer zegt eigenlyk:
				‘die Kamer is zoo laag gezonken, dat ieder daarvan maken kan wat hy
				wil.’ 't Is de scherpste veroordeeling der zedelyke waarde, die men
				uiten kan. (1862)

† Alsof dat niet ook nu 't geval was!
				(1862)

* Kurieus! Er is veel dringend werk. Uw werklui
				deugen niet. Maar roep geen ander werkvolk, want... er is zooveel dringend
				werk! Zoo redeneert alleen 'n dagblad! (1862)

* Wat leert men hieruit? Dat die heele
				zoogenaamde politieke richting gekheid is, en duitenplatery. Er is maar
				één richting, dat is: de richting naar waarheid. Wat
				daar-buiten is, daar-boven, daar-beneden, daar-bezyden, is uit den booze.
				(1862)

† Ei... men stemt dus toe dat de
				vertegenwoordigers niet zyn de vertegenwoordigers van 't Nederlandsche
				Volk? Ik neem er akte van, en stel voor te bepalen: ‘voortaan zal
				ieder lid van de Kamer niet hebben een geheele stem, maar slechts zooveel
				zeventigste gedeelten van 'n stem als z'n distrikt deelen voornaamheid
				bezit. Dit is de onvermydelyke konklusie van die distriktskiezery. De heer
				Thorbecke is maar gekozen door Kralingen. Kralingen staat tot
				Nederland gelyk 1:1000. De stem van Mr. Thorbecke geldt voor
				1/1000 stem. Quod absurdum. (1862)

* Weer neem ik daarvan akte. Een dagbladschryver
				- en 'n geacht dagbladschryver, de heer 
				De Bull is niet le premier venu -
				spreekt van ‘dagbladen-fiktie.‘ Heb ik ooit iets anders gezegd?
				(1862)

† Adstruktie van de voorlaatste noot.
				(1862)

§ Goed! Akte, akte! Zóó doet
				de Vertegenwoordiging, maar zóó en heel anders, wil 't
				Volk! (1862)

* (Noot van 1872 en ... 1879!) O
				ja, nog altyd! En de ziekte is verergerd. Uit den tekst blykt dat men in '62
				nog besef had van de kwaal, en op herstel aandrong. Thans is ze chronisch
				geworden en men berust er in.

* 1879. Onwaarheid als zoodanig is nooit
				‘verheven’ en juist in ‘poëzie’ kan ze 't minst
				geduld worden. (263)

* De Natuur hééft geen doel. Zy
				wil niets, ze moet. Zie hierover, o.a. de uitweiding in 
				906 over het verkeerd gebruik van 't
				woord natuurwet.

* Zie de Noot onder 
				165.

* Zeer eenvoudig alzoo de konjugatie van 't
				werkwoord Zyn.

* Zie alweer over de soort van hulp die men by
				den Heer zoekt 
				908, 
				1256, vlgg. Patente wonderen
				durft men niet vragen. Met bescheidenheid bepaalt men zich tot wenschen welker
				vervulling, ook zònder de gevraagde tusschenkomst, voor niet zoo heel
				onmogelyk wordt gehouden.

* In-verband met z'n eigen toestand, natuurlyk.
				't Woord ‘omringende’ is te-veel. De bedoeling is: alle
				gegevens.

* Gewis niet. Waar grenzen zyn bestaat 'n
				dynamisch middelpunt, dat weldra statisch worden zou, nadat het alles tot zich
				had getrokken. By gebrek aan tegenwicht zouden de lichamen die 'n
				veronderstelden grens vormen, zich in hun verwyderde pozitie niet kunnen
				handhaven. 't Heelal ware dan 'n klomp, één klomp, of misschien -
				oneindig klein dan! - een stip vaste stof. Quod absurdum.

* Een god die gebeden verhoorde, zou
				oogenblikkelyk moeten worden afgezet wegens misbruik van gezag en schennis der
				Natuurwet. En 'n god die zich niet schuldig maakt aan deze vergrypen, is
				overtollig, en zou zich dus moeten terugtrekken uit verveling wegens gebrek aan
				bezigheid. De eenig denkbare funktien immers van zoo'n god zouden bestaan in 't
				verrichten van daden die door z'n onbevlekte heiligheid-zelf verboden
				zyn.

* Parabel van Thugater in de 
				Minnebrieven.

* Dit voorbeeld van slechtschryvery kan
				gevoegelyk gebruikt worden op de wyze als bedoeld wordt in 
				547. De scherpte der woorden: als ze
				't gelooven kan, past volstrekt niet by den toon van 't geheel. De
				auteur-zelf spreekt hier, in-plaats van 't woord te laten aan Jezus, dien hy -
				overigens nogal op verdienstelyke wyze - sprekend invoert.

* Jezus is driemaal gekruizigd. Eens door de
				Joden, vervolgens door z'n levensbeschryvers (65, 
				93) en eindelyk door de Christenen-zelf.
				Hy had nooit kwaadaardiger vyanden dan de laatsten.

* Zie hierover zekere noot op de
				Japansche Gesprekken in de Verspreide
				  Stukken.’

* Deze uitdrukking is inkorrekt. De Natuur maakt
				geen fouten, en 't heeft dus geen zin zich te verdiepen in de gevolgen van
				misslagen die ze niet begaan kan. Dit was dan ook m'n bedoeling niet. Ik wilde
				doen in 't oog vallen dat elke door ons begane fout, in de nauwkeurige
				boekhouding van het zyn blyft doorloopen tot de uiterste fatale
				konsekwentie, die produkt of som is van het oneindig aantal keeren
				inwerkende behandeling.

* Beter: ik gis. Misschien heeft er
				bevruchting plaats by elke aanraking van atomen.

* De zoölogische tuin te
				Amsterdam voert tot kenspreuk Natura Artis Magistra, en
				wordt naar 't middelste van die woorden genoemd.

* Beter misschien: wat er te doen valt om te
				bewerken dat die apenstudie geen verkeerden invloed heeft.

* Noot van 1879. Ik laat dit getuigenis
				met te meer genoegen onveranderd staan, om daardoor 'n tegenhanger te leveren
				tegen de laaghartige oneerlykheid waarmee de vry-arbeidende professor Veth
				by-voortduring den politieken kant der Indische zaken behandelt. Hy - de
				schryver toch van 't stuk in den Gids van Augustus 1860!
				(Minnebrieven, uitgaaf 1875, blz. 153) - neemt den schyn
				aan, nooit iets van Havelaar gehoord te hebben! De belangen der edele
				vry-arbeidsparty schynen die voorgewende ignorantie te vereischen. Wie van 's
				mans onbeschaamde valsheid meer weten wil, wordt verwezen naar Roorda's kritiek
				van z'n werk: Java, geographisch, ethnologisch, historisch, Afl. 28
				en 29. (Weekblad Oost en West, 1878, No 21,
				vlgg.)

* Lieutenant of second op
				  fransche koopvaardyschepen, is wat wy eerste - of eenige - stuurman noemen. De
				  meening van landkrabben dat de stuurman... stuurt, d.i. aan 't roer staat, is
				  onjuist. Hy surveilleert den matroos die aan 't roer staat. Deze heet:
				  roerganger of man-te-roer. In vroeger tyd was 't op hollandsche
				  koopvaardyschepen de gewoonte dat de timmerman - ‘de baas’ noemt
				  men hem aan-boord - by het uitzeilen aan 't roer stond. De oorsprong van dit
				  gebruik is my onbekend. Het komt me te zonderlinger voor, omdat die
				  onderofficier gewoonlyk geen eigenlyk gezegd zeeman is, en ook overigens op de
				  reis niet wordt gerekend onder de ‘roergangers.’ Dit namelyk zyn
				  matrozen, vol-matrozen, in tegenstelling van ‘ligt-matrozen’
				  en ‘jongens.’

† Een fout! De schepen liggen in de
				  Joliette niet ten-anker. Ze zyn met ‘trossen’ vastgemaakt
				  aan den wal of aan dukdalven, evenals te Amsterdam en Rotterdam. Lees alzoo
				  voor ankerlichten, den in dit geval gebruikelyken term:
				  losgooien.

* Stuurboord - de rechterzy, als men
				  naar den boeg gekeerd is - wordt voor de hoogerhand gehouden. 't Is, byv. niet
				  iedere sloep geoorloofd 'n schip van dien kant te naderen. En ook op het dek
				  behoort de mindere zich met bakboord te vergenoegen. De kommandeerende officier
				  der bakboordswacht is lager in rang dan de chef van de stuurboordswacht, enz.
				  In-zee verandert de hoogerhand naar 't invallen van den wind. De zyde
				  beneden'swinds heet ly, en staat in zake van courtoisie lager dan de
				  loefkant, d.i. de kant vanwaar de wind inkomt.

* Voor dezen lapsus heb ik reeds - ik
				  weet niet op welke bladzy van m'n derden bundel - vergiffenis gevraagd. Er
				  behoort, meen ik, te staan: putting-yzers. Ik bedoelde namelyk de
				  schuins-loopende bouten of stangen waarmee de rust aan 't buitenboord
				  bevestigd is. Het puttingwant bevindt zich - alweer: naar ik meen - op de
				  hoogte van mars en ra. Ik heb hier te Wiesbaden geen enkelen
				  zeeman in de buurt, en ook m'n geheugen zeilt achteruit.

* Nu ja, wat dit betreft, had-i even goed 'n
				  Duitscher kunnen zyn. Ik neem deze gelegenheid waar, om aantedringen op 't
				  herstellen van de latynsche u in haar wezenlyken klank. De verkeerde
				  uitspraak van dezen klinker is lastig als we in aanraking komen met Duitschers,
				  die toch in dit opzicht meer stem hebben dan de zeer onklassische Franschen.
				  Indien we de latynsche u in haar waarde herstelden, konden we dien
				  klinker tevens gebruiken om in hebreeuwsche, arabische en maleische woorden de
				  vau en wau uittedrukken. Deze taak wordt nu zeer gebrekkig
				  vervuld door ons zonderling letterteeken oe, dat inderdaad 'n verlengde
				  o is, en waarmee geen koekkoek die op nauwkeurigheid gesteld is z'n naam
				  spellen kan.

* De scheepsterm is: aan wal.

† Waarschynlyk heeft zich de arme monnik
				  anders uitgedrukt. Dit tout-à-l'heure namelyk, ten-onrechte
				  gebruikt om 'n verleden oogenblik aanteduiden, is geen italiaansche
				  fout. Ze hoort in noordelyker streken thuis, en verraadt misschien de
				  nationaliteit van den verhaler die - zooals veel Hollanders met hun woord
				  straks - daaraan ten-onrechte 'n dubbele beteekenis schynt
				  toetekennen.

* Wat is 
				  Tubingen achteruit gezeild by den loop
				  dien de begrippen namen sedert dien tyd! Men heeft nu reeds moeite zich
				  voortestellen dat, zóó kort geleden nog, de meeningen die zich
				  aan de hoogeschool in die stad begonnen te openbaren, konden gebruikt worden
				  als tegenstelling van bygeloof. Ik behoef immers niet te zeggen dat het hier
				  bedoelde Tubingen in de Ommelanden ligt?

*  Om niet te spreken van de opschroevery der
				roomsche gruwelen door protestanten, die niet schynen te weten dat ook hun
				geloofsgenooten niet altyd heel zachtzinnig omgingen met dissidenten. Zie den
				liefelyken 
				Calvyn, zie de mishandeling der
				katholieken te Alkmaar, die men - de zeer gereformeerde 
				Hooft getuigt het! - door ratten liet
				doorknagen. Zie overal waar de zoogenaamd-hervormden de macht hadden om
				kwaad te doen, of liever: let op de gruwelen die ten-allen tyde en
				overal 't gevolg zyn geweest van Goddienery! 
En toch is dit
				niet het treurigst gevolg van die pest. 't Is waar, er werden duizenden en
				duizenden gemarteld en vermoord, maar... 't kretiniseeren van de Mensheid,
				dertig geslachten lang, is erger! Zonder dat hadden dan ook die andere gruwelen
				niet kunnen plaats hebben. Vóór 't ‘Geloof’ geeselen
				en wurgen en branden kon, moest het vooraf de menschen krankzinnig maken.
				Prius dementat, precies als Jupiter met de Koningen. Zie aangaande dat
				‘gek maken’ de stukken over Onderwys in den
				IIInBundel.

* Valreep is de koord waaraan men zich kan
				vasthouden by 't beklimmen van den trap die buiten'sboords hangt. Het touw dat
				hiertoe dient, is gewoonlyk zeer net met doek omnaaid, en van gekleurde knoppen
				of kwasten voorzien, die in kunstig gelegde knoopen bestaan. Als pars pro
				toto geeft men den naam van die reepen aan de plaats waar men het schip
				betreedt of verlaat. Vandaar dat de hollandsche uitdrukking ‘een
				glaasje by of aan den valreep’ tot den franschen coup de
				l'étrier in-verhouding staat als zeeman tot kavallerist. De
				beteekenis is dezelfde: een afscheidsdronk.

* Ik heb later vernomen dat er inderdaad 'n
				stukje werkelykheid ten-grondslag ligt aan den bekenden roman van 
				Dumas.

* Dit is een boven 't dek uitgebouwd getimmerte
				dat aan de zyden met glas gesloten is, en gedekt wordt door twee kleppen die,
				geopend, dienen tot luchtverversching in de kajuit en, gesloten, op kleine
				schepen als tafel of zitbank gebruikt worden. In zee worden de zyden van dezen
				‘kap’ met presenning - zeildoek dat door zoomen en verwen
				tot 'n bepaald doel bewerkt is - zeer zorgvuldig gesloten, zoowel om 't geheel
				te beschermen tegen ‘slagzeeën’ als 'snachts den man te-roer
				en den kommandeerenden officier op 't achterdek, tegen 't valsch licht dat
				anders uit de kajuit schynen zou. De etymologie van 't woord presenning
				kan ik niet opgeven. Ik spel het op den klank af. In 't Woordenlystje van D.V.
				en T.W. (Uitgaaf 1866) zoek ik het te-vergeefs. Daarin schitteren
				trouwens de meeste scheepstermen door afwezigheid. Ter schadeloosstelling vindt
				men de ware spelling der woorden: aafschelyk, aafschhands, aakster, tien
				woorden die met behulp van aalbessen gemaakt kunnen worden - waarom niet
				honderd? - aalkubbe, aalkwabbe... waar zou ik eindigen! En dat moet
				Nederlandsche taal heeten!

* Notre Dame de La Garde is de zeer
				speciale beschermvrouw van die streken, of misschien alleen van
				Marseille. By deze stad althans ligt op 'n hoogte vanwaar men 'n
				ruim uitzicht over de zee heeft, een aan Maria onder die benaming gewyde
				kerk, waarin duizende ex voto's te-pronk hangen, voornamelyk van
				zeelieden die door haar tusschenkomst uit gevaren gered zyn.

* Poort, poortje: zeemanisinus voor
				venstertje, luikje.

* Ik bemerk dat ik hier 't woord vlinder
				vrouwelyk maak. De oorzaak is dat ik begon te spreken van eene kapel.
				Doch, voor den honderdsten keer, waartoe dient dat onderscheid der geslachten
				van woorden? Het is in ònze taal 'n onwaarheid, en... noodeloos
				lastig.

* Voor 'n groot deel, maar niet geheel. Er
				bestaat 'n andere reden die voor deze leerwyze pleit. Wie tot en met de
				konkluzie doorredeneert, loopt gevaar dat de hoorder gemakshalve de syllogismen
				overslaat, en de slotsom - 'n plantje zonder wortel dan - geloovig aanneemt.
				Doch, ook zonder geloof, de zelfgemaakte konkluzie wekt meer belangstelling, en
				zal waar 't noodig is flinker verdedigd worden.

* Zie o.a. den Brief aan Ds. Francken in
				de ‘Verspreide Stukken.’ Wat de door
				Christenen dogmatisch-voorgeschreven liefde te beteekenen heeft, ondervond
				Havelaar! Het geheele christelyke Nederland trekt in den stryd dien hy
				voor recht en menschelykheid voert, party voor schelmen, dieven en
				moordenaars.

* Christologisch gesproken. Ik plaats me hier op
				't standpunt der Evangeliespiegelaars. Juist zy mochten niet al de vroeger
				voorgehouden spiegels uitmaken voor verweerd.

* De hier bedoelde professorale onnoozelheid
				wordt aangehaald in m'n stuk over 
				Vryen Arbeid. Een fransch
				staathuishoudkundige beging dezer dagen (1872) in de Liberté 'n
				gelyke... staathuishoudkundigheid. Ieder weet dat er in Frankryk gebrek is aan
				edel metaal, of althans aan 'n behoorlyke hoeveelheid circuleerend medium.
				Indien dit laatste alleen 't geval ware zou de nood, by welstand van andere
				zaken, zoo groot niet zyn, doch - gelyk in Holland met de voeding - er bestaat
				pénurie. Onze staathuishoudkundige voorlichter geeft 'n eenvoudig
				redmiddel aan de hand. Hy becyfert de opbrengst der onlangs ontdekte
				Novada-mynen in Amerika, en raadt Frankryk aan: ‘dat zilver tot
				zich te lokken.’ Simple comme bonjour! Met de middelen om die
				zilververhuizing te doen plaats hebben, bemoeit hy zich niet.

* Zoo gebeurt het vaak dat de heeren en
				place - overigens zich aanstellende alsof ze niet wisten dat ik bestond -
				my napraten en de vruchten van myn arbeid, van myn onderzoek, van
				myn moed om ongeykte waarheid te zeggen, aanbieden als ‘peeren uit
				hun tuin.’ (270) 
Inderdaad, Thorbecke, er
				heerscht ‘contagium‘in den Staat, en de opgang dien gy maakt
				is daarvan 't doorslaand bewys. Zelfs de pedante vertaling van myn woord
				verrotting in: contagium is daarvan 'n treurig blyk. Ge steelt
				m'n linnengoed en zet er uw merk in. Inderdaad, 'n zeer droevig
				contagium! 
Zoo hebt ge ook onlangs weder - Kamerzitting November of
				December 1871 - myn linnen gebruikt om er heel verstandig uit-tezien. Uw
				opmerking over de bruikbaarheid in zekere gevallen van
				schoolmeesters-specialiteiten - edele zelfverloochenaar! - is om te kussen van
				juistheid. Ik erken die soort van specialiteiten in m'n monografie over dat
				onderwerp te hebben overgeslagen, en dat ge dus uw inzicht daaromtrent niet
				rechtstreeks uit myn werk gehaald hebt. Niet rechtstreeks. Maar
				overigens? Durft ge beweren dat de wysheid die ge daarover hebt uitgekraamd, de
				uwe was? Ze geleek niets op Mr. Thorbecke, en zeer frappant op myn
				Duizend en een Hoofdstukken die toen onlangs verschenen
				waren. Zeg, als ge durft, dat ge die niet gelezen had!

* Door 'n verdrietig misverstand is dit beroep
				  op 't Volk, m'n lezers te laat in handen gekomen, of voor 'n deel in 't geheel
				  niet. Men bedenke dat ik nog altyd zwem met veel kogels aan 't been (84) en me dus niet kan bewegen naar den eisch myner zaak.
				  Toch... emergo! Ondergaan is onmogelyk. (1862)

* Alweder een bewys dat m'n latere opinie over
				  den heer Thorbecke als staatsman (969, vlgg.)
				  geen gevolg was van parti-pris.

† ‘Ook thans weer.‘ Dit
				  schreef ik twee jaren na den Havelaar. Heden, Mei 1872, zeg ik nog eens:
				  ook thans weer! In een der jongste nummers van de N. Rott. Courant vindt
				  men een uit de Indische bladen overgenomen bericht: ‘dat er in de
				  residentie Banjoemaas hongersnood heerscht.’ Toch beweert men met
				  stalen voorhoofd dat er na den Havelaar zooveel verbeterd is! Er is in
				  Indie niets, niets, hoegenaamd niets verbeterd. Integendeel!

* Of ik dat bewys thans nog zou kunnen leveren,
				  is de vraag. Maar 't is karakteristiek dat nooit iemand er naar gevraagd heeft.
				  (1872)

* Zoo schreef ik in '62. By de eerste korrektie
				van dit blad had ik 'tzelfde kunnen zeggen. Maar zie, vóór ik de
				drukproef voor de tweede maal onder de oogen kreeg was dat ‘liberale
				ministerie’ alweer gevallen. Tusschen nu en de uitgaaf kunnen we nog best
				'n paar ministerien verslyten. Meent men iets goeds tot-stand te brengen met
				zulke hansworstery? 
(1879.) Dezelfde opmerking geldt voor alle uitgaven
				sedert dien tyd. Ook op dit oogenblik vernemen wy weder dat er 'n ministerieele
				krisis voor de deur staat. 

* Zóó stond er in den brief waarop
				gedoeld wordt in de Inleiding der 
				Minnebrieven. Ik antwoordde daarop met 'n ruwe
				weigering en met m'n eerste brochure tegen Vryen-Arbeid.
				Dit geschiedde kort na 't verschynen van den Havelaar, en zoodra my
				bleek dat men van dat werk 'n party-wapen maken wilde. Toch beweerde onlangs,
				naar ik verneem, 'n Bataviasche voorlichter die in liberalismus doet, dat ik in
				myn Nogeens Vrye Arbeid - een nieuw pleidooi tegen dien
				Schwindel - omgekocht door 't Behoud en van richting veranderd
				was. 
Ik vereer den man een klein oorveegjen in de
				Millioenen-Studien, en meer kan ik niet voor hem doen
				daar de onsterfelykheid nu eenmaal z'n zaak niet is. Hy bedenke dat ik z'n
				geschryf niet lees. Als-i weer wat ontdekt, zal 
				Huet hem wel honoreeren met de
				emolumenten waarop zekere... rangschikkers 'n onbetwistbaar recht hebben.
				(244) Niets ditmaal van poëten. 
Maar 't zou
				jammer zyn hem te veel notitie te wyden. De man... rangschikt vry slordig.
				Niets van poëten alweer. Zoowel de Minnebrieven als de eerste
				brochure over Vryen-arbeid dateeren van '61. 't Is dus 'n ongelukkige...
				rangschikking - van poëten wordt alweer niet gesproken - m'n Nogeens
				Vrye Arbeid van 1870 voortestellen als frontverandering. 
Een redakteur
				die lezen kan is den aandeelhouders van 'n liberaal blad ter verheuging,
				maar snelschryvers die verkeerd rangschikken, moeten poëet zyn om niet
				ondertegaan in 
				244.

* Ook dáárover is de man nooit ter
				verantwoording geroepen.

* Watersnood en de daarby behoorende
				liefdadigheid - 'n pest!- waren in '62 aan de orde van den dag.
				Dames-vereenigingen, loteryen, anti-makassars, kanapékussens,
				verzenmakery ‘ten-voordeele van de ongelukkige slachtofers’
				speelden 'n hoofdrol. Ook in de 
				Minnebrieven komen sporen van al die bombarie
				voor. Doch naar de oorzaak van watersnood vroeg niemand. Zulke
				dingen komen van ‘God.’ En ‘als God wil, dan moet je
				berusten’ om met juffrouw Laps te spreken. Voor onkundige of
				plichtvergeten ministers is die stelling niet onaangenaam. 
Het indyken van
				rivieren is 'n onvergeeflyke domheid. Heeft dit nog uitlegging noodig? (1050d)

* Dit nummer is van 1879.

* De eerst-watergevende spuit had recht op 'n
				premie. By elke spuit waren op 't papier veertig man geaffekteerd. Waar nu
				yverige brandgasten, zonder te wachten op de voltalligheid van hun ploeg met
				hun spuit by den brand aanwezig waren, en water gaven, beweerde het
				stadsbestuur de verdiende premie te mogen beknibbelen naar verhouding der
				presente gasten. De stelling was vreemd, en allen te verklaren door 
				115. Ook streed het tegen de letter van
				't Reglement dat van de eerst-watergevende ‘spuit’ spreekt zonder
				't aantal gasten te noemen. Een pypvoerder die zich by 't blusschen van brand
				meermalen verdienstelyk had gemaakt, verzette zich tegen de bekrompen
				uitlegging die 't stadsbestuur aan 't Reglement geven wilde. Hy procedeerde en
				verloor. Er waren voor den armen man geen rechters te Berlyn.

* De wethouders te Amsterdam ontvangen
				tweeduizend gulden 's jaars. Dezer dagen is die som door den gemeenteraad
				verhoogd tot vyfduizend gulden, welk besluit echter door de Provinciale Staten
				verworpen is. Ik beweer dat 'n bezoldiging van vyfduizend gulden niet te hoog
				wezen zou, indien daarvoor plichtsvervulling te bedingen en te verkrygen was,
				maar met het oog op die brand-spuit-historie zouden vijfduizend centen weleens
				te veel kunnen zyn.

* Een nieuwe belasting waarmee de burgery in die
				dagen werd bevoorrecht, heette het equivalent. Of ze nog wordt geheven,
				weet ik niet. Waarschynlyk wel, want de maatregel heette
				provisoir.

* In den Dageraad namelyk. Het staat niet aan my,
				den naam te noemen van den hartelyken door-en-door kundigen man, die zich in
				dat Tydschrift onder de pseudoniem Lachmé verborg of...
				openbaarde, naar men wil. Ik wyd hem echter by dezen 'n woord van sympathieke
				herinnering. Arme Lachmé! Hy is op allertreurigste wyze ondergegaan in
				den voor sommigen zoo zwaren Kampf um 's Dasein. De lui die niet 
				te kampen hebben, spraken vast ‘eigen schuld.’ Dat spreekt
				vanzelf.

* Zie over dien 
				Money, 
				Minnebrieven blz. 78, (uitgaaf 1865) Het boek
				van dezen man wordt gedurig aangehaald door de velen die beweren dat alles op
				Java volkomen in-orde is. Men heeft het gebruikt als tegenwicht van den
				Havelaar. By Kamerleden en 'n Publiek dat niet lezen kan, is deze
				taktiek zoo kwaad niet, al houdt ze overigens geen steek. Money betoogt
				eenvoudig dat Nederland zooveel uit Indie trekt. Dit is de kwestie niet!
				Bovendien zyn z'n opgaven zeer onjuist. Op 'n touristen-reisje langs den
				grooten postweg had hy ze hier-en-daar te-hooi en te-gras opgedaan. Eén
				zyner voornaamste zegslieden was N.B. de Gouv. Gen. 
				Pahud, de waardige opvolger van 
				Van Twist. 
Ik neem deze gelegenheid
				waar, om 'n drukfout (?) in den Havelaar te herstellen. Toen ik m'n
				ontslag nam als Ass.-Resident van Lebak, voelde ik my tot dien stap bewogen,
				o.a. omdat ik den opvolger van Duymaer Van Twist - den hier bedoelden gewezen
				minister Pahud, 'n allerordinairst bureaumannetje - ‘kende, en omdat
				ik wist dat er van hem niets te verwachten was.’ Zóó
				staat er in het Handschrift. De heer 
				Van Lennep heeft laten drukken.
				‘Zyn opvolger ken ik niet, en weet niet - dit zal wel beduiden:
				“en ik weet niet” - wat er van hem te wachten
				valt.’ (Havelaar, blz. 172, tweede druk van
				1860.) Ik noem die... drukfout, zonderling. Daar ik den Havelaar nooit
				gelezen heb en slechts zelden inzie, is me die bedorven tekst te laat in 't oog
				gevallen om by-tyds te protesteeren. Ieder begrypt hoe ook weer deze verminking
				my benadeelde, daar ze een der gronden wegnam waardoor 't vragen van m'n
				ontslag gewettigd werd. 
Wat overigens Money aangaat, de opgaven van dien
				liefhebberyfinancier zyn niets waard: 
10 Omdat ze onjuist zyn.
				Vanhier dan ook, dat kwazi-deficit van 113 miljoen. 
20 Omdat ze
				niets bewyzen tegen de stelling dat er in Indie geroofd en gemoord wordt. Als
				zoodanig immers wordt Money's boek gebruikt. Het heeft alleen aan die manoeuvre
				z'n opgang te danken. 
30 Omdat zy - al waren ze juist - slechts
				te-meer doen in 't oog vallen dat Nederland verkeerd administreert. De
				door Money opgegeven cyfers zyn nietig in verhouding met de winst die 'n
				rechtvaardig bestuur opleveren zou. Het batig saldo is
				bespottelyk gering.

† Dit schreef ik in '62, toen alles in rep
				en roer was over die zoekgeraakte 113 miljoen. Nu (1872) vraag ik of ik
				gelyk had? Gevonden is dat geld niet, en toch beweert niemand langer dat
				het verloren is. De finantie-specialiteit die 't deficit ontdekte, is nu
				Minister, en wel van Kolonien. Men heeft het recht den heer 
				Van Bosse te vragen, niet waar die
				millioenen beland zyn, maar waar z'n bereddering over die millioenen gebleven
				is? Ook met die laffe duitenplatery heeft men weer maanden lang de
				aandacht van Kamer en Volk weten afteleiden van de hoofdzaak.

* Ik heb redenen te gelooven dat het hem nooit
				in-handen gekomen is.

* Ik verneem dat het Doolhof te
				Amsterdam niet meer bestaat. In m'n kindsche jaren was dit 'n toen
				reeds vry ouwerwetsche inrichting waar kinderen zich vermaakten. In den tuin,
				'n soort van labyrinth, kon 'n zeer klein kind met wat goeden wil zich
				verbeelden den uitweg niet te vinden. Daar waren attrapes, mekanieke poppen,
				optische fopperyen, kapricieuze springbronnen die de wandelaars verrasten... o,
				'n heele pret! 
Onder de poppen speelden behalve de bovengenoemden, Goliath
				en David 'n groote rol. Dat Doolhof was in vroeger tyden by de
				Amsterdamsche jeugd zeer populair. Het: daar heb je nou... enz. in den
				tekst, is citaat. Zoo sprak de explikateur.

* Voor 
				Ary Scheffer namelyk, wiens roem de...
				Keulenaars zich toeëigenen.

* Valsche poëzie namelyk. De
				echte heeft geen behoefte aan onwaarheid. (263)

* Neen, de hoofdgrachten moeten niet gedempt
				  worden. Maar wel heeft Amsterdam behoefte aan 'n flinke passage-galery
				  in de buurt van mol- en torenstegen, en vooral aan
				  Markten. 't Is te hopen dat de leden van den gemeenteraad eens te
				  Brussel en elders gaan zien: wat 'n markt is. Het rondventen op de
				  straten en 't geschreeuw daarby, behoort in de middeleeuwen thuis. 
(1879)
				  Over de doodstraf ben ik tot andere gedachten gekomen. De
				  anevrismen-mode is den weg der krinoline gegaan, en heeft plaats gemaakt
				  eerst voor trichinosis, later voor angina diphtheritica. De
				  stopwoordenruitery als die welke zich openbaarde in 't woordje
				  ‘bepaald’ chargeert er dagelyks dapper op toe. Dat de Inkomende
				  Rechten een domme onzedelyke belasting zyn, houd ik vol. Men zwyge toch van
				  ‘Beschaving’ en ‘Verlichting’ zoolang die barbaarsche
				  erfenis van de middeleeuwen niet met den voet verstoten wordt. 

* 't Was de Zaag- of de
				  Raampoort. Niet ver van daar lag de zoogenaamde Aschbelt, waar al
				  de haardäsch, die Amsterdam opleverde, werd uitgestort. Dit
				  was in Wouter's tyd, en nog lang daarna, een heele heuvel waarop de straatjeugd
				  zich altyd vermaakte, en ‘fatsoenlijke’ kinderen nu-en-dan, zoo
				  vaak ze namelvk zonder opzicht werden gelaten. De zucht om te klauteren is in
				  laaglanders iets zeer karakteristieks. Ik zeg daarover een-en-ander in 't
				  hoofdstuk: Bergpoëzie in Millioenen
					 Studiën. 
Men zou zich vergissen als men uit het opgeven
				  der namen van de beide poorten, welker eene hier bedoeld wordt, de slotsom trok
				  dat de Wouter-geschiedenis nuchtere waarheid behelsde naar den zin van
				  onzen Droogstoppel. Ook die soort van waarheid is er in, doch zelden. De
				  strekking is wáár in hooger beteekenis. Uit den aanhef van
				  
				  361 kan men opmaken dat ik behoefte
				  voelde my door verandering van toon, eenigszins te herstellen van de
				  misselykheid die 'n gevolg was der beschouwing van onzen politieken en
				  maatschappelyken toestand. 
Myn voornemen was in den
				  ‘Wouter’ 'n schets te geven van den stryd tusschen laag en
				  hoog, tusschen zielenadel en ploertery. Wouter is een nieuwe - en betere! -
				  Faust, een Don Quichot naar den geest. 
Ontevredenheid met
				  m'n Publiek - dat niet lezen kan (zie de noot by 't slot der
				  zeeziekte-vertelling) - belette my telkens voorttegaan. Ik durf me vleien
				  met de meening dat het nageslacht dit jammer vinden zal. 
 
				  
(1879) De door sommige geopperde meening dat de Wouter-geschiedenis
				  myn biografie wezen zou, is bespottelyk van ongerymdheid.

* De overgang van, zoo'n
				  ‘insteekpakjen’ op 't ‘buisje boven den broek’ was 'n
				  enorme sprong, vooral omdat daarby 'n vest te-pas kwam, waarvoor by zoo'n
				  insteekpakje geen plaats was. Hierby namelyk was het buisje gesloten, en de
				  broek van alle zyden daarop vastgeknoopt. Of die hierarchie in 't kindertoilet
				  nog bestaat, is me onbekend. In Wouter's tyd speelde ze 'n groote rol. En ook
				  jaren daarna. Ikzelf heb menigen traan geschreid omdat het ‘open
				  buis’ met daarby behoorend ‘vest’ my onmenschelyk lang
				  onthouden werd.

* Die zoogenaamde tusschenscholen zullen nu wel
				niet meer bestaan. Het waren inrichtingen van onderwys voor niet
				zéér arme kinderen, maar toch voor dezulken wier ouders niet
				by-machte waren 't volle schoolgeld te betalen. Of men op zoo'n school nog
				minder leerde dan by 'n Msjeu, weet ik niet.

* Een herberg met tuin, even buiten de
				stad.

† Dit is met het oog op andere
				tydaanwyzende omstandigheden, 'n fout. De sous pieds zyn van eenigszins
				lateren datum, en zullen nu wel haast terugkomen. Liever zag ik de lange
				broeken afgeschaft, die leelyk staan en zeer ondoelmatig zyn.

* Men verzekert my, niet zeer lang geleden in 'n
				lyst van verkochte meubelen, zoo'n voorwerp te hebben omschreven gezien:
				‘een vioolkast op pooten.’ 't Was 'n onbekend ding! Wie zoo-iets in
				Frankryk vertelde, zou geen geloof vinden. Ik moet echter erkennen dat
				dáár, en elders buiten Holland, andere zaken voorkomen, die
				erger zyn. Ik zie op 't oogenblik geen kans behoorlyk uittedrukken wat ik
				bedoel. Toch zal ik 't later eens beproeven.

* Op die markt namelyk werd gegeesseld,
				  gebrandmerkt en gehangen, in die dagen.

* Dit riekt naar de vuursteen-periode. De
				  auteur is niet met z'n tyd meegegaan.

* Ik erken dat hieromtrent sedert de laatste zes
				jaren 'n groote verbetering heeft plaats gevonden.

* Toch niet! De manie van klassificeeren is
				algemeener dan ik hier aannam. En ook de oorzaak is my duidelyker geworden. Die
				oorzaak is... traagheid. We nemen in kunst, wetenschap, moraal en staatkunde,
				zekere konventioneele onderscheiding van soorten aan, om door 't rangschikken
				van elke voorkomende zaak onder een van die rubrieken, ons ontslagen te rekenen
				van verdere beoordeeling. ‘Die man is van de klasse der geleerden.’
				Dus: hy weet het! ‘Rafaël staat genoteerd onder de meesters.’
				Dus: die schildery is mooi! ‘Het tegenwoordig ministerie behoort tot de
				liberale party.‘ Dus: hoerah voor dat ministerie! Enz. 
Den zotten
				schroom om myn werken te noemen, schryf ik voor een deel toe aan de
				moeielykheid om ze onder deze of gene ‘soort’ van letterkundery te
				rangschikken. Men is bevreesd voor de inspanning die 't kosten zou hen te
				beoordeelen zonder maatstaf. Pennewip's pruik weet er geen weg mee.

* Boutjes heetten de ganzepennen van de
				  soort die op de scholen gebruikt werd. De betere soort noemde men, naar ik
				  meen, schachten. Stalen pennen kwamen veel later, en werden niet vriendelyk
				  ontvangen. Men kon er geen krullen mee trekken, een kunstje dat in Pennewip's
				  dagen in hooge achting stond. Toen, en vooral ruim honderd jaren vroeger nog,
				  schynt de schryfkunst 'n veel hoogeren rang bekleed te hebben, dan
				  tegenwoordig. In den ‘Belachelyke Jonker’ van
				  
				  Bernagie wordt het mooie
				  schrift van een der mededingers naar de hand van 'n meisjen, in allen ernst
				  opgenoemd onder de verdiensten die hem den voorrang waardig maken.

* Op Pennewip's recensentenwysheid is 'n
				  aanmerking te maken van gelyke soort als die welke voorkomt in de Noot
				  op 
				  183. Over 't geheel is de goede man
				  hier gechargeerd. Zeer ten-onrechte belast ik hèm met het geeselen onzer
				  verzensmeden, daar dit niet tot de klasse der werkzaamheden behoort, waartoe hy
				  by-voorkeur zou geschikt zyn. Ironie past niet in z'n rol. Een andermaal beter!
				  
(1879) De meeste verzen van volwassen personen geven in zotterny aan die
				  van Pennewip's leerlingen weinig of niets toe. Het byna eenig onderscheid ligt
				  slechts hierin dat het gerymel van ‘groote menschen’ meestal minden
				  vermakelyk is. Wanneer toch zal die kinderachtige spelery 'n eind nemen? Men
				  moest zich schamen!

* Ten-onrechte! Want al is 't geen
				  humor, wèl worden soortgelyke grappen daarvoor uitgegeven, en slechts
				  daarop kan meester Pennewip's vraag gedoeld hebben. Het twyfelen van de pruik
				  is dus ongegrond, en ik raad haar de aandachtige lezing aan van Prof.
				  Oosterzee's verhandeling: de scepticismo caute vitando.

* Kattenburg en Wittenburg zyn afgelegen buurten
				in den Amsterdamschen oosthoek. Even als het nog verder gelegen Oostenburg, zyn
				't eilandjes die slechts door bruggen met de eigenlyke stad vereenigd zyn. De
				voornaamste tak van bedryf in die buurten is de scheepsbouw. Men noemde de daar
				wonende scheepstimmerlieden ‘byltjes’ en deze menschen gingen in de
				woelige tyden der Republiek voor byzonder oranjegezind door. Wat daarvan de
				oorzaak was, en of 't nog zoo is, weet ik niet. 
In den mond van
				pennewip, en naar de schatting zyner hoorders, is Wittenburg
				iets als 't eindje van de wereld. In wouter's jeugd waren er duizende
				Amsterdammers die nooit het gebied der stad hadden verlaten. Sommigen zelfs
				overschreden de grenzen eener bepaalde buurt niet. En dit is waarschynlyk nog
				niet geheel veranderd. De bekrompenheid van blik die 't meerendeel der inwoners
				kenmerkt, gaat dan ook alle beschryving te boven. Ze weten niet eens wat 'n
				markt is. 
Toch raad ik vreemdelingen ten-sterkste aan, die stad te
				bezoeken en te bestudeeren. Dit is veel interessanter dan 't bezien van
				moderne hoofdsteden die allen op elkaar gelyken. Waar vindt men, byv.
				een Jodenbuurt als te Amsterdam? 't Is belangwekkend van leelykheid.

* De ontstelde vrouw bedoelde eau de la reine
				de Hongrie, een reukwatertje dat in vogue de eau de Cologne
				voorafging. Behalve by gelegenheden als de in den tekst vermelde, diende het in
				de kerk om de vrouwelyke toehoorders wakker te houden, waaruit alzoo blykt dat
				die lodderyn, uit 'n theologisch oogpunt een gewichtige zaak was. De klassieke
				wyze van gebruik was, 'n klein sponsje daarmee te bevochtigen, dat de dames in
				een net gepolyst cocotilledopje by zich droegen. Onder de preek ging zoo'n ding
				van de eene hand in de andere, en ieder die nog niet sliep snuifde er aan ter
				kontinuatie van halve wakkerheid, en tusschen twee knikjes aan de vriendelyke
				eigenares in.

* By 't gereedmaken van deze uitgaaf, voelde ik
				  onder 't korrigeeren der dichtoefeningen van Pennewip's leerlingen, den lust in
				  my opkomen, die voorbeelden van poëtery op eigenaardige wyze te
				  vermeerderen. In-plaats namelyk van onzen meester over de schouders te zien, en
				  Lysje Webbelaar of Tryntje Fop cum sociis sociabusque rymelend
				  intevoeren, dacht ik er aan wat tekst te ontleenen aan onzen
				  grootemenschen-Helikon. Maar zie, ik mag 't niet doen. De stortvloed overstelpt
				  my... waar zou ik eindigen? 
Zeer ernstig gesproken, ik zie kans 'n dikken
				  bundel te vullen met aanhalingen uit de rymlitteratuur van volwassen
				  menschen - dominees, kiezers, echtgenooten, mannen met 'n baard, gegradueerden,
				  deftige luî, rechts- of andere Meesters, vaders en grootvaders -
				  aanhalingen waarover Pennewip's pruik zich verbazen zou! 
Versjes-maken is
				  'n onschuldige liefhebbery. Maar niet onschuldig is het, daarvan een
				   métier te maken, dat spelletjen uittegeven voor iets
				  wezenlyks, daarmee 't onnoozel volk te bedriegen, en het door klinkklank te
				  biologeeren tot onverstand. Het Drutni min in 
				  564 is 'n versje! 
De zeer
				  weinige inderdaad schoone verzen die er bestaan - ze zyn by enkele regels te
				  tellen - wegen niet op tegen 't misbruik dat er van vers-lymery gemaakt wordt.
				  Niet alleen dat de ware poëzie niet in zulke kunstjes bestaat, maar
				  ze is er wars van. Ik zou 't beschouwen als 'n blyk van grooten vooruitgang,
				  als volwassen mannen door de publieke meening veroordeeld werden zich te
				  schamen, als ze met bundels verzen voor den dag kwamen. De opmerking van
				  Droogstoppel dat ivoordraaien moeielyker is dan verzenmaken, komt me zoo gek
				  niet voor. 
Dat ook 'n dichter soms verzen maakt, heb ik reeds in 
				  56 erkend. Maar dit blyft zeldzame
				  uitzondering. In den regel zyn verzenmakers géén
				  poëten. 't Is 'n kinderachtig handigheidje dat ieder zich kan eigen maken,
				  en dat voor den denker niet de minste waarde heeft. 
Wat ik nu in den
				  aanhef dezer noot bedoelde, is: dat onze verzenmakers zelfs in dat nietige
				  handigheidje over 't algemeen zeer laag staan. De Vlamingen zyn ons op dit
				  punt ver vooruit.

* Amen, dat zy zoo! 
Tot dezen hartelyk
				gemeenden wensch, voel ik my onder de korrektie meer dan ooit gedrongen, door
				al wat ik dezer dagen (Juni '72) over den onlangs gestorven thorbecke
				te lezen kreeg. By alle andere, my onbekend gebleven ‘eminente’
				eigenschappen van dien fetisch, verneem ik nu ook: dat-i zoo uitmuntte
				als... Schryver! 
Aan het ophemelen van dien ‘Staatsman’
				- een der meest doorslaande blyken en oorzaken onzer dekadentie! - was
				ik gewoon. Maar dat men hem nu ook als auteur verheft, is me eenigszins
				nieuw. De man schreef allergebrekkigst, en levert in z'n kreupele werken (452) een getrouwe afspiegeling van z'n bekrompen
				geestvermogens. Hy was een der kleinste mannen die ooit 'n rolletje speelden op
				publiek terrein. Arm Nederland! 
Wat my betreft, ik schaam my opgang te
				maken in 'n land dat zich sedert twintig jaren liet gebruiken tot voetstuk van
				zooveel walgelyke geestesarmoed, als die dorre droge kommiezige ideënlooze
				bureau-kunstenmaker by voortduring ten-toon spreidde, en houd me aan den wensch
				in m'n tekst: om-godswil, fluit my uit! Ik zou anders genoodzaakt zyn de pen
				neerteleggen.

* Schuilhokje - als amsterdamismus
				juister: schuilhokkie - gelde voor schuilhoekje. In vorige
				uitgaven staat: schuilevinkje, dat ik gedachteloos geschreven had, en
				waaromtrent ik verwys naar de noot op 
				887, onder opmerking dat ik waarschynlyk
				deze fout niet zou gemaakt hebben, indien het hier myn doel ware geweest een
				by-uitsluiting taalkundig werk te schryven, gelyk met den arbeid der heeren
				D.V. en T.W. wèl het geval was. Wie dit op zich neemt, behoort er meer
				van te weten dan zich die geleerden - volgens getuigenis van zoo'n
				binnengesmokkelden vink - blyken te veroorloven. 
Wat de zeeslangen
				aangaat, deze sujetten vertoonen zich periodiek... in couranten. De zeer
				‘geloofwaardige getuigen‘ ontbreken nooit, zoo dikwyls er
				penurie is aan nieuws of politiek. 
Toch begryp ik de mogelykheid
				der goede trouw van sommigen die beweren zoo'n zeeslang gezien te hebben. Onder
				eenige voorwaarden van weêr, wind en dampkring, vertoont zich op den
				oceaan somwylen aan de kim zekere rafeling die - met wat voorbeschiktheid tot
				het wáárvinden van iets vreemds - zou kunnen worden opgevat als
				het schuifelen van 'n reusachtige slang. Ook is hier misschien fata
				morgana in het spel, zooals, byv. op den Blocksberg. Zoodanige aan
				gezichtsbedrog ontleende verontschuldiging houdt evenwel op, wanneer de
				‘geloofwaardige getuigen‘ hun berichten met afbeeldingen
				opluisteren. Er bestaan platen waarop de slang zich eenige malen om den romp
				van 'n driedekker kronkelt, en dan nog lengte genoeg overhoudt om met kop en
				staart beide, de bramzaling te bereiken. Een sloep kan ongedeerd tusschen de
				tanden van zoo'n monster heenroeien. Toch blykt niet ieder die deze
				byzonderheid te zien krygt, oogenblikkelyk van schrik te sterven, want er
				blyven somtyds ‘geloofwaardige getuigen‘die teekenen kunnen, in
				leven om de zaak behoorlyk in plaat te brengen.

* Zeer inkorrekt! De geestigheid van
				fancy's mededeelingen is van beter gehalte dan deze boutade van
				den auteur, die alweder - gelyk in 
				183 en 
				385, en zeer ten-onrechte - de sprekende
				produkten van z'n eigen vinding in de rede valt. Jezus,
				pennewip en fancy hebben reden tot klachten, en ik beken
				schuld. Toch laat ik dien ongepasten uitval staan, daar hy me by-gelegenheid
				dienen kan als uitmuntend voorbeeld van valsch-vernuft, geheel iets
				anders dan gewoonlyk met dien naam bestempeld wordt. Valsch vernuft namelyk is
				niet gelykbeteekenend met géén vernuft, zooals door sommigen
				gemeend wordt.

* De zelfbeleediging die in dit voorgeven ligt
				opgesloten, schynt den geloovers niet te deeren. En tevens stellen zy hun eigen
				God laag door de meening dat hy kan gediend zyn met 'n deugd die gegrond is op
				vrees voor z'n ongenade. Om de onzedelykheid van dit begrip te doen in 't oog
				vallen, behoeft men zich slechts de vraag voorteleggen, wat men te denken hebbe
				van een kind dat alleen uit vrees voor z'n vader het goede doet? Het
				goede, dat dan eigenlyk ten-gevolge van het ellendig motief, 't kwade
				wezen zou? 
‘Neen, zegt men, wat God wil, is per se het goede.
				Het zou goed zyn op-zichzelf, ook al kenden we zyn wil niet. “God”
				en “goed-zyn” is synoniem.‘ 
Dan is God overbodig,
				en de aanmerking op de fraze waarmee dit idee begint, blyft van volle
				kracht.

* Ook deze opmerking is niet vereerend voor wie
				haar maakt. Er ligt iets in als: nu ja... 't is wel onwaar, doch we hebben
				zoo'n leugen noodig om baas te blyven. 
Ik ontken die behoefte aan
				onwaarheid, doch al ware dit anders... neen, 't kan niet anders wezen!
				
Bovendien: Volk? Het Volk? Wie ben ik dan? Wie zyt gy
				die zoo spreekt? Staan wy buiten het Volk? Waar zou 't heen indien ieder
				zichzelf maakte tot iets byzonders, en alle anderen tezamen tot Volk dat
				men zou mogen voeden... neen, vergiftigen met leugens?

* In een werk als deze ideen kon dit
				onderwerp niet onaangeroerd blyven. Toch heb ik 't nooit monografisch
				behandeld, misschien wel juist omdat het zich overal op den voorgrond
				dringt. Ook in 
				922 komt iets voor over 't uitgangspunt
				onzer zedelykheidsbegrippen, doch alweder ter-loops, en reeds daar stelde ik my
				voor, dit punt aan een ernstig onderzoek te onderwerpen. Ik hoop dat voornemen
				zoodra mogelyk uittevoeren, o.a. naar aanleiding der essay van
				Dr f. feringa, in zyn zeer
				belangryk werk: Democratie en Wetenschap. (Groningen bij 
				P. van Zweeden.)

* Een zonderlinge eisch! Vordert men dit ook van
				den geneesheer die 'n ziekte bestrydt?

* Dit is de vraag. Het gebeurt vaak dat juist die
				hinderpalen aansporen tot nadenken en verzet. Zeker soort van femelary verwekt
				afkeer in den knaap, die dan al zeer spoedig zich voorneemt: als ik groot ben,
				zal ik... 
Maar jammer blyft het dat de zoodanige, vóór hy
				‘groot‘ is, zich moet plooien tot 'n schyn van onderwerping, waarby
				altyd de oprechtheid schade lydt.

* Ziehier weder 'n fout van dezelfde soort als in
				
				183, 
				385 en 
				409. Ik bedoel 't ontbyten niet zoozeer -
				schoon ik ook dàt afkeur - als wel onze tekst. Ik leg den vyfden
				vrome 'n uitroep in den mond, die my werd ingegeven door
				voltaire's luchtig kritiekje van Ezechiel IV, vs.
				12. Hy zegt daarvan: pourvu que le Seigneur ou son profète ne
				m'invitent pas à déjeuner, of zoo-iets. 
De manier waarop
				men gewoonlyk die fransche aardigheid beantwoordt, houdt geen steek. De
				van-pasmakers der Schrift beweren dat hier geen spraak is van specery, saus of
				kondiment ter-bereiding van de spyzen, minder nog van de spys-zelf, maar van
				brandstof, en dat dus 
				voltaire ten-onrechte zoo
				afkeerig was van 'n invitatie om aan 't maal deeltenemen. 
Dat mest - byv.
				van runderen - in sommige Oostersche landen gebruikt wordt als brandstof, is
				waar, al kan ik niet verzekeren dat dit ook 't geval is met de in den
				aangehaalden tekst uitdrukkelyk omschreven soort. Aannemende echter dat vs. 12,
				naar den wensch der theologen, in niet al te onzindelyke beteekenis kon worden
				opgevat, dan nog verzetten zyzelf zich door die opvatting flagrantelyk tegen
				hun ‘Heer’ die in 't volgend vers ronduit verklaart dat het ditmaal
				z'n stellig voornemen is, iets heel onsmakelyks te doen gereed-maken. In vs. 11
				wil ik me niet verdiepen, om niet meer te bewyzen dan noodig is. 
Er blykt
				alzoo duidelyk dat voltaire's tegenzin in de uitnoodiging volkomen
				gewettigd is, en schriftuurlyker dan die der uitleggers. 
Toch heeft hy
				ongelyk! De vraag is namelyk niet, hoe en waar hy ontbyten wil, maar: of hy op
				die wyze de strekking van ezechiel's bedoelingen weerlegt? Ik
				beroep my te dezen aanzien op 
				134, en zou misschien door anderen
				verwezen worden naar 
				395 en 't slot van 
				432. De lezer moge kiezen. Wat my
				betreft, ik kan uit den heelen ezechiel niet wys-worden, al keur ik
				dan ook de manier niet goed, waarop voltaire hem aanvalt. My komt,
				byv. de zoo gewraakte beeldspraak in cap. XXIII, niet alleen verdedigbaar maar
				zelfs grandioos voor. 
Hoe dit alles wezen moog, ik liet onzen
				vyfden vrome iets zeggen dat niet in hem wezen kon, en voor die
				schryversfout vraag ik vergeving.

* Het zal misschien sommigen niet onaangenaam
				  zyn, hier de beteekenis van dit woord te vinden. In 't maleisch is kaka
				  'n oudere zuster. Met dit woord spreekt men op beleefde wys een niet
				  zeer jonge vrouw aan. Toea beteekent oud. Alzoo kaka toea
				  = oude vrouw. Om de gelykenis met den mond van 'n besje, hebben de inlanders
				  aan een nyptang den naam kakatoea gegeven. En daar de bekende vogel iets
				  zeer ouwevrouwelyks in z'n voorkomen heeft, en tevens 'n bek die hem als
				  nyptang dient, bestond er 'n dubbele reden voor 't naamgevend peetschap.
				  
Moet ik om verschooning vragen voor deze en dergelyke nootjes? Men bedenke
				  dat ik voor velen schryf die 't in de kennis van... Indische zaken nog minder
				  ver brachten dan 'n bewoner van Batavia, of dan de specialiteiten uit
				  ‘de-n-Oost’ in onze Tweede-kamer.

