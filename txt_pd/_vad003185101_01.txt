



Vaderlandsche Letteroefeningen 
Jaargang 1851


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1851.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1851.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
Kunsten en Wetenschappen,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1851.
BOEKBESCHOUWING.
Te AMSTERDAM, bij
J. STEMVERS.
1851.

[deel 1, pagina 725]
REGISTER

VAN DE

BOEKBESCHOUWING.

A.

Abbott, (John S.C.) De moeder in den huiselijken kring. Amst. bij Gebr. Willems.	Bl. 330
Abbring, (H.J.) Het Heelal. Amst. bij J. van der Hey en Zoon.	672
Ablaing van Giessenburg, (R.C. Baron d') Proeve van wijsgeerige ontwikkeling. Tiel, bij Gebr. Campagne.	527
Agenda voor Genees- en Heelkundigen. Leyd. bij D. Noothoven van Goor.	512
Ainsworth, (W.H.) Jacobus II. II Dln. Amst. bij J.D. Sijbrandi.	439
Album, (Muzen-) 1850. Amst. bij de Gebr. Diederichs.	317
Almanak voor het Schoone en Goede, voor 1851. Amst. bij A. Jager.	36
- (Nederlandsche Volks-) voor 1851. Schied. bij H.A.M. Roelants.	36
- voor Hollandsche Blijgeestigen, voor het jaar 1851. Schoonh. bij S.E. van Nooten.	36
- (Miniatuur-) voor 1851. Utr. bij L.E. Bosch en Zoon.	36


[deel 1, pagina 726]

Almanak. (Geldersche Volks-) XVIIde Jaar. Arnh. bij I.A. Nijhoff.	45
- voor de Jeugd. Amst. bij G.J.A. Beijerinck.	46
- in miniatuur, voor kinderen. IXde Jaarg. Schoonh. S.E. van Nooten.	46
- (Landhuishoudkundige) VIIIste Jaarg. Gron. bij J. Oomkens, J.zoon.	47
- (Drentsche Volks-) XVde Jaarg. Koevord. bij D.H. van der Scheer.	142
Amshoff (M.A.) en W. Muurling, Bijdragen tot bevordering van het Christelijke leven. Jaarg. 1850. Eerste St. Gron. bij M. Smit.	246
Andreae, (J.H. Beucker) Rapport enz. Zwolle, bij W.E.J. Tjeenk Willink.	529
Andriessen, (P.J.) Tony en Armand. Amst. bij J.D. Sijbrandi.	92
- Gids tot het leeren schrijven van zuiver Engelsch. Amst. bij denzelfde.	655
Arnauld. (Lettice) Utr. bij W.H. van Heyningen.	652
Assum, (J. van) Licht en donker uit het werkelijke leven. II Dln. Gorinch. bij J. Noorduyn en Zoon.	415
Aulnius, (J.C.F.d') Over het personeel der Rijks- en Gemeentelijke Policie. Gron. bij F. Wilkens.	166
Aurora. Jaarboekje voor 1851. Haarl. bij A.C. Kruseman.	36

B.

Broeder en Zuster. Amst. bij P.N. van Kampen.	529
Becker, (K.F.) Algemeene Geschiedenis. Haarl. bij de Erven F. Bohn.	397
Beets, (N.) Stichtelijke uren. Haarl. bij denzelfde.	421
Begemann, (C.G.S.) Feestrede. Schagerb. bij de Wed. J.C. Honigh.	666


[deel 1, pagina 727]

Bell, (Currer) Jane Eyre. II Dln. Gron. bij C.M. van Bolhuis Hoitsema.	88
- (C. van) De ondeelbaarheid der Erfdienstbaarheden. Leyd. en Amst. bij J.H. Gebhard en Comp.	71
Blanqui, (Adolph) Beknopt overzigt. Dev. bij J. de Lange.	209
Bokkel, (L.J.W. ten) Deugd en ondeugd. Amst. bij Ipenbuur en van Seldam.	184
Bolt, (J. van Waning) Leerrede over Mattheus XVI:4c. Gron. bij J. Oomkens, J.zoon.	152
Bonar, (Horatius) Het bloed des kruises. Amst. bij W.H. Kirberger.	247
Boonacker, (W.) De onderworpenheid der Diakoniën. Amst. bij M. Coster, Jz.	527
Borgia. (Caesar) III Dln. Dev. bij A. ter Gunne.	558
Breugel, (J.T. van) Zes gewijde woorden. Rotterd. bij van der Meer en Verbruggen.	476
Brief aan den Hoogleeraar W.A. van Hengel. Leid. bij C.C. van der Hoek.	481
- aan eenen vriend. Leyd. bij Schreuder en van Baak.	363
Broederliefde of de zegepraal des Evangelies. Haarl. bij J.J. van Brederode.	696
Brouwer, (P. van Limburg) Rèdevoering over de zonnevlecht. Gron. bij W. van Boekeren.	258
Bruch, (J.F.) Wijsgeerige beschouwingen over het Christendom. Leyd. bij D.J. Couvée.	517
Bruyn Kops, (J.L. de) Beginselen van Staathuishoudkunde. Leyd. en Amst. bij J.H. Gebhard en Comp.	132
- Korte beschouwingen. Leyd. en Amst. bij dezelfden.	527
Buisson, (E.) De invloed van het huisgezin. Amst. bij D.H. Fikkert.	5
Bulwer, (E.L.) De Familie Caxton. III Dln. Amst. bij P.N. van Kampen.	374
Bungener, (L.F.) Drie preken onder Lodewijk XV. IIde D. Zutph. bij W.J. Thieme.	221
Burg, (P. van den) Schets der Natuurkunde. Eerste en Tweede St. Gouda, bij G.B. van Goor.	512


[deel 1, pagina 728]

Burger, Jr., (D.) Zedekundig Handboekje van Epictetus. Amst. bij P.N. van Kampen.	8
Bijbelsch Dagboekje voor huisgezinnen en Katechisatiën. 's Hage, bij de Erven Thierry en Mensing.	478
Bijst, (J.W. van der) De nieuwe Kindervriend. Amst. bij J. Tak.	515

C.

Capelle, (J. van de) Een laatste Koning. II Dln. Utr. bij J.G. van Terveen en Zoon.	84
Cate, (S. Blaupot ten) Armwezen en Armverzorging. Leid. bij D. du Mortier en Zoon.	526
- De Staatszorg voor de armen. Gron. bij K. de Waard.	527
Channing, (W.E.) Christelijke Redevoeringen. Gron. bij J.B. Wolters.	200
- Zede- en Staatkundige Toespraken. IIde D. Gron. bij denzelfde.	724
Charlotte Elizabeth, De Leeuw van Juda. Amst. bij de Gebr. Kraay.	250
Chavannes, (F.L. Fred.) Un messager de la bonne nouvelle. Amst. ckez J. de Ruijter.	199
Chenevière, (M.) Over het Goddelijk gezag van de Schrijvers en de Boeken des Nieuwen Verbonds. Zutph. bij A.E.C. van Someren.	618
Cherbuliez, (Tourte-) De dochter van den predikant Raumer. II Dln. Zutph. bij denzelfde.	509
Choisy, (J.D.) Beschouwingen over den maatschappelijken invloed des Christendoms. Amst. bij Gebr. Diederichs.	153
Chumaceiro, (A.M.) Tweetal Leerredenen. Amst. bij Molgo en Comp.	625


[deel 1, pagina 729]

Costa, (Is. da) Herinneringen uit het leven en den omgang van Willem de Clercq. Amst. bij H. Höveker.	220
Coquerel, (A.) De ontmoeting van den rijke en den arme. Dev. bij D.J. Wilterdink.	4
- De Rijke en de Arme. Amst. bij de Gebr. Diederichs.	385
Cremasy, (Kapitein) De nieuwe Robinson. Amst. bij G.W. Tielkemeijer.	93
Curtmann, (W.J.G.) De geschiedenis der Christelijke Kerk. 1ste en 2de Aflev. Arnh. bij H.B. Breijer.	145

D.

Daub, (J.H.) Christelijke stemmen uit de hoogte en uit de diepte. Amst. bij J.D. Sijbrandi.	480
Dickens, (C.) David Copperfield de Jonge. III Dln. Utr. en Meppel, bij W.H. van Heyningen.	410
Doedes, (J.I.) Avondmaalsgids. Utr. bij Kemink en Zoon.	381
Dozij, (R.P.A.) Over den gunstigen invloed, enz. Leyd. bij E.J. Brill.	359
Dubois, (J.L.) Polycarpus. 1ste Aflev. Gouda, bij G.B. van Goor.	12
- - 2de en 3de Aflev. Gouda, bij denzelfde.	504
Duys, (P.) Gebedenboekje voor kinderen. Kampen, bij Gebr. Fels.	622

E.

Edelgesteenten uit de schriften van Mattheus Henry. Zutph. bij A.E.C. van Someren.	607


[deel 1, pagina 730]

Eerten, (B.J. Westerbeek van) Twee Leerredenen. Doesb. bij A. Mongers en Zoon.	484
Eger, (J.C.) Aardrijksbeschrijving. Gron. bij J. Oomkens, J.zoon.	188
Eichel, (C.) De Page van Karel XII. Amst. bij J.C. van Kesteren.	372
Elberts, (W.A.) Beknopt overzicht. Dev. bij A.J. van den Sigtenhorst.	513
- Choix de Morceaux etc. Dev. chez le même.	284
Elise, Hermine. II Dln. Schoonh. bij S.E. van Nooten.	368
- Uit verre landen en van nabij. Amst. bij G.W. Tielkemeijer.	93
Ende, (W.P. van den) Eenige opmerkingen enz. Arnh. bij I.A. Nijhoff.	309
- Iets over de Vereeniging tot bevordering der Inlandsche Ichthyologie. Arnh. bij denzelfde.	309
Engelen, (A.W.) Tijdrekenkundige tafels. Gron. bij W. van Boekeren.	312

F.

Faber, (J.G.A.) De leer der exceptiën enz. Leyd. en Amst. bij J.H. Gebhard en Comp.	31
Fockens, (H.F.T.) Academia Groningana. Franequerae, apud viduam W.J. Bruining.	458
Franken, Az., (W.) Viertal Leerredenen. Rotterd. bij W. Wenk.	193

G.

G., (J.J.A.) Iets goeds? Gron. bij A.L. Scholtens.	563


[deel 1, pagina 731]

G., (J.J.A.) Nog iets goeds? Gron. bij A.L. Scholtens.	563
Geer, (B.J.L. de) De strijd der Friezen en Franken. Utr. bij Kemink en Zoon.	361
Gelder, (J. de) Beginselen der Meetkunst. Eerste D. 's Hage en Amst. bij de Gebr. van Cleef.	190
Gerdes, (E.) Handleiding tot 't leeren der Engelsche taal. Amst. bij P.N. van Kampen.	655
Ghert, (P. van) Pauperisme. 's Hage, bij P.H. Noordendorp.	528
Glasius, (B.) Verhandeling over Erasmus. 's Hage, bij de Erven Thierry en Mensing.	698
Godsdienst, Deugd, Natuur en Voorzienigheid. Wildervank, bij T. van Halteren.	192
Godsdienstvriend. (De) Dordr. bij H. Lagerwey.	199
Godsvrucht. (De ware) Leeuw. bij J. Swarts.	200
Gotthelf, (J.) Lief en leed. II Dln. Amst. bij H. Frijlink.	410
Goudschaal, (U.P.) Gods leidingen met Johannes Calvijn. Winschoten, bij P.S. van der Scheer.	202
- Christelijke inwijdingsrede op onze nieuwe munt. Winsch. bij denzelfde.	578
Gouka, (M. en A.) Theoretisch-praktisch Rekenboek. 1ste St., 1ste ged. Rotterd. bij W. Wenk.	514
- - 1ste St., 2de ged. Rotterd. bij denzelfde.	514
Grant. (Michaël) II Dln. Amst. bij P. Kraay, Jr.	510
Grosz-Hoffinger, (A.J.) Napoleon en zijn tijd. II Dln. Amst. bij M.H. Binger.	87
Gutzlaff, (K.) Mijne reis van China naar Engeland. Rott. bij W. Wenk en O. Petri.	711

H.

Haar, (B. ter) Gedichten. Arnh. bij I.A. Nijhoff.	73


[deel 1, pagina 732]

Hall, B.A., (N.) Kom tot Jezus! Amst. bij W.H. Kirberger.	154
Hamilton, (J.) De Olijfberg. Amst. bij denzelfde.	426
Harderwijk, (K.J.R. van) Naamlijst en levensbijzonderheden der Predikanten, enz. Rotterd. bij P.M. Basendijk.	394
Harting, (D.) Het oproer der Wederdoopers. Enkh. bij J. over de Linden.	66
Haspels, (E.J.) Schoonheden in de Natuur. Nijm. bij D.J. Haspels.	191
Heim Korte schets van het leven van John Newton. Gron. bij M. Smit.	644
Heintz, (K.) Thomas Arnold. Gron. bij denzelfde.	469
Heldring, (O.G.) Christendom en Armoede. H. Haarl. bij de Erven F. Bohn.	3
Hengel, (W.A. van) Laatste Leerredenen. Arnh. bij G.W. van der Wiel.	378
- Over de Godgeleerdheid in het algemeen. Leyd. bij P. Engels.	565
- - Leyd. bij denzelfde.	667
Hoek, (J.) De Familie Ploegers. II Dln. Haarl. bij J.B. van Loghem, Jr.	648
Hoeven, (M. des Amorie van der) Proeve van beantwoording der regtsvraag enz. Leeuw. bij G.T.N. Suringar.	298
- Over het geschrift Ariste ou le vrai ami. Leeuw. bij denzelfde.	722
Hoeven, Jr., (Abm. des Amorie van der) Proza en Poëzij. Leeuw. bij denzelfde.	97
Hoëvell, (W.R. van) De beschuldiging en veroordeeling enz. Zalt-Bommel, bij J. Noman en Zoon.	305
Hoffmann, (W.) Merkwaardigheden uit de geschiedenis enz. Rotterd. bij van der Meer en Verbruggen.	148
Holland. Almanak voor 1851. Amst. bij de Gebr. Kraay.	36
Honderd Dagen. (De) Dordr. bij H. Lagerwey.	325
Hoop, Jrs.zn., (A. van der) Twaalf Daguerréotypen. Leid. bij Jacs. Hazenberg, Cs.zoon.	604


[deel 1, pagina 733]

Humboldt, (W. von) Brieven aan eene Vriendin. Eerste D. Gron. bij W. van Boekeren.	68
- - IIde D. Gron. bij denzelfde.	503

J.

Jaarboekje voor de Doopsgez. Gemeente in de Nederlanden, over de jaren 1840-1850. Amst. bij M. Schoneveld en Zoon.	48
- van Wetenschappen en Kunsten. IVde Jaarg. Gorinch. bij J. Noorduyn en Zoon.	140
- (Zaanlandsch) XIde Jaarg. Zaand. bij J. Heynis, Tsz.	142
- voor de Koninklijke Militaire Akademie. Eerste Jaarg. Breda, bij Broese en Comp.	142
- (Nederduitsch letterkundig) XVIIIde Jaarg. Gent, bij Gebr. Michiels.	142
Jaeger, (J.) Atlas van het Koningr. d. Nederlanden, in 15 Kaarten. Gron. bij J. Oomkens, J.zoon.	456
James, (J.A.) De Olijftak en het Kruis. Amst. bij W.H. Kirberger.	247
- (G.P.R.) Het Codicil. III Dln. Middelb. bij J.C. en W. Altorffer.	561
Jansonius, (B.T.) Overzigt der geschiedenis van Jezus leven. Gron. bij J. Römelingh.	621
Jerrold, (D.) Brieven van Punch aan zijnen zoon. Amst. bij J.C. Loman, Jr.	653
Jonckbloet, (W.J.A.) Theokratie en Grondwet. Dev. bij A. ter Gunne.	714

K.

Kemper, (J. de Bosch) Johannes Ludovicus Vives geschetst. Amst. bij Johannes Muller en E.S. Witkamp.	527


[deel 1, pagina 734]

Kemper, (J. de Bosch) Johannes Ludovicus Vives geschetst. Amst. bij Johannes Muller en E.S. Witkamp.	593
Keyser, (J.P. de) Repertorium voor buitenlandsche Theologie. Jaarg. 1851. Eerste St. Utr. bij W.H. van Heyningen.	392
Kinker, (J.) Le Dualisme de la raison humaine. Amst. chez Weytingh en van der Haart.	211
Koetsveld, (C.E. van) Godsdienstige en zedelijke novellen. 2e Verz. Schoonh. bij S.E. van Nooten.	329
Konijnenburg, Cz., (J. van) Landöntginning. Leid. bij D. du Mortier en Zoon.	528
Kramers, Jz., (J.) Geographisch-Statistisch-Historisch Handboek. Eerste en IIde D. Gouda, bij G.B. van Goor.	170
Kuyper, (G.D. Steringa) Het gewigtigste Levensuur. Gouda, bij denzelfde.	1
- Hz., (G.) Beginselen der Nederlandsche spraakleer. Breda, bij Broese en Comp.	515

L.

L***, (Henriëtte Maria) De Schoonzusters. Schied. bij H.A.M. Roelants.	461
Lange, (H.M.) Het Eiland Banka en zijne aangelegenheden. 's Hertogenb. bij Gebr. Muller.	206
Laurent, (F.) Histoire du droit des gens. Tome I, II et III. Gand, chez J.B. Merry.	689
Leesbeek voor kinderen over de Natuur. Gron. bij F. Folkers.	515
Lennep (D.J. van) Poematum fasciculus. Amstelod. apud Joannem Müller.	315
Léon, (D.) De Regtspraak van den Hoogen Raad. Eerste D. 2de Aflev. 's Hage, bij Gebr. Belinfante.	130


[deel 1, pagina 735]

Léon, (D.) De Regtspraak van den Hoogen Raad. Tweede D., 1ste Aflev. 's Hage, bij Gebr. Belinfante.	579
Lief en leed in de Evangeliebediening. Leeuw. bij G.T.N. Suringar.	201
Löbensels, (E. van) Précis de la Campagne de 1815. Haye, chez les Hèritiers Doorman.	121
Loeff, (A. Rutgers van der) Beknopt onderwijs in de Christelijke waarheid. Zutph. bij A.E.C. van Someren.	577
Loke, (J.J.) Het middelbaar en lager onderwijs. Breda, bij Broese en Comp.	501
Lorgion, (E.J. Diest) Geschiedkundige beschrijving der stad Groningen. Gron. bij H.R. Roelfsema.	185
Lücke, (F.) Onderzoek. Leeuw. bij G.T.N. Suringar.	432
Luther's politiek. Gron. bij F. Wilkens.	366

M.

Maagd (De) van Orleans. Eerste en IIde D. Amst. bij P.N. van Kampen.	177
Maatjes, (A.B.) Littérature de l'enfance. Leide et Amst. chez J.H. Gebhard en Comp.	376
Macaulay, (T.B.) Geschiedenis van Engeland. Eerste D. 's Hage, bij H.C. Susan, C.H.z.	402
Mackay, (A.E.) De denkbeelden enz. 's Hage en Amst. bij de Gebr. van Cleef.	258
Maria en Martha. Jaarg. 1850. Schoonh. bij S.E. van Nooten.	199
Martin, (A. de Pont) Gedenkschriften van een Notaris. Eerste en IIde D. Amst. bij C.F. Stemler.	138
- (Jacques) Het Gebed. Utr. bij Kemink en Zoon.	249
Meijere, (F. de) Vier Leerredenen. Amst. bij J.C. Loman.	387


[deel 1, pagina 736]

Miscellanea Philologa et Paedagogica. Fasciculus II. Amstelod. apud Johannem Müller.	68
Moederzorg en Moedervreugde. Gouda, bij G.B. van Goor.	507
Moleschott, (Jac.) Leer der voedingsmiddelen voor het volk. Utr. bij Kemink en Zoon.	9
Monastier, (A.) Geschiedenis der Waldenzen. Eerste D. Rotterd. bij van der Meer en Verbruggen.	657
Monod, (A.) Theodoor en Lucile. Leeuw. bij G.T.N. Suringar.	183
Monti, (Vincenzo di) La mort de Hugues Bassville. Haye, chez Roering.	650
Muller, (W.D. Statius) Arnold en zijne kweekelingen. Amst. bij ten Brink en de Vries.	418

N.

Neander, (A.) Geschiedenis der Christelijke Godsdienst en Kerk. 5de-7de Aflev. Rotterd. bij van der Meer en Verbruggen.	107
Nierop, (A.S. van) Verdediging van de onafhankelijkheid der Diakoniën. Zaand. bij J. Heynis, Tsz.	528
Nieuwe (De) volmaakte Engelsche en Amerikaansche Tolk enz. Amst. bij J. van der Hey en Zoon.	655

O.

Oordt, J.W.zoon, (J.F. van) Het vonnis van de Arrond.-Regtbank te Leyden. Leyd. bij P. Engels.	300
- Het ware Communisme. Gron. bij J. Oomkens, J.zoon.	72
Oosterzee, (H.M.C. van) Handwoordenboekje. 's Hertogenb. bij Gebr. Muller.	136


[deel 1, pagina 737]

P.

Pareau, (L.G.) Een woord. enz. Gron. bij J. Oomkens, J.zoon.	245
Picard, (H.) De Globe. IXde Jaarg. II Dln. Amst. bij J.D. Sijbrandi.	90
Piccardt, (R.A.S.) De onwankelbaarheid van Gods beloften. Delft, bij W.N.C. Roldanus.	483
Pieterse, (Th. van Uije) Verpligtingen omtrent Voogden en toeziende Voogden. Middelb. bij de Gebr. Abrahams.	299
Pius IX en de VIII December 1849. Gron. bij M. Gaasbeek.	204
Polak, (M.S.) Algemeene Mythologie of Goden- en Fabelleer. Eerste D. Amst. bij J.M.E. Meijer.	681
Politieke wenken en vertoogen. I. II. 's Hage en Amst. bij de Gebr. van Cleef.	134
Preken. Koevord. bij D.H. van der Scheer.	198
Pressensé, (E. de) De geest des Christendoms. Amst. bij Gebr. Willems.	334
Proeve ter beantwoording van de vraag enz. 's Hertogenb. bij G.H. van der Schuyt.	529

R.

R., (L.H.) Vrijheid, gelijkheid, broederschap. Arnh. bij I.A. Nijhoff.	72
Rapport der Commissie enz. Amst. bij J. Noordendorp.	485
Reddingius, Gz., (J.H.) Gedachten over de benoeming van Predikanten door Floreenpligtigen enz. Franek. bij E. Ippius Fockens.	668
Reunie en Akademiefeest. Gron. bij A.L. Scholtens.	505
Ridder, (J. Herman de) De inrigting tot het weren der bedelarij te Gouda. Schoonh. bij S.E. van Nooten.	258
Rijk, (J.C.) Het Bestuur der Marine. Amst. bij de Wed. C. van Hulst van Keulen.	581
Rijkens, (G.) Staatsbelang en Ouderzorg enz. Gron. bij J. Oomkens, J.zoon.	174
Roorda, (T.) Aanteekeningen bij den tweeden druk der Zielkunde. Leeuw. bij G.T.N. Suringar.	350


[deel 1, pagina 738]

S.

Saint-Priest, (A. de) Geschiedenis van den val der Jezuiten in de achttiende eeuw. Amst. bij G. Portielje.	49
Sannes, (J.) Christelijk onderwijs voor eenvoudigen. Zutph. bij A.E.C. van Someren.	577
- Handleiding bij het Christelijk onderwijs. Gron. bij M. Smit.	624
Schaick, (C. van) Vijf maanden. Schied. bij H.A.M. Roelants.	275
Schetsen uit het natuurleven. Gron. bij J.B. Wolters.	420
Schilthuis, Jz., (U.G.) Vereeniging tot Weldadigheid. Gron. bij J.B. Wolters.	257
Schleurholts, (L.T.) Redevoering enz. Gron. bij J. Oomkens, J.zoon.	669
Schmidt, (C.) Joh. Tauler, en de Godesvrienden. Tiel, bij Gebr. Campagne.	389
Scholten, (J.H.) De leer der Hervormde Kerk enz. IIde D. Leyd. bij P. Engels.	609
Schotel, (G.D.J.) Tilburgsche Avondstonden. Amst. bij J. Stemvers.	141
Sepp, (C.) De leer des Nieuwen Testaments enz. Amst. bij J.C. Sepp en Zoon.	285
Sitter, (W. de) Korte Verhandeling over het Pauperisme in Nederland enz. Gron. bij F. Wilkens.	258
- De armenverzorging in Nederland. Gron. bij denzelfde.	258
Sonstral, (J.H.) Losse bladen uit de Jaarboeken van het Godsbestuur. Eerste D. Amst. bij J. Stemvers.	236
Spaan, (J.) Eerste leesboekje enz. Haarl. bij J.B. van Loghem, Jr.	516
- Tweede - Haarl. bij denzelfde.	516
- Derde - Haarl. bij denzelfde.	516
- Vierde - Haarl. bij denzelfde.	516
Stichtelijke overdenkingen enz. Dordr. bij H. Lagerwey.	199


[deel 1, pagina 739]

Stieltjes (T.J.) en W. Staring, De Rijn-Wezer-vaart. Zwolle, bij W.E.J. Tjeenk Willink.	165
Strauss, (V.) Het vaderlijk huis. Utr. bij W.H. van Heyningen.	331
Sturler, (W.L. de) Beschouwing van den toestand der Indische bevolking enz. Gron. bij J. Oomkens, J.zoon.	453
Swart, (F.) Iets over de Banken van Leening enz. Haarl. bij A.C. Kruseman.	168

T.

Tafereelen en Verhalen uit de Natuur en de Geschiedenis. Gron. bij C.M. van Bolhuis Hoitsema.	91
- van Gelderland. Delft, bij N. Tr. van Overvoorde.	412
Teutem, (H.N. van) De laatste nacht des Heeren. Rotterd. bij van der Meer en Verbruggen.	257
Toorenenbergen, (J.J. van) De School en de Kerk. Utr. bij Kemink en Zoon.	719
Toussaint, (A.L.G.) De Vrouwen van het Leyeestersche tijdvak. Eerste, IIde en IIIde D. Amst. bij G.J.A. Beijerinck.	546

U.

Uilkens, (T.F.) Handboek voor de Nederlandsche Ooftboomteelt. Gron. bij J. Oomkens, J.zoon.	186

V.

Vader, Zoon en Kleinzoon. Meppel, bij H. ten Brink.	644
Velzen, (U.W. Thoden van) Evangelie-Redenen. Leeuw. bij J. Swarts.	575
Vernée, (L.G.) De heilzame invloed der Armen-kinderbewaarscholen enz. Medembl. bij de Wed. L.C. Vermande.	128


[deel 1, pagina 740]

Verslag van de Vrouwen-Vereeniging te Groningen enz. Gron. bij A.L. Scholtens.	257
Verslag (Eerste) enz. Gron. bij P.S. van Barghoorn.	529
Veth, (P.J.) W. Moll en F.J. Domela Nieuwenhuis, Bijbelsch Woordenboek voor het Christelijk gezin. Amst. en Utr. bij G.J.A. Beijerinck en W.H. van Heyningen.	289
Veth, (P.J.) De beoefening der Oostersche Letteren enz. Amst. bij P.N. van Kampen.	314
Visscher, (L.G.) Chronologische Tafel enz. Utr. bij W.F. Dannenfelser.	96
Vissering, (S.) Het Wisselregt der XIXde Eeuw. Amst. bij P.N. van Kampen.	29
Vooght, Wed. Stucki, (M. de) Reis naar en verblijf aan de Kaap en te Natal. Kampen, bij K. van Hulst.	24
Vrijer (De oude) uit de Albany. Dev. bij D.J. Wilterdink.	654

W.

Waterman, (J.) Hebreeuwsche oefeningen enz. 's Hage, bij Gebr. Belinfante.	95
Weg (De) tot den Heer. Gron. bij A.L. Scholtens.	89
Wimmer, (H.) De Grieksche Kerk in Rusland. Amst. bij ten Brink en de Vries.	596

Z.

Zetternam, (Eug.) Simon Cockermoes. Antwerp. bij J.E. Buschmann.	185
- Tantje Mortelmans. Gent, ter drukkerij van de Broedermin.	185


[deel 2, pagina I]
MENGELWERK,

VOOR

1851.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
Kunsten en Wetenschappen,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1851.
MENGELWERK.
Te AMSTERDAM, bij
J. STEMVERS.
1851.

[deel 2, pagina V]
INHOUD

VAN HET

MENGELWERK.

	Bladz.
Over den geest der beschaving bij de Romeinen in den aanvang der Keizers-periode, voornamelijk met het oog op bulwers roman: de laatste dagen van Pompeji. Door Dr. j. van gigch.	1

Leonidas, de Duiker, te Marseille.	21

De Ruikers, of de Prijs van montholon.	34

Ik heb er vier bemind. De Bekentenis eener Dame.	42

Het Geslacht van hoogstraten. Medegedeeld door Dr. g.d.j. schotel. (Vervolg en slot van bl. 570 in den Jaargang van 1850.)	45

Mededeeling naar aanleiding van het Stukje: ‘Nog weder iets over Bilderdijk en zijne Werken.’	59


[deel 2, pagina VI]

	Bladz.
Rust na beweging.	64

Tafereelen uit Engelsch-Indië. De worstelstrijd met de Tughs.	65

Riëgo.	81

Het Geld; eene Voorlezing, door j.d. stetterogge, Predikant te Zierikzee.	89

Garci perez, naar cushing.	104

Koningin maria.	129

Een Morgenstond te Nazarcth. Door j.h. sonstral.	133

André chénier en Mme de pressy. Uit de laatste dagen van het Schrikbewind.	160

Iets over het Pitcairn's Eiland in de Stille zec.	173

Wij leven bij de verandering. Eene Algemeene Nuts-bijdrage door Mr. a.f. sifflé.	177

Tafereelen uit Engelsch-Indië. (Vervolg van bl. 81.)	185

Johanna, de krankzinnige.	217


[deel 2, pagina VII]

	Bladz.
Don juan II van Oostenrijk. De Porselein-schilder.	222

Verhandeling over het verschil in vorm van de voortbrengselen der welsprekendheid bij de oude en de hedendaagsche Volken. Door Dr. a. hirschig, cz.	225

Tafereelen uit Engelsch-Indië. (Vervolg van bl. 217.)	239

Gardona en castanos. Een tooneel uit den Mexicaanschen oorlog.	241

De verwoesting der Gouden aue.	266

De eenheid der menschen in oorsprong, wezen en toekomt. Door l.h. verwey, Med. Doct. te Voorburg.	269

Tafereelen uit Engelsch-Indië. (Vervolg en slot van bl. 256.)	282

De Vrijheid. Eene beurtspraak. Door e.w. van dam van isselt. Dichtstuk.	313

Proeve omtrent de stichting en naamreden van Loevestein. Door van dam, van brakel.	326


[deel 2, pagina VIII]

	Bladz.
Brieven van voorschrijving, verleend door Prins maurits, aan den Kerkeraad en Magistraat van Gouda, ter leening en beroeping van isaäcus hensbergius, Predikant te Scherpenisse, op het eiland Tholen, Anno 1619. Door j. was, te Waterlandkerkje.	329

De Constitutionele Regeringsvorm bij de Hebreeuwen.	333

De Liefde in het Serail.	334

Het weten te leven. Eene Voorlezing, door c.c. röell, Med. Doct. te Gorinchem.	361

De Armoede in het Paleis.	386

Spreuken.	408

Iets over de Magyaren.	409

Iets over de gebruiken in de Staten van Noord-Amerika. Twee Fragmenten uit brieven.	442

De Duiker. Dichtstuk.	448

Twee beroemde Vrouwen. Uit een ongedrukt handschrift van karel X.	453


[deel 2, pagina IX]

	Bladz.
De Zeeleeuwen-klub.	460

Bladvullingen.	496

Fragment eener Reize door Zuid-Amerika.	497

Het Spitsboeven-bataljon.	528

Oude Liefde.	533

Elizabeth fry. Door a. radijs, Predikant te Doesburg.	541

Sara martin.	565

Toespraak van elizabeth fry, in het Tuchthuis van Bern, aan de aldaar gevangene vrouwen gerigt. Medegedeeld door a. radijs, Predikant te Doesburg.	589

Het leven der Europeanen in de Pampaas (Binnenlanden) van Buenos Ayros.	598

De eerste Bodems van de Mexicaansche Marine.	611

Voorlezing over: het pligtelijke in de Dichtkunst. Door Mr. jeronimo de vries.	634


[deel 2, pagina X]

	Bladz.
Fragment eener Reize door Zuid-Amerika. (Vervolg van bl. 528.)	641

De gevallen van een oud-mousquetaire.	662

Verhandeling over het pligtelijke omtrent Kunstwerken en hunne Beoordeeling. Door Mr. jeronimo de vries.	685

Uit de aanteekeningen van een Officier. 1795.	693

Het Taelverbond in België.	710

Allerlei.	714




2010 dbnl


_vad003185101_01


grieks


Vaderlandsche Letteroefeningen. J. Stemvers, Amsterdam 1851




DBNL-TEI 1



2009-12-11

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. J. Stemvers, Amsterdam 1851
 
Zie: https://www.dbnl.org/tekst/_vad003185101_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Het gewigtigste Levensuur. Raadgevingen en Lessen aan jonge meisjes, bij het doen harer belijdenis; door G.D. Steringa Kuyper, Predikant te Someren, c.a. Te Gouda, bij G.B. van Goor. 1850. In kl. 8vo. 236 bl. f 1-10.

‘Het boekje, 't welk ik ouders en betrekkingen aanbied tot een geschenk voor hunne geliefden, die het hoogste en het heiligste feest hares levens mogen vieren, is zijn verschijnen verschuldigd aan de opdragt, door den uitgever aan den schrijver dezes, eener vertaling van het Hoogduitsche werkje: Heilige Stunden einer Jungfrau, bei und nach der Feier ihrer Confirmation, von friedrich wilhelm opitz, - hetwelk binnen weinige jaren reeds den derden druk beleefde.’ Aldus deelt de Schrijver de aanleiding tot en het doel van dit werkje mede. Ofschoon wij den titel van het boekje niet konden goedkeuren, hadden wij echter veel verwachting van den inhoud. De titel kon ons, niet behagen, omdat er, naar ons gevoelen, nog gewigtiger tijdstippen in des menschen leven zijn. Het zij verre van ons, iets te ontnemen aan het heilige der uren, waarin de jonge dochter voor het oog van God, in het midden der gemeente, belijdenis aflegt van haar geloof; maar wij mogen ook niet vergeten, dat de betrekking, in welke zij dan openlijk treedt tot de gemeente, alreede was aangegaan in de jaren der kindschheid, toen godvruchtige ouders haar jezus reeds leerden kennen als haren Zaligmaker en besten Vriend; - evenmin mogen wij vergeten, dat na het doen der belijdenis de tijd eerst aanvangt, waarin dat geloof op de proef gesteld, en het ook openbaar zal worden hoe naauw de betrekking tot jezus is. Dan toch komen eerst de uren van inwendigen strijd, waarin de keus moet gedaan worden, die een' beslissenden invloed heeft voor den tijd niet alleen, maar ook voor de

{==2==} {>>pagina-aanduiding<<}
eeuwigheid. Een uur als dat, waarin een nieuw, inniger, en zoo veel méér beteekenend verbond met God en christus in de stille binnenkamer gesloten wordt, zouden wij liever het gewigtigste levensuur noemen. Doch genoeg over den titel. Van den inhoud hadden wij met reden goede verwachting. Immers daar de menigte der bestaande godsdienstige geschriften over dat onderwerp, zoo wel oorspronkelijke als vertaalde, reeds aanzienlijk is, en de voortreffelijkheid van velen derzelve algemeen wordt erkend, is er aan een werkje als dit geene behoefte, en wij rekenden er dus op, dat het zou uitmunten boven de bestaande door nieuwheid van voorstelling, of door hoogere voortreffelijkheid van bewerking. Maar noch in het eene noch in het andere vonden wij onze verwachting bevredigd. De Schrijver heeft ook, zoo wij meenen, den regten toon niet gevat, door welken men kan en moet werken op het hart van een beschaafd meisje in de lente hares levens. Er is te weinig gevoel in, bij misschien te veel redenering en raadgeving. Slechts zelden vindt men er eene taal, die tot diep in het gemoed dringt; een gloed, die het binnenste vervult; een weêrglans van de goddelijke liefde, die met onweêrstaanbare kracht wederliefde opwekt. Ook de gebeden konden ons daarom niet bevredigen. Wij vonden er te lange perioden, en te vele woorden. Het gebed besta uit korte, zinrijke verzuchtingen, gelijk de Heiland leert matth. vi, en zoo als wij het van den Heiland hooren joh. xvii. - Ook bespeurt men eenig gebrek aan een bepaald plan en noodzakelijke eenheid. De Schrijver heeft bij het ‘gewigtigste levensuur’ het een en ander gevoegd, hetwelk daarmede in geene dadelijke betrekking staat, en daarentegen achterwege gelaten van hetgeen men hier moest verwachten. De opmerkzame lezer ontwaart dit terstond bij het inzien der opgave van den inhoud, die wij hier laten
volgen: De lieve lezeres. Bij het verlaten van de school. Kinderlijke dankbaarheid. De belijdenis. Gebed na het afleggen der belijdenis. De voorbereiding tot het Heilig Avondmaal. Het eerste Avondmaal. Heere, ik heb lief de woning uwes huizes, en de plaatse des tabernakels

{==3==} {>>pagina-aanduiding<<}
uwer eere! Het gebed. De dochter des huizes. Stil geluk. Geestbeschaving en pligtsbetrachting. Een blik in de toekomst. Vreugde. De verzoeking. Het meisje en de jongeling. Met God zijn. Door de medegedeelde aanmerkingen willen wij echter niet zeggen, dat het werkje onbruikbaar zij; neen, maar alleen, dat het niet geheel beantwoordt aan de eischen van zijn onderwerp en van zijne bestemming. Het kan niet gelijkgesteld worden met ‘De drie kruiswegen des jeugdigen levens’ noch met de werkjes van Mevrouw van meerten: ‘De vrede der ziel en de middelen om dien te verkrijgen; - Het gedachtenismaal des Heeren,’ enz. Doch het werk kan, niettemin, door velen, die minder naauwlettend zijn, met nut en stichting gelezen worden; al ware het enkel door de vele inderdaad nuttige lessen en wenken, die er in voorkomen.

†-.




Christendom en Armoede, door O.G. Heldring. II. Te Haarlem, bij de Erven F. Bohn. 1850. In kl. 8vo. 108 bl. f :-90.

Met ingenomenheid kondigen wij dit tweede stukje aan, ook omdat het, wat belangrijkheid van inhoud betreft, verre staat boven het eerste, door ons reeds vroeger met lof vermeld (Vaderl. Letteroefeningen 1850, bl. 246). Men vindt hier iets over de kweekschool van wichern, te Horn bij Hamburg, en hare beteekenis voor onzen tijd (bl. 1-27); eene levensschets van vincenz de paula (bl. 28-40); Dr. chalmers, voorgesteld als een leerzaam voorbeeld voor Protestantsche diaconiën (bl. 41-51); iets over binnenlandsche vrije kolonisatie (bl. 52-68); over de cellulaire gevangenissen; eene bedenkelijke zaak (bl. 69-79), en over de groote gevangenissen te Londen (bl. 80-108). Men ziet, er is hier niet alleen voor gepaste verscheidenheid gezorgd, maar ook juist zulke bijzonderheden worden ter sprake gebragt, die in onzen leeftijd belang inboezemen. En dat geschiedt op eene zeer eenvoudige, echt popu-
{==4==} {>>pagina-aanduiding<<}
laire wijze, met kennis van zaken. Vooral trokken de beide eerste en de beide laatste opstellen onze aandacht tot zich, en wij verlangen, wat de twee laatste betreft, te vernemen, wat de voorstanders van het stelsel van eenzame opsluiting, dat ook in ons Vaderland begint ingevoerd te worden, daartegen hebben in te brengen. Het kan zijn, dat het aan ons hapert, maar in het opstel over Dr. chalmers is ons niet alles even duidelijk geworden. En over de binnenlandsche kolonisatie, hier voorgeslagen, achten wij ons niet bevoegd te oordeelen, bij gebrek aan kennis van cultuur. Wij ontmoeten den Heer heldring hier op een terrein, waarop hij blijkbaar te huis behoort en zich uiterst gemakkelijk beweegt. Zijne veelzijdige ervaring en daardoor gescherpte praktische blik geven hem het regt
van te spreken. En te vruchtbaarder zal zijn arbeid zijn, naarmate die, van den Christelijken geest hoe langs zoo meer doortrokken, minder beheerscht wordt door eenzijdige dogmatiek.
Wij hebben geene aanmerkingen, dan alleen op de grove onwaarheid, die bl. 14 voorkomt, waar wij lezen: Onze hoogescholen kweeken leeraars op, die van de redding van het verlorene naauwelijks eenig denkbeeld hebben. Gode zij dank, dat de ondervinding van menige gemeente in ons Vaderland, vooral in onze dagen, luide getuigt van het tegendeel! Behoeven wij namen te noemen?

De ontmoeting van den rijke en den arme. Leerrede, uitgesproken in de kerk van het Oratoire te Parijs, den 14 April 1850, door Athanase Coquerel, (Volksvertegenwoordiger) Predikant bij de Hervormde Gemeente te Parijs, vroeger bij de Waalsche Gemeente te Amsterdam. Uit het Fransch. Te Deventer, bij D.J. Wilterdink. 1850. In gr. 8vo. 24 bl. f :-30.

Een schoon en krachtig woord, wèl geschikt voor onze dagen, en in het midden van Frankrijks hoofdstad dubbel gepast. Met klimmende belangstelling hebben wij het gelezen en met ernstigen nadruk prijzen wij het ter

{==5==} {>>pagina-aanduiding<<}
verspreiding aan. Er is eene waarheid in, die geene tegenspraak gedoogt, eene welsprekendheid, die den toegang vindt tot elks harte, en eene zeggenskracht, uit overtuiging geboren, die, ook na de lezing, diepe indrukken achterlaat. De volksvertegenwoordiger handhaaft hier waardiglijk zijnen roem als kanselredenaar, en de prediker van het Evangelie toont, dat hij de beteekenis en de gebreken van zijnen leeftijd kent. Kon onze stem tot den beroemden man doordringen, wij zouden hem toeroepen: ‘ga voort, op den Christelijken leerstoel te Parijs zóó te spreken, en vergeet onder de volksvertegenwoordigers uwe roeping als Christenleeraar evenmin!’
Hiermede hebben wij niet gezegd, dat deze leerrede ons een in alles even navolgingswaardig modèl voor onze dagen toeschijnt, en dat er op den vorm en op sommige uitdrukkingen geene aanmerkingen zouden te maken zijn. Wij hebben enkel onze ingenomenheid met den inhoud willen te kennen geven, en wenschen, dat de vertaling niet te vergeefs zij geschied.

De invloed van het huisgezin op de ontwikkeling van het zedelijk beginsel. Door E. Buisson, Leeraar bij de Hervormde Gemeente te Lyon. Naar het Fransch. Te Amsterdam, bij D.H. Fikkert. 1850. In kl. 8vo. 191 bl. f 1-25.

Het belangrijke onderwerp, in dit boekje behandeld, verdient, in onzen tijd bijzonder, ter sprake gebragt en behartigd te worden. Indien niet alleen zedelijke volksontwikkeling, maar ook volksgeluk enkel van het huiselijk leven kan uitgaan, verdient ieder geschrift, hetwelk dat in een helder en vooral Evangelisch licht plaatst, de ernstigste aanprijzing. Het is eene van de hoofdkwalen onzes leeftijds, dat in de verschillende standen der maatschappij de zin voor het huiselijk leven te zeer verdoofd, en uithuizigheid in den ruimsten zin te veel doorgedrongen is. In de hoogere standen behoort het eigen-
{==6==} {>>pagina-aanduiding<<}
lijke huiselijke leven tusschen de echtgenooten, met de kinderen, en ook ten aanzien van de dienstboden, tot de uitzonderingen. In het laatste opzigt - met betrekking tot de dienstboden - misten wij ongaarne wenken en teregtwijzingen in dit werkje, en toch dienen wij hen aan te merken als tot het huisgezin te behooren; acht te geven diensvolgens op hunne zedelijkheid, hunne uitspanningen, hunne verkeering enz.; iets hetwelk, behalve dat het de pligt is van den huisvader en der huismoeder, ook zichzelf in de gevolgen rijkelijk zou beloonen door het verbeteren van eenen stand, waarover luide klagten, en dat niet ten onregte, worden aangeheven. Zoo behoorden zij ook deel te nemen aan de thans in vele huisgezinnen verwaarloosde huis-godsdienst; uit dezen hoofde, behalve ook om vele andere redenen, is het aan te raden, dat men, zoo veel mogelijk, zich van dienstboden voorzie, wier godsdienstbelijdenis met die van de hoofden des huisgezins overeenkomt. Gunstiger onderscheidt zich in deze opzigten de middelstand, in welke het huiselijk leven nog wordt op prijs gesteld, hoewel societeiten en koffijhuizen aan de eene en kransjes en bezoeken aan de andere zijde, er maar al te veel inbreuk op maken, en de mindere klasse bij toenemende verarming, ook toeneemt in zekere verwildering, waarvan de kwade gevolgen zich allereerst in den naast omgevenden kring openbaren. Er
zijn vele oorzaken, die geleid hebben en nog leiden tot verachtering in het huiselijk leven, gewijzigd naar de verschillende levensstanden, als daar zijn: het toenemen en goedkooper worden van middelen tot uitspanning; verarming, die het huwelijk belemmert; overdrevene weelde, die voor velen het inrigten eener eigene huishouding, bij de eischen van dezen tijd, inzonderheid in de steden, onmogelijk maakt; de stoffelijke rigting van onzen leeftijd, die de vatbaarheid (receptiviteit) voor huiselijke genoegens vermindert; staatkundige omstandigheden, die wij noemen, omdat ons vele huisgezinnen bekend zijn, die vroeger op vriendschappelijken voet verkeerden; maar thans den omgang aan de wederzijdsche woningen alleen ten gevolge van politieke bemoeijingen en

{==7==} {>>pagina-aanduiding<<}
verkiezingen hebben afgebroken; te groote overvloed van lectuur, blootelijk tot uitspanning; te vroege ‘verschijning’ van jonge lieden van beiderlei kunne ‘in de wereld’ en vele andere oorzaken meer, die eene opzettelijke beschouwing verdiend hadden. Maar vermits die bij elke Natie anders voorkomen en gewijzigd werken, is het niet wel mogelijk, dat een geschrift van eenen Evangeliedienaar diep in Frankrijk, de zaak voor Nederlanders in het hart zou kunnen aangrijpen. Het zijn dus, en moeten wel zijn: algemeene opmerkingen over de zedelijke en stoffelijke belangrijkheid van het huisgezin, over het huwelijk als band van hetzelve en over de leden der huisgezinnen: kinderen, jongelingen, dochters, grijsaards; over sterfgevallen in huisgezinnen, en eindelijk over huiselijke godsdienstigheid. Veel lezenswaardige wenken zal men hier aantreffen en Christelijke lessen, voor verschillende standen en leeftijden zeer belangrijk; maar indien men vraagt: is nu dit boekje geschikt om, onder Gods zegen, den waren huiselijken geest aan te kweeken, - geschikt om de gebreken te bestrijden, die ten deze bestaan, - geschikt om de bronnen open te leggen, uit welke die gebreken voortkomen, - geschikt om eenen blik te doen werpen in de rampzalige gevolgen, die veronachtzaming van het huiselijk leven na zich sleept voor jeugdigen en bejaarden, ook zelfs voor uitwendige welvaart en algemeene voorspoed; - dan moeten wij ontkennend antwoorden. Het boekje is meer geschikt om te doen zeggen: ‘heel lief geschreven, zeer beschaafd van stijl en voorstelling; waarlijk, een heel lief boekje!’ dan om in de eenzaamheid te doen zeggen: ‘inderdaad, de man heeft gelijk. Dat en dat moest anders zijn; dit en dit moest bij mij anders wezen!’
Ééne zaak is intusschen bij al dergelijke geschriften waar, doch daarom niet minder jammer: dat zij zelden gelezen worden waar het eigenlijk behoorde. Doch ook waar men belang stelt in het zedelijk goede, zijn verstandige opwekkingen en Christelijke aanmoedigingen toch nog altijd welkom en belangrijk. Daarom - hoewel

{==8==} {>>pagina-aanduiding<<}
wij, zoo als gezegd is, over dit onderwerp iets meer en iets anders zouden begeeren, - prijzen wij dit nette werkje, dat ook goed vertaald is, gaarne aan.




Zedekundig Handboekje van Epictetus. Vertaald en opgehelderd door Dr. D. Burger, jr. Te Amsterdam, bij P.N. van Kampen. 1850. In kl. 8vo. 64 bl. f :-55.

Er is een tijd geweest waarin men, meer welmeenend dan oordeelkundig, het prijs stellen op de zedekundige schriften der ongewijde oudheid onbestaanbaar achtte met eerbied voor de Christelijke of meer algemeen - maar dat onderscheid werd toen weinig begrepen - voor de Bijbelsche zedekunde. Die tijd is voorbij, en men heeft niet alleen de moraal der beste klassieke Schrijvers, onder welke vooral plato uitmunt, beter leeren waarderen, maar zelfs er den gang in opgemerkt, dien de ontwikkeling van wijsgeerige en zedekundige begrippen onder het bestuur der Voorzienigheid genomen heeft tot voorbereiding van het Christendom. Van deze zijde is het een hoogst belangrijk werk, wanneer men de kennis van den inhoud der bedoelde schriften openlegt ook voor diegenen, welke met hunne oorspronkelijke taal niet gemeenzaam genoeg zijn, en lof verdient de Heer burger, dat hij zulks gedaan heeft met het Enchiridion van epictetus, gelijk vroeger met de Republiek van plato. Eene korte Inleiding gaat vooraf over de Grieksche zedekunde, vooral in hare vermeende betrekking tot de bijbelsche, en over epictetus-zelven, van wien als auteur, deze zedekundige stellingen (want dat zijn het, geen geregeld of volledig zamenstel), hoewel door zijnen leerling arrianus geschreven, afkomstig zijn.
Over de vertaling als zoodanig, is het hier minder de plaats, in eene gemotiveerde beoordeeling te treden. Vergelijking hier en daar met het oorspronkelijke heeft ons overtuigd van hare getrouwheid, aan welke zich een zuivere Nederlandsche stijl paart. De aanteekeningen zijn,

{==9==} {>>pagina-aanduiding<<}
gelijk het voor het oogmerk der overzetting voegde, niet van letterkundigen aard, maar hebben betrekking op de zaken-zelve. Ook uit de Dissert. van epictetus, van welke slechts de helft tot ons is gekomen, ware er wel het een en ander bij te voegen geweest; doch de vertaling van het Enchir. op zich-zelve maakt een nuttig boekske uit, en het besluit, een résumé van het standpunt, waarop de wijsgeer stond, een aangenaam toevoegsel.




Leer der voedingsmiddelen voor het volk, door Dr. Jac. Moleschott, Privaatdocent der Physiologie aan de Hoogeschool te Heidelberg. Te Utrecht, bij Kemink en Zoon. 1850. In gr. 8vo. 250 bl. f 2-40.

Onlangs heeft Dr. moleschott in het Hoogduitsch niet alleen, maar ook in onze taal (Amsterdam 1849, 1850, bij sulpke) eene physiologie der voedingsmiddelen uitgegeven en voor geneeskunstöefenaren bestemd. Volgens het Voorberigt, of liever de Opdragt aan des Schrijvers vader, van het hier aangekondigde werk, heeft hij, na de volvoering van dien arbeid, opgewekt door de schilderingen in von humboldt's Ansichten der Natur en zijnen Kosmos, gemeend, die leer in eenen vorm, verstaanbaar voor allen, aan het volk te moeten aanbieden. Rec. gelooft met grond eenigen twijfel te mogen voeden, of het onderwerp, gelijk het hier in drie afdeelingen of boeken is afgehandeld: stofwisseling, namelijk, voedingsmiddelen en leefregels, in weerwil van de duidelijkheid der voordragt, en de levendigheid van stijl, wel voor de vatbaarheid is berekend van het volk; althans in de beteekenis, welke aan dat woord behoort gehecht te worden. Om de hier gegevene ‘leer der voedingsmiddelen’ regt te verstaan, is eene zekere mate van geestbeschaving, van wetenschappelijke ontwikkeling, van natuurkennis onmisbaar; eene beschaving, die bij, al de pogingen door de Maatschappij Tot Nut van 't Algemeen, ten behoeve onzer volksklasse in het werk gesteld, niet overal zal wor-
{==10==} {>>pagina-aanduiding<<}
den aangetroffen. Door die beperking verkrijgt dit boek nogtans eene belangrijke bestemming, welke te nuttiger wordt, naarmate het in vorm en gehalte boven vele werken van dien aard uitmunt. Gelijk de bouwstoffen voor de zamenstelling van het werk ontleend zijn uit des Schrijvers meer uitgewerkte physiologie der voedingsmiddelen, eene herziening en verbetering van het derde deel van tiedemann's
Physiologie, zoo kan deze leer op hare beurt de grondslag worden van eene meer populaire diaetetica, welke voor velen, en bovenal voor het volk, nog eene behoefte is. Doch hiermede bereikt het boek de bestemming nog niet, waarvoor Dr. moleschott het bewerkte, en waarvoor de Uitgever het, met uitzigt op een goed debiet, door den druk openbaar maakte. En toch blijft het getal dergenen nog aanzienlijk genoeg, aan welke de lezing van dit uitmuntend werk kan worden aanbevolen. Elk beschaafd man zal daaruit een wetenschappelijk genot ontleenen, dat hem voor zich en voor anderen van een groot nut en voordeel kan zijn. In geene aangelegenheid des levens heerscht meer duisternis en ongerijmdheid onder de menschen, dan omtrent de spijs en drank, welke de mensch dagelijks gebruikt, of liever, welke hij zou behoeven; en nergens zal de wetenschap meer licht kunnen ontsteken en nut aanbrengen, dan waar het de kennis der voedingsmiddelen geldt: omdat de aard en de evenredigheid van hun gebruik op den staatsburger, physiek, zedelijk en verstandelijk, van den meest onberekenbaren invloed is. Door een geschikt voedsel, dat geëvenredigd is aan het verlies der stoffen, welke het bloed aan de bewerktuiging afstaat, worden hersenen en spieren en alle organen alleen in staat gesteld aan hunne bestemming te voldoen. Welke regelen hiertoe zijn in acht te nemen, geeft de wetenschap aan de hand, gelijk hare resultaten hier zijn nedergelegd. De eerste afdeeling van het werk maakt inzonderheid op dat verlies ten gevolge der gestadige stofwisseling opmerkzaam; een verlies, dat telkens door het gevoel van honger en dorst om herstelling vraagt. Niet onverschillig is het nogtans, welke

{==11==} {>>pagina-aanduiding<<}
voedingsmiddelen daartoe worden aangewend. Zij moeten de grondstoffen bevatten, die in het bloed voorhanden zijn. Daarom, behalve het water, dat de vaste deelen opgelost houdt, eiwithoudende stoffen, zouten en vet. Het tweede boek treedt in eene meer bijzondere beschouwing van de spijzen en dranken, die daartoe dienstbaar zijn. Het zijn de stikstofhoudende, de stikstofvrije of vetvormende ligchamen uit het dieren- en plantenrijk met de organische en anorganische zouten en toespijzen. In de derde Afdeeling volgen eindelijk nog eenige bijzondere leefregels in verband tot den verschillenden leeftijd, het geslacht, en den hand- of hersenärbeid. Al deze voorschriften en wenken, wij herhalen het, zij zijn waardig door ieder beschaafd man gelezen en ter harte genomen te worden. Hij zal er uit leeren, hoe hij zich met de zijnen behoort te voeden, om een gezond, krachtig ligchaam om te dragen en te onderhouden, bestand om al de pligten te vervullen, die hem aan de maatschappij verbinden. Maar daarenboven wenscht Rec. dit boek mede in handen van hen, die op de regeling der voeding van het volk of van weldadige instellingen nuttig kunnen zijn. Menige bestaande dwaling in de voeding zullen Regenten en Armenverzorgers hier opmerken, die thans hunne aandacht ontsnapt; menige verkeerdheid te regt gebragt kunnen worden, die ook in onze Armen- en Weeshuizen thans onopgemerkt blijft. Liet de ruimte van dit Maandschrift het toe, wij zouden in de bijzonderheden de voortreffelijkheid van dit werk meer doen uitkomen en met bewijzen aantoonen, waarom wij het in veler handen wenschen. Veelomvattend als de inhoud, grondig als de wetenschappelijke behandeling is, munt de vorm daarbij uit door eenen aangenamen, levendigen, veelal sierlijken stijl, die hoofd en hart te gader boeit en waarop het ‘omne tulit punctum qui miscuit utile dulci’ van volle toepassing wordt. Een goede ontvangst vinde dan deze ‘Leer
der voedingsmiddelen’ bij het denkend en beschaafd publiek!


{==12==} {>>pagina-aanduiding<<}

Polycarpus. Magazijn van algemeen-nuttige kundigheden. De dierenwereld in hare geaardheid en verrigtingen, door J.L. Dubois. 1ste Aflevering. Te Gouda, bij G.B. van Goor. 1850. Met in den tekst gedrukte houtsneê-figuren. In kl. 8vo. 96 bl. f :-75.

De eerste aflevering verschijnt zonder een voorberigt; - op de keerzijde van den omslag wordt slechts medegedeeld, dat de Dierenwereld vermoedelijk Zes Afleveringen zal beslaan, versierd met 450 keurige houtsneê-figuren.
De ondernemende uitgever heeft eene goede keuze gedaan in de uitgaaf van dit magazijn, en verdient, wegens zijne ijverige pogingen, die zeker niet allen met denzelfden goeden uitslag worden bekroond, allezins aanbeveling en medewerking. Onze opmerkingen kunnen hem overtuigen, dat wij gaarne iets bijdragen om zijn onderneming te doen gelukken.
Ref. behoort tot dezulken, die in het onderwijs - de vermeerdering onzer kennis, de beschaving van onzen geest - de ware en eenige bron zien van maatschappelijke welvaart en levensgeluk; die de ontwikkeling van den geest, in verband met de veredeling des harten, als de ware bronnen der hoogste kennis beschouwen, en gelooven, dat zonder het gebruik van die bronnen ook aan geene ware godsvereering te denken is. - Alles, derhalve, wat strekken kan om ons bekend te maken met de Natuur, met de eigenschappen en hoedanigheden der Natuurvoorwerpen, met de Goddelijke wijsheid, die in dat alles doorstraalt en er niet in gezocht behoeft te worden, maar er handtastelijk in doorblinkt; - dat alles verdient te worden toegejuichd en ondersteund, als geschikt om de edelste doelëinden te helpen bereiken.
De titel geeft maar een onvolkomen denkbeeld van den inhoud van dit Magazijn. Algemeen nuttige kundigheden zijn er zoo vele en van zoo verschillenden aard, dat aan een magazijn, hetwelk die allen omvat, geen einde zou komen. Naar het schijnt, zal de Natuurlijke ge-
{==13==} {>>pagina-aanduiding<<}
schiedenis de bouwstoffen voor het aangekondigde werk moeten leveren.
De zes eerste afleveringen zullen de dierenwereld bevatten. Men valt dus dadelijk als ware het met de deur in huis. Wij hadden eenige regelen vooraf verwacht, in welke al ware 't slechts met vlugtige trekken wierd opgegeven, wat men onder dierenwereld hebbe te verstaan, en welk gedeelte die uitmaakt van de Natuurlijke geschiedenis. Het zou ons ook doelmatig schijnen, wanneer men voor elke klasse van dieren eene beschrijving van hunne algemeene onderscheidingsteekenen vooraf liete gaan en zoo eveneens ook voor de soort.
De beschrijving der afzonderlijke dieren is niet zeer regelmatig: zoo beslaat die van den leeuw 20 bladzijden en die van de once weinig meer dan eene halve bladzijde; onregelmatig is ook de opnoeming der bijzonderheden. Aan het hoofd der beschrijving van de wilde kat staat: ‘Gedaante. Grootte. Kleur. Voorkomen. Levenswijze. Vaderland.’ Nu wordt eerst gezegd, dat ze in holle hoomstammen woont; daarna dat ze des nachts te voorschijn komt en van kleine dieren leeft; voorts, dat ze huilt en jankt; dan, dat ze in Brittanje te huis behoort, en eindelijk, dat ze van de Noord-Amerikaansche wilde kat verschilt, doordien deze eenen korteren, naar achter opgekrulden staart heeft: - De beschrijving voldoet alzoo niet aan de volgörde in het hoofd opgegeven, en daarenboven mist men de vermelding van hare gedaante, grootte en kleur. Deze aanmerkingen komen meermalen te pas. - De beschrijving van den leeuw is ook wat al te zeer in zijn nadeel, en dit geldt in nog hoogere mate van de kat. - De wetenswaardige bijzonderheden dienden, naar ons gevoelen, ook meer op hun nut en de daartoe dienende vorming des ligchaams te wijzen.
De houtsneê-figuren zijn over het algemeen vrij goed, met uitzondering van eenigen, die beneden het middelmatige zijn. Niet zelden geven zij een verkeerd denkbeeld van de grootte van het dier; b.v. de leeuw, op blz. 1, en de leeuwin, op blz. 5; de leeuw en de gazel,

{==14==} {>>pagina-aanduiding<<}
op blz. 6; de leeuw met de honden, op blz. 12; de panther, de puma en de once, wier grootte men, naar de afbeelding, geheel anders zou beoordeelen. Wij kunnen geenszins uit de figuur van den tijger, op blz. 21, opmaken, dat hij ‘slanker en sierlijker van vorm is dan de leeuw.’
De correctie laat, vooral ten opzigte der punctuatie, veel te wenschen over. Ook komen de eigennamen nu eens in kapitale, en dan weder in gewone letters voor. Woorden als: wraakzaamheid, beenen voor beenderen, zenuw voor pees, Lancro en Lancros, beide in het enkelvoud, en andere, zijn, in een werkje als dit, niet te verschoonen. - Het papier, de letter en het formaat zijn goed en bevallig.
Maar voor welke lezers is dit Magazijn bestemd? Waarschijnlijk voor jonge lieden en het groote publiek; immers niet voor geletterden, geleerden of natuurkundigen?
Naar 't Ref. voorkomt, is de Schrijver ietwat los over zijne taak heengegaan, en is het noodig, dat hij zich beter te huis brenge op het wetenschappelijke gedeelte, en zich een meer bepaald doel voorstelle. Doch men houde alle deze opmerkingen ten goede, en beschouwe die in verband met de beweegredenen, die wij hier boven hebben genoemd. Met verlangen zien wij de volgende afleveringen te gemoet en bevelen dit Magazijn aan: te meer, omdat het zeer aanbevelenswaardig kan worden.

l.h.v.




Tilburgsche Avondstonden, door Dr. G.D.J. Schotel. Te Amsterdam, bij J. Stemvers. 1850. In gr. 8vo. 334 bl. f 3-25.

(Vervolg en slot van bl. 556.)

De ‘blik in de geschiedenis van het tooneel, inzonderheid te Dordrecht,’ aan welks waarnemingen omstreeks 240 bladzijden zijn toegewijd, omvat de volgende onderwerpen: de Rederijkers, de Tooneeldichters, de Too-
{==15==} {>>pagina-aanduiding<<}
neelspelers en de Geestelijkheid, en het Schooldrama. De lezer ondervindt eene aangename teleurstelling, als hij, door den titel misleid, niet veel anders denkt te vinden dan over het tooneel in de Merwestad; maar, integendeel, ziet, dat de Schrijver hem voorlicht door eene menigte kronkelwegen van de geschiedenis des tooneels bij de voornaamste volken. - Reeds in de XIde eeuw, zegt hij, begonnen zich in Frankrijks hoofdstad vereenigingen te vormen om tooneelspelen te maken en uit te voeren (bladz. 104). Dit schijnt niet wel overeen te komen met het door ons behandeld gezegde op bladz. 101, omtrent den oorsprong der Mysteriën van de XIVde eeuw. Aan het hoofd dier vereenigingen, zegt de Schrijver, staat de Confrèrie de la passion. Als dit moest beteekenen, dat de Broederschap van het lijden reeds in de XIde eeuw is ontstaan, zouden wij aarzelen het dadelijk te onderschrijven; maar de bedoeling zal wel zijn, dat deze Broederschap de voornaamste van die vereenigingen zij geweest. Of de tooneelgezelschappen niet van oudere dagteekening zijn, is eene andere vraag. Wij vinden in onze aanteekeningen een Capitulaire vermeld van karel den Grooten, in 789 te Aken uitgevaardigd, waarbij allen Christenen verboden is de schouwspelen te bezoeken, wijl er niet anders dan onbetamelijkheden werden vertoond. - Of zouden, misschien, dáármede de laatste, welligt tot de rondreizende stellaadjen van thespis teruggekeerde overblijfselen van
het tooneel der Ouden gesmoord, en daarop (misschien ook ten gevolge van de invallen der Noormannen,) een paar eeuwen gevolgd zijn, in welke het tooneel volstrekt niet meer bestaan heeft? - De Schrijver laat dat in het onzekere, maar noemt op bladz. 165 de Kerkvergaderingen, die tegen het tooneel en de tooneelspelers geijverd hebben, de laatst door hem genoemde is 't Concilie van Constantinopel in 680. In 680 moeten er dus tooneelspelers zijn geweest. - Hoe dit moge te zamenhangen; wij kunnen ten aanzien van de Confrerie de la passion herinneren, dat zij stukken opvoerde uit de geschiedenis van het lijden. Een bevelschrift van 5 Junij 1398 verbood den ingezetenen van Parijs bare voor-
{==16==} {>>pagina-aanduiding<<}
stellingen te bezoeken, zonder een uitdrukkelijk verlof des Konings. De Broederschap beklaagde zich deswege aan karel VI, die, na de vertooningen te hebben bijgewoond, er zoo veel behagen in vond, dat hij 't voortzetten der vertooningen niet alleen bij gezegelde brieven van 4 November 1402 toestond, maar ook aan de spelers vergunde, om zich in costuum over de straat naar de vertoonplaats te begeven. Nadat de Confrèrie zich anderhalve eeuw had staande gehouden, vormde zich een ander gezelschap, bijgenaamd les Enfants sans souci, die onderwerpen vertoonde uit het dagelijksche leven, en welhaast àl het volk trok. De Broederschap van het lijden, niet willende spelen voor stoelen en banken, en evenmin toegeven aan den wereldschen smaak des publieks, streek hare vlag voor le prince des sots en ontbond zich. - In de Nederlanden, eerst in het Zuiden, daarna ook in het Noorden, doch ook dáár vroeger dan men weleer gistte, zegt de Schrijver, vormden zich dergelijke Broederschappen onder den naam van Rederijkkamers, en van deze laatsten was een der oudsten de Kamer van de Rhetorica te
Dordrecht, wier leden zich Fontynisten noemden, en wier zinspreuk was: Reyn geneucht. De tijd van hare stichting is onbekend; doch waarschijnlijk te zoeken in het begin der XVde eeuw. Hoe zij onder de bescherming stond der regering van Dordrecht, die haar na ‘elk spul’ geld en wijn, eene vaste jaarwedde en kamerhuur; in 1560 ook ‘laecken en andere behoeften dienende tot de soten capproen en de cappe, mitsgaders een cleet om achter te spelen’ schonk, wanneer en wat zij speelde, hoe zij gestadig met het Kerkbestuur overhoop lag, ennu eens verboden dan weder toegelaten werd, vindtde lezer in de geschiedenis der Kamer uitvoerig opgeteekend (bladz. 104-116).
In het tweede Hooldstuk overziet de Schrijver de geschiedenis der tooneeldichtkunst; met een vluggen blik op den gang der laatste in Frankrijk, Italië, Spanje, Engeland, Duïtschland en België, en op den invloed dien de Spaansche, Italiaansche en Fransche tooneelpoëzij heeft gehad op die van Nederland. Daarna treedt hij in be-
{==17==} {>>pagina-aanduiding<<}
langrijke beschouwingen over de Dordsche dichters. Ons verslag zou te breedvoerig worden, als wij hem daarin wilden volgen. Ter loops merken wij aan, dat de fraaije regels van feith

De wieg grenst aan het graf - 
Daar tusschen speelt een droom een treurspel met het harte, 

ons voorkwamen als eene brillante variatie op een oud, aandoenlijk thema, toen wij hier, uit het treurspel julius caesar van joh. van michiels, de twee volgende Alexandrijnen vonden:

De doodtkist en de wieg zijn d' eynden van ons leven, 
'T welk is van enkel pijn en druk te saam geweven. 

Het derde Hoofdstuk handelt over ‘de tooneelspelers en de geestelijkheid.’ Men gevoelt dadelijk, dat hier stoffe is voor handeling. ‘De geestelijkheid,’ zegt de Schrijver, waarom niet de geestelijken? Of maakten de ijveraars tegen het tooneel een gesloten geheel uit? De geestelijken, die het tooneel aan een kant wenschten, laakten en veroordeelden elkander welligt even hard als zij te zamen het tooneel en de tooneellisten verfoeiden. Maar de verstandigen zullen wel altijd geoordeeld hebben, zoo als het Engelsche Parlement reeds in 1515 oordeelde; namelijk: dat er twee soorten van vertooningen zijn, de eene soort ergerlijk en zedebedervend; de andere ernstig en stichtelijk. Het verzet tegen het tooneel en de tooneellisten zonder uitzondering lag niet bij de geestelijkheid, maar bij eenigen van hare leden. De ergerlijke en zedebedervende soort van vertooningen alleen, kan geacht worden eenparig te zijn afgekeurd door de geestelijken van de verschillende kerken. En het waren niet enkel geestelijken, die dáàrtegen hunne stemmen verhieven en hun gezag of invloed bezigden. De Schrijver levert een breed verslag van de gevoelens der tegenstanders, en hangt een zwart tafereel op van de vernedering, in welke de tooneelspelers alom en meestal verkeerden: men ziet hen hier in den ban, ginds van Kerk

{==18==} {>>pagina-aanduiding<<}
en Staat afgesneden en tot alle betrekkingen onbevoegd verklaard; overal veracht en vermeden. Intusschen moet men zich geene talma's en andriesen snoek denken onder de zoogenaamde acteurs, der tijden welke den bouw van de schouwburgen en de vestiging van vaste tooneelgezelschappen in de groote steden zijn voorafgegaan. Aan den anderen kant mag men ook niet alles, wat over de goddeloosheid en verderfelijkheid des tooneels is geschreven, boven alle tegenspraak verheven achten. De oorzaak der afkeuringen lag zeker overal en altijd in het misbruik des tooneels, doch niet altijd noch overal was dat misbruik van denzelfden aard. Dikwijls was het niet dat stellig verderfelijke misbruik, zonder ontzag voor godsdienst en deugd, uit de zucht ontstaan om den grooten hoop te lokken, en goede rekening te maken; maar slechts een betrekkelijk misbruik: door het gebruik: dat triomferende kerkelijke of staatkundige partijen van het tooneel maakten, om andere partijen te benadeelen en veracht of bespottelijk te maken. Dit laatste kan men niet voorbijzien, zonder gevaar te loopen van zich te misrekenen, omtrent de waarde of onwaarde van vele afkeuringen, en als men dit in aanmerking neemt, wordt het ook duidelijk, waarom de Schrijver zijn werk slechts een ‘blik in de geschiedenis’ noemde; wänt zulke onderscheidingen zijn er niet opzettelijk in gemaakt, die toch alleen kunnen brengen tot een billijk oordeel. - Bij voorbeeld. In Duitschland waren de Mysteriën nog in vollen gang, toen luther en melanchton het Hervormingswerk aanvingen. Overal waar de Hervorming doordrong (bladz. 178) werden de Mysteriën vervangen door Bijbelsche en zedekundige vertooningen, waarin de buitensporige levenswijze en botheid van de meerderheid der toenmalige Roomsche geestelijken vinnig werden ten toon gesteld. De Hervormingsgezinden zagen dat met welgevallen; doch even
sterk moest het, noodwendig, worden afgekeurd door andersdenkenden, die gewis niet nalieten 't goddeloos en duivelsch te noemen, en te verfoeijen en vervloeken. Maar hoe sterk, en in zekeren zin gegrond, die afkeuringen van den kant der vrienden

{==19==} {>>pagina-aanduiding<<}
van Rome mogen zijn geweest, zij verminderen toch niet de waarheid van hetgeen, omstreeks 1600 (bladz. 266), door een verlichte pen geschreven werd: dat het Duitsche tooneel steeds was geweest eerbaar, kerkelijk en leerzaam. Eerst toen werd dat tooneel op zich-zelven bedorven, door een troep Engelsche komedianten, die den smaak opwekten voor het zinnelijke, door de vertooning van stukken met allerlei toestel van optogten, dansen, gevechten, vnurwerken en dergelijken. Dit zal wel voldoende zijn om te toonen, dat men de auteurs lezende, die het tooneel voorstellen als eene schole des duivels, rijp makende tot alle kwaad, en wier uitspraken hier in schrikbarende menigte bijeenstaan, behoort te vragen, eer men dat alles aanneemt: wáár en in welken tijd zij geschreven hebben; welke kerkelijke of staatkundige banier zij volgden, en van welken aard de vertooningen waren, die hunne verontwaardiging opwekten. Dááromtrent geeft dit werk nog geen genoegzaam licht; doch het is in elk geval eene uitmuntende handleiding voor ieder, die lust heeft om de geschiedenis des tooneels dieper na te sporen, tot opheldering van deszelfs invloed en waardering van de gevoelens deswege van voorzaten of tijdgenooten.
Dat vele der stukken van vroegen en lateren tijd aanstoot en ergernis moesten geven, is overigens bekend genoeg. De Schrijver haalt er voorbeelden van aan. Zie hier een staal van Spaansche heiligschennis. - Mme. d'aunoy zag in het laatst der XVIIde eeuw het volgende auto of blijëindend treurspel: ‘De ridders van St. jacob waren vergaderd, toen de Zaligmaker binnentrad, verzoekende om in de Orde te mogen opgenomen worden. Eenige ridders wilden dit toestaan, doch de meer bejaarden vertoonden hun het ongelijk, dat zij zich zelven zouden doen, met een persoon van burgerlijke afkomst in de Orde te ontvangen; want St. joseph zijn vader was een arme hals van een schrijnwerker, en de H. Maagd had den kost met de naald moeten winnen. De Heer wachtte met groot ongeduld op hun besluit. Eindelijk besloten allen Hem af te wijzen, met belofte

{==20==} {>>pagina-aanduiding<<}
en troost, dat voor Hem de Orde van christus zou ingesteld worden, waarmede elk genoegen nam en het spel eindigde. - Zulk een geksteken, voegde de schijfster er bij, is daar geene kwaadaardigheid maar godsdienst.’ Maar zoo werkte de geest der aanzienlijken (in Spanje de adeltrots) op den geest der dramatische Muze, of liever op dien der auteurs, en op het doel, dat zij zich voorstelden; hetwelk schier altijd was om de magtigen, of om de menigte te behagen. In Frankrijk werd vóór de omwenteling van het laatst der voorgaande eeuw de beminde hendrik IV niet ten tooneele gedoogd, wijl zijne goedheid en grootmoedigheid een schaduw wierpen op de latere koningen, en ook de vertooning van albert de Eerste verboden, omdat de Keizer in dat stuk werd voorgesteld als zijnen onderdanen regt doende zonder aanzien des persoons, en zich onafgebroken bezig houdende met de algemeene belangen. Elders gaf ook, nu en dan, de algemeene volkszin den stoot. Vandaar, dat in 1749, te Londen, de Monarchy en de Republiek ten tooneele verschenen. De Monarchy, met een houten schepter in de hand, gaf een schop aan den eersten Minister, die den ontvangen schop gaf aan een minder staatsbeambte, door wien hij aan een nog minder ambtenaar werd gegeven, en zoo kwam die schop, van minder tot minder, eindelijk neêr op een zwijgend, in stilte lijdend, zeer mager personaadjen, die het volk verbeeldde, dat niemand had op wien 't zich wreken kon. De Republiek, daarentegen, werd voorgesteld door een keten van vrolijke menschen van allerlei stand en staat, bont dooreengemengd, die elkander broederlijk de hand gaven, en rondom den zondenbok der Monarchy een lustigen rondendans uitvoerden. Tot verschooning der tooneelschrijvers van alle tijden mag men aanvoeren, dat zij zich aan den invloed van buiten niet konden onttrekken, zonder gevaar te
loopen van hunne werken versmaad te zien. - Ook ons vaderlandsche tooneel is langen tijd een schouwplaats geweest van verregaande ruw- en barbaarschheden. Welk eene straat- en bordeeltaal in vele oude kluchten, en blijspelen! Zelfs in costers treurspel Isabelle,

{==21==} {>>pagina-aanduiding<<}
werd de heldin van 't stuk in 't gezigt der aanschouwers onthoofd, en in de veinzende Torquatus van brandt, diens minnares door den tiran noron op het tooneel onteerd; maar dit alles - wat men tot eere van de voorvaderlijke zeden moge aanvoeren - lag toen, buiten twijfel, in den volksmaak. Op het stuk van welvoegelijkheid werd in die dagen weinig gelet, en de schrijvers gehoorzaamden toen, gelijk zij 't nog heden doen, aan den geest des tijds. - Dit zou dan ook nog de vraag kunnen wettigen: of zij, die het tooneel beschouwden als eene bron van zedebederf, daarin niet te eenzijdig hebben geoordeeld. Met evenveel regt zou misschien beweerd kunnen worden, dat het tooneel bedorven werd en wordt door de onreine zeden der zamenleving, en de heerschende indrukken der tijdsomstandigheden. - Het zou te bezien staan of het tooneel ook nog reden tot verwijt zoude geven, indien het publiek op den duur te trekken en te voldoen ware met vertooningen van edele en verhevene kunst; - of ook wanneer in de behoeften des tooneels en der tooneelspelers door den Staat wierde voorzien ten algemeenen nutte. - Hoe 't daarmede zij, wij gelooven, dat hetgeen de geachte Schrijver omtrent de tooneelspelers niet alleen, maar ook ten aanzien van vele tooneeldichters, en de gevoelens over hen en hunne werken met zoo groote zorg hier bijeen heeft gebragt, door ieder met de hoogste mate van belangstelling zal worden gelezen.
In het Vierde Hoofdstuk geeft de Heer schotel een uitvoerig overzigt van de geschiedenis van het Schooldrama. Met reden zegt hij, in de opdragt van het werk, met eenige zelfvoldoening, dat ‘over het Schooldrama, en het oordeel der geestelijkheid over het tooneel’ nog geene andere vaderlandsche pen opzettelijk heeft geschreven. Dit laatste Hoofdstuk bevat dan ook, naar 't ons voorkomt, de aangenaamste en belangrijkste dezer vruchten van zijne welbestede avondstonden; doch het is niet vatbaar voor eenig kort uittreksel - anders verlustigden wij gaarne den lezer, door een proefje te geven van den Duitschen treurspelstijl uit het laatst der XVIIde eeuw.

{==22==} {>>pagina-aanduiding<<}
Maar zie hier toch een klein staaltje uit het treurspel Herodes (bladz. 269). De dwingeland geeft razend bevel tot den kindermoord:

‘Zerret, zerstücket, 
Zerfleischet, zerknicket, 
Rauchet und schmauchet, 
Rädert und ädert, 
Recket und strecket, 
Henket, ertränket, 
Schwenket, verrenket, 
Täufet, ersäufet, 
Foltert und poltert, 
Senget und brennet, 
Zwacket, zerhacket, 
Arm und bein.’ 

De moord is volbragt, en de Bethlehemsche moeders roepen hem toe:

‘Der bist nicht werth, der Kinderfeind, 
Dasz dich das Sonnenlicht bescheint. 
Es ist kein gutes Haar an dir, 
An dir, du loses Erdgeschwür. 
 
Du schlimmer Fuchs! Du feiger Haas! 
Dein Leib stinkt wie ein faules Aas. 
Du Schelm! Du Dieb! Du Mausekopf 
Der Teufel nehm dich bei dem Schopf!’ 

Met genoegen leest men (bladz. 297) omtrent de Hollandsche dichters onder anderen dit:
‘Moge Duitschland aan Haarlem de uitvinding der boekdrukkunst betwisten, het geeft haar zeker de eer van den besten dichter van Schooldramata bezeten te hebben. Deze was cornelius schonaeus (schoon of de schoone) enz. En verder (bladz. 298). Zijne stukken - ‘waren door geheel Europa beroemd, en overal, zoo wel op R.C. als Protestantsche scholen in gebruik’ - ‘in geschiktheid voor het schooltooneel hebben zij hunne wedergade niet.’ - Na die van schonaeus worden de stukken door hugo de groot, in het Latijn geschreven, als de voortreffelijkste geroemd.

{==23==} {>>pagina-aanduiding<<}

Aan het slot van dit Hoofdstuk beveelt de Schrijver aan allen, die genegen mogten zijn om de geschiedenis van het Schoolwezen te behandelen, dringend aan, de drama's in te zien, die tot het schoolleven behooren. ‘Het blijkt uit dezelve’ (zegt hij, bladz. 313) ‘hoe groot het gezag des schoolmeesters, in de XVIde eeuw, ook in ons Vaderland was. Wanneer hij zich in zijn zwarten tabbert, met de barret op het hoofd, zijn schrijftuig, wilgeroe en plak aan een koord op zijde, op straat vertoonde, groette hem jong en oud als een Heerenzoon of een Heer-oom, en boog men zich voor hem als voor een van den gerichte. De ouders der schoolkinderen noodigden hem vaak te gast, en plaatsten hem aan het hoofd der tafel; de regering schonk hem op zijn bruiloft en hoogtijd steden-kannen zoeten wijn; binnen de school was hij een despoot.’ - ‘Had hij den kinderen “in drift gestooten, dat se bloedden of de leden braken, in furie ontstoken gesmeten” hij behoefde niet te vreezen door schepenen achterhaald te worden; ja zelfs een doodslag op school begaan, zou niet achterhaald worden door die van den gerichte. Had een knaap een misdaad gepleegd, en werd hij gekerkerd en veroordeeld, dan kon de magister, volgens zeker privilegie hem van de straffen des doods redden, en hem ter straf op de school opeischen. Hiervan vinden wij een bewijs in de Com. Dyscoli genoemd (Act. IV, Sc. IV) van schonaeus:

Was daer een scholier, die een groot feyt had ghedaen, 
Eenen gequest oft int school had doot gaen slaen, 
En d'overheyt wilde hem om 't feyt corrigeren en vangen, 
Hem geesselen, coppen, en aen galgen hanghen, 
Soo wanneer den schoolmeester straft denselven scholier, 
Soo moet afstaen den heer, prins en justicier, 
En can niet comen aen den scholiers lyf en goet, 
Noch niemant derf hem gheven ghelt oft boet. 
Veel experte schrijvers om dit selve doceren, 
De roede can alsulckes afdoen ende weeren. 

Dit privilegie gaf aanleiding tot grove misbruiken, daar ouders, die hunne kinderen, niet ter schole besteld hadden, den magister verbaden, ze op de rolle te plaatsen,

{==24==} {>>pagina-aanduiding<<}
indien zij zich aan het een of ander hadden schuldig gemaakt, dat schepenen moesten corrigeren.’
Hiermede eindigen wij ons verslag, met vernieuwden dank aan den Heer schotel, voor zijn allerbelangrijkst lettergeschenk, hetwelk dubbel is te waarderen, om de zaken, die 't bevat, en om de gedachten, die het opwekt, en dat wij ieder, die het degelijke bemint, met nadruk aanbevelen.
De aanteekening 279, naar welke op bladz. 303 verwezen wordt, is in de pen gebleven. Andere fouten van eenig aanbelang hebben wij niet opgemerkt. - Het werk heeft ook uitwendig een aangenaam voorkomen, en de druk is helder, en het papier goed.

w.




M. de Vooght, Wed. Stucki. Reis naar en verblijf aan de Kaap en te Natal, gedurende het jaar 1846 en 1847, in brieven, met portrait, levensberigt en een tweetal preken van den overledene (Ds. A.C. Stucki). Te Kampen, bij K. van Hulst. 1849. In gr. 8vo. 207 bl. f 2-25.

Zelden mag het ons gebeuren een reisverhaal van eene Nederlandsche vrouw te ontvangen, en toch is tegenwoordig het reizen ook van Nederlandsche Dames naar verre gewesten niet zeldzaam. Wij zouden zoo gaarne, van vrouwelijke landgenooten, eens hooren, welken indruk 't op haar maakte, toen zij op Java, Sumatra of in de Molukken aan wal stappende, de boomen en planten der keerkringsgewesten rondom zich opmerkten, de menschen en dieren, aldaar inheemsch, tegenkwamen, en den maatschappelijken kring der verzengde luchtstreek werden binnengeleid. Met wat genoegen zouden die opmerkingen en indrukken, medegedeeld op den ongedwongen trant der beschaafde vrouwe zoo eigen, gelezen en herlezen worden. Maar wij worden er zoo schaars op onthaald, dat men bijkans zou vragen of de Nederlandsche vrouw tot het schrijven van reisherinneringen wel berekend ware.

{==25==} {>>pagina-aanduiding<<}
Daaromtrent echter kan slechts de vreemdeling dwalen, want wij Nederlanders hebben immers allen van moeder, zuster, vrouw of dochter zoo menigmaal brieven gelezen, die meer of min belangrijke reisöntmoetingen behelsden - en daarbij dikwerf een wezenlijk genot gesmaakt, en heur fijne tact en keurige opmerkingsgave bewonderd. - Wij gelooven, dat de reden, waarom de Nederlandsche vrouw zoo uiterst zeldzaam hare op reis geschrevene brieven bijeenzamelt en ter uitgave bestemt, in hare huiselijkheid en nederigheid is te zoeken. Hoezeer wij deze gevoelens hoog vereeren, wenschten wij echter dáárin de kiesche terughouding onzer levensgezellinnen wel een weinig minder streng te zien toegepast. Dan zouden wij niet zoo zelden op hare fijngevoelige en scherpzinnige opmerkingen over zeden en gebruiken van andere volken worden vergast.
Vergissen wij ons niet, dan heeft de Weduwe stucki, die overgroote kieschheid, onze vrouwen ingeschapen, alleen ter zijde gesteld, tot bevordering van een edel, menschlievend doel. De uitgever harer brieven, de Wel-Eerwaarde van meurs, Predikant te Kampen, heeft het in zijn voorberigt te kennen gegeven, met de woorden: ‘bovenal ging zij uit van het doel, hetwelk zij met de uitgave hoofdzakelijk zich voorstelde, om, langs dezen weg, van hare zijde, eene kleine geldelijke bijdrage te doen, hoe gering dan ook, voor de belangen van menschheid en Christendom in de streken van Zuid-Afrika, die, als buitenlandsche bezittingen, weleer aan Nederland in eigendom toebehoorden, en welker inwoners, de zich noemende Afrikanen, Nederlanders van afkomst, zulk eene naauwe betrekking nog altoos op hun moederland blijven gevoelen.’ - Doch al hadden wij die woorden niet gelezen, uit eene advertentie, onlangs in de Haarlemsche Courant geplaatst, en mede door gezegden Predikant onderteekend, toch vernamen wij hoe de waardige vrouw, de opbrengst der uitgave wil doen strekken, tot te gemoet koming in de kosten te vallen op de uitzending der huisgezinnen van Predikanten en Schoolönderwijzers, die beschaving en Christendom in Zuid-Afrika gaan bevorderen.

{==26==} {>>pagina-aanduiding<<}

Beschouwen wij de ‘Reis naar en verblijf aan de Kaap en te Natal’, van de Weduwe a.c. stucki, geboren m. de vooght, uit dat oogpunt, dan ontzinkt ons de moed om gewapend met den bril der kritiek ons aan het lezen te zetten. De bundel zou er evenwel niet bij verliezen, noch in waarde dalen, al dede men dat. Onderhoudend is de verhaaltrant, vloeijend de stijl van de Schrijfster, en verrassend nu en dan zijn de wendingen harer brieven, terwijl hare Christelijke onderwerping, bij de harde beproeving, welke haar, door den Hemelschen Vader werd opgelegd, het hart van den lezer verteedert, en hem met belangstelling haar op reis doet vergezellen.
De Kandidaat voor de Heilige dienst stucki, gedurende verscheidene jaren, vruchteloos in zijn vaderland op een beroep als Predikant gewacht hebbende, zag het uitzigt geopend in de Kaap-kolonie eene bestemming te zullen erlangen. Met zijne echtgenoote en hare zuster vertrok hij daarheen. Aan boord van de Woltemade ging het gezin scheep, verliet de reê van Texel op den 11 Julij 1846, en den 13 October kwam het schip ten anker in de Tafel-baai. - Zie hier hoe de Schrijfster het huisgezin afschetst, waar zij met de haren werd geherbergd. ‘Met niet weinig gevoel van blijdschap woonden wij hunne morgen- en avond-godsdienst-oefeningen bij. Aan mijn' vriend werd opgedragen, om daarin vóór te gaan zoo lang wij bij hen zouden zijn. O hoe gelukkig - zoo gezamenlijk, met kroost en dienstbaren plegtstatig den dag te beginnen en te eindigen! Dáár knielt men neder als dat uur aanbreekt. Alle de kleurlingen, tot het huis behoorende, zijn daarbij tegenwoordig, hetzij Hottentotten, Negers, Mozambiken of dergelijken. In deze huiselijke godsvereeringen is de vader des huizes priester, of anders de moeder, als hoofd des gezins, priesteres des Allerhoogsten Gods. Het woord des Evangelies wordt gelezen. Er wordt gebeden. Er wordt gedankt. Met eenen lofzang wordt deze geheele plegtigheid besloten.’
Een bezoek naar den Leeuwenstaart, minder hoog dan de Tafelberg, beschrijft zij aldus: - ‘Wij gingen op

{==27==} {>>pagina-aanduiding<<}
eenen dag, dat de wolken eenigzins de scherpe stralen der zon verhinderden door te breken, den Leeuwenstaart beklimmen; zoo genoemd, wijl het den rug of het uiteinde eens leeuws voorstelt. Het hoofdgedeelte, hetwelk voor de gelijkenis eens leeuwenkops te spits is, kan niet beklommen worden. De bedienden van onzen gastheer volgden met manden, waarin de spijs gedragen werd, bestaande in brood, eijeren, beschuit, wijn en bier. Het ging eerst gemakkelijk, doch - spoedig begonnen de beenen te weigeren, om voort te gaan. Telkens moet men rusten, wil men hooger op. Groote klipsteenen, welke hier en daar den weg versperren, belemmeren den togt regelmatig of in gelederen te doen. Alles is wèlbegroeid met grasstruiken en gewassen, en vele soorten van wilde bloemen versieren den grond, die omlaag dorder vertooning maakt, dan dezelve werkelijk is.’
‘Wij kregen al meer en meer een schoon gezigt over de Kaapstad. Dezelve scheen al dieper en dieper aan onze voeten te zinken, en stelde ons in de gelegenheid hare grootte en ligging te beschouwen. - - Wij waren niet zonder vermoeijenis op den rug van den Leeuwenberg tot het punt gekomen, waar een huisgezin woont om de vlaggen op te hijschen van elk schip dat de baai inkomt. - Verzadigd naar het in- en uitwendige, namen wij wèl voldaan den terugtogt aan, doch met geen lust om den Tafelberg te beklimmen. Het is ook dikwerf gevaarlijk zulks te doen, wijl in den zomertijd gewoonlijk de zuid-oosten wind waait, die de wolken over het plat van den berg legt, dat ruim twee uren in den omtrek beslaat, en dan dezelven golvend doet nederdalen tot op kleinen afstand van den grond, zoodat men dan gewoonlijk zegt: Grootvader heeft zijne pruik op. En deze pruikvertooning heeft het waarlijk. Wanneer dit gebeurt, als men op den berg is, heerscht er dikke duisternis, welke belet, dat eene schrede voor- of achterwaarts gedaan worde. Indien die wolken spoedig optrekken, dan kan men zijnen weg vervolgen. Zoo niet, dan moet men stil blijven, waar men is, en als men dan

{==28==} {>>pagina-aanduiding<<}
genoeg voorraad heeft, is men bewaard tegen den hongerdood, maar niet tegen de koude of het nat beschut.’
De aanstelling te Pieter-Maritzburg ontving Ds. stucki op den 31 December 1846. De reis daarheen werd spoedig aangevangen. Twaalf dagen aan boord geweest zijnde, ging Ds. stucki des avonds naar zijne kooi - om niet weder te ontwaken. Hartverscheurend was dit voor zijne echtgenoote, die nu op eene plaats stond aan te komen, waar zij geheel onbekend was: zij, als weduwe van den Predikant, die er met het vurigst verlangen verbeid werd. Lang duurde de reis, in plaats van hoogstens 21, duurde zij 32 dagen, zoodat de voorraad van zoet water in de laatste dagen zeer schaarsch was.
In welke gemoedstemming de bedroefde weduwe te Pieter-Maritzburg aankwam, laat zich ligt beseffen. - Weinige maanden daarna verliet zij die plaats met het voornemen, om naar Nederland terug te keeren. Aan het slot van den XIIIden Brief kan men zien, welke blijken van gehechtheid haar betoond werden door eenen Kaffer, dien zij als bediende te Pieter-Maritzburg had aangenomen.
Op nieuw betrad, nu als weduwe, onze Schrijfster de Kaapstad den 13 Mei 1847, ‘Ik zou nu weder den bodem betreden, waar ik gelukkig geweest was; de plaatsen bezoeken, die ik, onder het geleide mijns vriends, bezocht had; de menschen allen wederzien, deelnemend om mij te troosten, welke ons gelukwenschend verlaten hadden! Bitter was de beker, dien ik drinken moest. Den wrangen nasmaak zou mijne ziele altijd proeven. Maar - het was een alwijs God, die hem toebereid had tot heil mijner ziele. En - zou ik dan dien niet drinken? Doch ik gevoelde ook, dat ik dien niet ledigde, zoo als ik moest, met die blijmoedige onderwerping, zoo als den Heer alleen kan welgevallig zijn.’
Doch geen woord meer over de ‘Reis naar en verblijf aan de Kaap en te Natal’ van de Wed. stucki. De weinige regels, uit hare brieven overgenomen, zullen onze lezers wel reeds doen verlangen, haar-zelve die lotge-
{==29==} {>>pagina-aanduiding<<}
vallen en ontmoetingen, op eene zoo noodlottige reis, te hooren verhalen.
Op bl. 149 en volgg. ontvangt men ook een Levensberigt van den WelEerwaarden stucki, dat met twee preken, ingevolge het voorberigt van zijnen vriend Ds. w.a. van meurs, aan den bundel is toegevoegd, vooral om aan het verlangen der Kaapsche en Natalsche vrienden te voldoen. - Belangwekkend zijn de gelaatstrekken, die ons, in het portret, zoo wij meenen door zijnen broeder geteekend, worden voorgesteld.
Papier, druk en uitvoering zijn zeer voldoende.




Het Wisselregt der XIXde Eeuw naar aanleiding van de Allgemeine Deutsche Wechsel-Ordnung, onderzocht en vergeleken door Mr. S. Vissering (met den oorspronkelijken tekst der Wechsel-Ordnung als Bijlage). Amsterdam, bij P.N. van Kampen. 1850. In gr. 8vo. LII en 260 bl. f 3-25.

Reeds elders (zie de Gids voor Septbr. 1850 en Themis, No. 3, 1850) is aan het werk van den Heer vissering eene meer opzettelijke beoordeeling te beurt gevallen. Laatstgenoemd Tijdschrift, als uitsluitend Juridisch, is dan ook bij uitnemendheid de plaats, waar eene grondige recensie van dergelijke werken niet mag gemist worden. Een eenvoudig verslag van den rijken inhoud moge voor ons Tijdschrift voldoende worden geacht.
In eene Inleiding, even belangrijk wat den inhoud, als wat de fraaiheid van stijl en taal betreft, wordt door den Schrijver de geschiedenis en het ontstaan der Allgemeine Deutsche Wechsel-Ordnung behandeld, en op haar belang voor Duitschland gewezen. Vervolgens ontwikkelt hij kortelijk de voornaamste systemen van wisselregt bij de nieuwere Duitsche geleerden, en komt tot het besluit, dat de Wechsel-Ordnung grootendeels gegrond is op het stelsel van einert, die als beginsel aanneemt: ‘dat de wissel het papierengeld is der kooplieden.’
In de Themis t.a.p. meent de Recensent, dat de

{==30==} {>>pagina-aanduiding<<}
Schrijver hierin gedwaald heeft; dat toch de afwijkingen van einert's stelsel zoo belangrijk zijn, dat zij de hoofdgevolgen van zijn beginsel treffen; terwijl daarentegen bij toetsing der Duitsche wet aan het beginsel van liebe: ‘Alle wisselverklaringen zijn eenzijdige, door den vorm verbindende handelingen, onverschillig welke overeenkomst of materiële oorzaak tot die verklaringen hebbe aanleiding gegeven,’ geene afwijkingen gevonden worden. De lezer onderzoeke en oordeele!
Vervolgens onderzoekt de Schrijver (§ 4 van de Inleiding) het stelsel van wisselcontract, zoo als het zich ontwikkeld heeft in de Nederlandsche wet. Hij toont aan, dat het stelsel van wisselcontract geheel onhoudbaar, doch ook de theorie van einert minder juist is, en geeft ten slotte eenige beginselen op, waarop een goed wisselregt zoude kunnen gevestigd worden.
Na deze Inleiding komt de Schrijver tot de wet-zelve. Bij iedere paragraaf zijn aanteekeningen gevoegd, behelzende eene vergelijking der wet met ons wetboek, de beweegredenen dier bepalingen en oplossing der regtsvragen. Gelijk de Schrijver ons systeem van wisselcontract reeds te regt als onhoudbaar, en tot de grootste zwarigheden en inconsequentiën leidende, heeft afgeschilderd, zoo geeft hij ook aan de meeste bepalingen der Duitsche wet de voorkeur boven de artikelen van ons wetboek. En ook hierin handelt hij onzes inziens juist. Het systeem toch der Duitsche wet, al moge het niet volkomen zijn, is zeer zeker verre boven het onze te schatten, en de bijzondere bepalingen als uitvloeisels van dat systeem beschouwd, zijn evenzeer beter dan de onze.
Ten slotte geeft de Schrijver, als Bijlage, den oorspronkelijken tekst der Wechsel-Ordnung. Eene naauwkeurige Inhouds-opgave, en aanduiding der in het werk aangehaalde Schrijvers en wets-artikelen maken het naslaan gemakkelijk.
En hiermede eindigen wij ons verslag. Wij gelooven, dat de Heer vissering ook door dit werk getoond heeft, dat hij de eer waardig was, om den Heer thorbecke aan Leidens Hoogeschool op te volgen. De wetenschap mag

{==31==} {>>pagina-aanduiding<<}
ook in het vervolg met regt veel van hem verwachten. Wij beschouwen, dat hij die verwachting niet zal teleurstellen. Moge hem tot hare vervulling hij voortduring lust en kracht geschonken blijven!

j.w.t.




De leer der exceptiën en niet-ontvankelijkheid, door Mr. J.G.A. Faber, Advocaat te Hoorn. Te Leyden en te Amsterdam, bij J.H. Gebhard en Comp. 1850. In gr. 8vo. 56 bl. f :-60.

Op verschillende plaatsen van dit werkje geeft de Schrijver het doel te kennen, dat hij er mede heeft en het resultaat, dat hij meent te hebben bereikt.
Voorrede: ‘Het ware zaak ons toe te eigenen, wat latere studie tot beter verstand van het Romeinsche regt heeft toegebragt, en den grond van onze regts-overtuiging, zoo dikwerf op misverstand van het Romeinsche regt berustende, na te gaan. - Deze studie levert eene bijdrage daartoe.’
Inleiding, bl. 1. ‘Men denkt, het woord exceptie gebruikende, aan het Romeinsche begrip, hetwelk echter niet past voor hetgeen door Wetgeving en processualisten daaronder begrepen wordt. Het is zaak, die verwarring te doen ophouden en te onderzoeken, wat eigenlijk bij ons het begrip van exceptie is. Daartoe moet dit opstel dienen.
Bl. 2. ‘Het resultaat van mijn onderzoek is tweeledig: het breekt af, wat tot nu toe geleerd werd omtrent de overeenkomst van exceptie in ons regt en in het Romeinsche, en wat men daaruit ter verklaring van de onze overnam; het bouwt op, waar het een eigen grond toekent aan de bij ons bestaande middelen van niet-ontvankelijkheid en hun een vast kenmerk geeft.’
§ 1. De Exceptie in het Romeinsche regt, bl. 14: ‘Wij komen tot deze slotsom: de directe en exceptieve verdediging waren in het Romeinsche regt zoowel materiëel onderscheiden, als zij in het proces in verschillenden vorm werden overgebragt; in lateren tijd ging de bijzon-
{==32==} {>>pagina-aanduiding<<}
dere vorm verloren en loste zich op in den algemeenen van verdediging. Het materiëele begrip bleef echter, schoon verdonkerd door den ondergang van het formulier-proces, waarin het zich in eigen gedaante had ontwikkeld.’
§ 2. De opvatting der exceptie in het gerecipiëerde Romeinsche regt, bl. 18: ‘Men hinkte op twee gedachten, door in allen grond van verdediging een grond van exceptie te zien en tevens in de niet-litiscontestatie het kenmerk van eene exceptive verdediging te zoeken.’
Bl. 21. ‘Aan von savigny komt de eer toe, de nevelen te hebben weggevaagd en het begrip van de Romeinsche exceptie in zijne waarheid te hebben blootgelegd; daardoor is de grondslag gelegd, om ook voor het tegenwoordige regt op een zuiver standpunt te geraken?’ Ibidem, noot: ‘Gaarne hadde ik in den loop dezer studie gevolg gegeven aan zijnen raad, om het woord exceptie alleen in den streng-Romeinschen zin te gebruiken, en voor het tegenwoordige begrip het woord einrede te bezigen. Gebrek aan eenig geusiteerd Hollandsch woord heeft het mij belet.’
§ 3. De exceptie en niet-ontvankelijkheid in het Fransche en in ons regt, bl. 24: ‘Wij hebben gezien, hoe bij de receptie van het Romeinsche regt het wezen der exceptie werd miskend. Het is thans onze taak na te gaan, of onze wetgever zich van de algemeene feil heeft vrijgehouden, of in diezelfde dwaling heeft verkeerd.’
Bl. 30. ‘Werkelijk schijnt - de exceptie van het nieuwe proces niets met de Romeinsche gemeen te hebben. De praktijk geeft ons reeds aanleiding het te vermoeden. Zij onderscheidt eene niet-ontvankelijkverklaring van den eischer van eene ontzegging van den eisch. Welk is daartusschen het verschil? Het is het doel van deze studie dit te ontwikkelen.’
Bl. 31. ‘Het is de taak der wetenschap het begrip dat aan de niet-ontvankelijkheid ten grondslag ligt, te onderzoeken; daaruit het wezen van onze exceptie te construëren en er de gevolgen voor het regt uit af te leiden. Die critische nasporing wordt in het volgende beproefd.

{==33==} {>>pagina-aanduiding<<}

‘Op welke verdediging des gedaagde is in ons proces de niet-ontvankelijkverklaring des eischers gegrond? Welke is de tegenstelling van die niet-ontvankelijkverklaring en ontzegging? Dit zijn de vragen, wier oplossing ons thans bezig houdt. Ik zal het begrip, dat mijns inziens ten grondslag ligt, eerst uitspreken, en daarna trachten de waarheid er van aan te toonen.
Bl. 36. ‘Het resultaat van ons onderzoek is dit: de verdediging van den gedaagde kan loopen over geheel het beweren des eischers, of wel zich bepalen tot een enkel punt, de behandeling van het overige zich voorbehoudende. Die verdeeling mist een materiëelen grond, en is alleen uiterlijk; vandaar dat de regelen van het proces de vrijheid, om punt voor punt te relevéren, kunnen beperken. Ze is ontstaan uit een verkeerde opvatting der litiscontestatie, verward met de Romeinsche leer der exceptiën. Ze vindt hare regtvaardiging in de behartiging en vereenvoudiging der processen, en in de onderlinge tegenstrijdigheid, welke in sommige middelen van verdediging, die den gedaagde openstaan, onderling kan gelegen zijn. - Aan deze beginselen moeten ook de bepalingen van onze wet getoetst worden.’
§ 4. Verdeeling der middelen van niet-ontvankelijkheid, toepassing op de leer der regtskracht en die van het bewijs, bl. 37: ‘Op ons rust thans de taak het voor onze wet gewonnen beginsel der exceptie vruchtbaar te maken, door het in zijne gevolgen te ontwikkelen. Daartoe moeten wij haar van drie kanten beschouwen en deze vragen beantwoorden: I. welke zijn de verschillende soorten van middelen van niet-ontvankelijkheid; II. welke gevolgen hebben zij op het vonnis, d.i. op de regtskracht; III. en welke ten opzigte van den stand van partijën in het geding, d.i. op den bewijslast?’
Het resultaat sub Io. is, bl. 40: ‘Deelt de regter het gevoelen des gedaagde omtrent de door hem ingestelde exceptie, dan verklaart hij den eischer niet-ontvankelijk; oordeelt hij over het door den eischer geposeerde zelve, ten gunste des verweerders, dan ontzegt hij den eisch.’
Het resultaat, sub IIo. is, bl. 41: ‘Van den vorm,

{==34==} {>>pagina-aanduiding<<}
dien zich de verweerder koos, hangt, zoo de regter van de gegrondheid zijner verdediging overtuigd is, de nietontvankelijkverklaring of de ontzegging van den eisch af; maar aan dien vorm kan voor partijën geen verschillend regtsgevolg, wat de kracht van het vonnis betreft, geknoopt zijn.’
Ad IIIm. zegt de Schrijver, bl. 43: ‘Laat ons trachten de ware regels van den bewijslast na te vorschen, en op ons onderwerp toe te passen.’ En het resultaat is, bl. 45: ‘Men ziet hieruit, wat in de beide aangevoerde systemen waar is. De eischer moet bewijzen, namelijk dat, wat zijne stelling, verpligting des gedaagde, wettigt, maar ook niets daarbuiten, b.v. niet het niet opgehouden hebben dier verpligting; en evenzeer moet hij, die affirmeert, bewijzen, namelijk hij, die het bestaan of niet bestaan van eene regtsbetrekking (niet van feiten) stelt. Hierin is het beginsel van den bewijslast uitgesproken.’ - ‘Passen wij het gezegde op de leer der exceptiën toe, dan komen wij tot dit resultaat, dat in het Romeinsche regt aan den gedaagde te regt het bewijs zijner exceptie werd opgelegd; daar toch beriep hij zich door te excipiëren op feiten, waaruit het niet bestaan van de beweerde gevolgtrekking moest blijken, maar dat in ons regt de rol van excipiënt niets omtrent den bewijslast beslist.’
§ 5. De exceptie van niet-qualificatie, bl. 47: ‘Ware het mijn plan geweest al de middelen van niet-ontvankelijkheid in ons regt te behandelen, - ik zoude thans tot het onderzoek der afzonderlijke exceptiën moeten overgaan. Dat lag evenwel buiten mijne bedoeling, minder om het veel omvattende van die taak, dan wel omdat eene dergelijke monographie meer schijnbare dan wezenlijke eenheid zoude hebben.’ - ‘Eene exceptie meen ik echter ten slotte van dit onderzoek aan eene speciële behandeling te mogen onderwerpen; het is die van nietqualificatie.’ Het resultaat is, bl. 51: ‘In welken omvang is nu de exceptie in ons regt opgenomen? Ik aarzel niet om aan te nemen in den meest uitgebreiden. - Te vergeefs is echter de poging van hen, die aan deze

{==35==} {>>pagina-aanduiding<<}
exceptie een materiëel begrip ten grondslag willen leggen. Ze is niets meer dan een fragment van de verdediging ten principale, welks afzonderlijke behandeling den wetgever nuttig is voorgekomen, om de processen te bekorten.’
Naschrift, bl. 55: ‘Onder het afdrukken ontving ik het Weekblad van het Regt, waarin een belangrijk proces wordt medegedeeld.’ - ‘Men kan, schoon de uitspraak in onzen geest is, uit de motieven zien, hoe weinig bevredigend de heerschende theorie is.’
Ons komt de théorie van den Heer faber ook weinig bevredigend voor! Hij belooft veel in ‘zijne studie’; hij trekt vele ‘resultaten’ van zijn onderzoek: maar wij vermeenen, dat die studie wat onbestemd is; dat de resultaten veelal niet nieuw of niet beslissend zijn; en dat het onderzoek voor de praktijk slechts weinige of reeds lang bekende vruchten oplevert. Daarbij komt, dat de Heer farer verbazend uit de hoogte spreekt, gelijk de met opzet aangehaalde stukken bewijzen: maar wil men dit soms in eenen Hoogleeraar wel eens over het hoofd zien, men doet het minder gaarne in een' Advocaat, wiens practicale loopbaan van 1846 dagteekent. De Heer faber neme, bij den goeden raad om zijn toon wat lager te stemmen, ook dien nog aan om zich minder van vreemde en gezochte woorden of uitdrukkingen te bedienen. De gezegden: ‘eene studie’, ‘processualisten’, ‘processualische toevoeging’ of ‘begrip’, ‘de receptie van het Rom. regt’, ‘daadzaken, die onder den regtsregel worden geassumeerd’, ‘exepties in jus kunnen geconcipiëerd worden’, ‘laxer spraakgebruik’, ‘ontwikkeling van een ander instituut’, ‘een eigen instituut’, ‘het wezen van onze exceptie construeren’, ‘door Justinianus in de compilatie voorgedragen’ en vele anderen schijnen wel te getuigen van de zucht om zonderling te zijn, maar strekken niet tot verduidelijking van den zin of verfraaijing van den stijl.

j.w.





{==36==} {>>pagina-aanduiding<<}

Jaarboekjes voor 1851.


No. 1.Holland. Almanak voor 1851. Uitgegeven door Mr. j. van lennep. Te Amsterdam, bij de Gebroeders Kraay. 1850. f 3-50.



2.Aurora. Jaarboekje voor 1851. Uitgegeven door Mr. j.i.d. nepveu en s.j. van den bergh. Te Haarlem, bij A.C. Kruseman. f 4-90.



3.Almanak voor het Schoone en Goede voor 1851. (Onder Redactie van a.l.g. toussaint.) Te Amsterdam, bij A. Jager. f 1-80.



4.Nederlandsche Volks-Almanak, voor 1851. Onder Redactie van a.j. de bull en h.j. schimmel. Te Schiedam, bij H.A.M. Roelants. 1850. f :-90.



5.Almanak voor Hollandsche Blijgeestigen, voor het jaar 1851. Te Schoonhoven, bij S.E. van Nooten. f :-60.



6.Miniatuur-Almanak voor 1851. Te Utrecht, bij L.E. Bosch en Zoon. f 1-75.

Wij voegen de ingekomen Bellettrische Almanakken, als kinderen van een zelfden tijdvak, leden van eene zelfde familie, vriendbroederlijk bijeen.
No. 1. Holland, het piquantste onzer Jaarboekjes, biedt gelijk vroeger, met een' uitmuntenden kalender van f.j. stamkart, in welken ook de zonsverduistering van 28 Julij 1851, zoo als zich die te Amsterdam zal vertoonen, is afgebeeld, en zes lieve platen, eene gelukkige mengeling aan van ernst en luim, in proza en poëzij. In proza vindt men er van Dr. j.p. arend: eene onderhoudende historische schets van het slot te Medemblik; van Mr. j. van lennep: Emilia Barten, een droevig geval, wel wat luchtig verteld, uit het begin der zeventiende eeuw; van

{==37==} {>>pagina-aanduiding<<}
a.j. de bull: een muisjen met een staart, regt levendig; van a.l.g. toussaint: de Alkmaarsche wees, een schets uit het leven van den Admiraal wollebrandt gleyms de jonge, historisch en treffend; van Mr. j. van lennep: een Staats-examen, eene gedialogiseerde Satire, overdreven als alle satires, maar vol vernuft; van Mr. i. da costa belangrijke bijzonderheden uit het politieke leven van den Heer van schonenberg, met een tweetal brieven van welke de bekendwording te danken is aan den Heer de zwaan, Chartermeester van 's Rijks Archief te 's Hage, aan wiens kunde en behulpzaamheid ook de Eerwaarde Dr. schotel, in een gedrukten brief onlangs verdiende hulde bragt; van Ds. b. ter haar: Petrus en Johannes, eene boeijende kunstbeschouwing bij de schilderij van den verdienstvollen j. van dijk, in April 1.1. bekroond door de 4o Klasse van het Koninklijke Nederlandsche Instituut; eindelijk een: Vervolg der Korte Kronijk, in den bekenden trant, doch niet meer geïllustreerd met houtgravuren. In dichtmaat leveren schimmel: Beatrix, een verhaal (vervolg en slot); hofdijk: de Kastelein van den Nyenburcht; beets, Lente; hasebroek: Februarij 1848 en 1850; k. sijbrandi: Vrede; beeloo: Bergen; s.m. boëseken: de Minnezanger; donkersloot: wat is u wel het liefst op aard?; b. van eyk:
bede mijner jonkheid; j. chr. gewin: de Vreemdeling; de génestett: Vliegevreugd en Dichtersmart; brouwer: aan Mareike; wijsman: Hollands roem; van den bergh: Niet meer; Mr. d.j. van lennep: uit den Jongelingstijd; ter haar: een bijschrift voor de kunstplaat petrus en johannes; h.b.: drie epigrammen; een ongenoemde: 't gevecht in de Reecker wadde, en een ander ongenoemde doch niet onbekende: Proeve eener natuurlijke historie voor de Jeugd, eenvoudig verteld door een Schoolmeester. De moed ontbreekt ons om over alle die gedichten te oordeelen: eene opeenstapeling van lief! vloeijend! net! fraai! heerlijk! meesterlijk! en andere uitboezemingen van halve of heele opgetogenheid, is ook niet geschikt om den lezer te voldoen. Genoeg, dat hij wete: door wie en wàt er is bijgedragen. De beroemdheid van de meeste, en de gunstige bekendheid van de overige namen zijn voldoende

{==38==} {>>pagina-aanduiding<<}
borgen voor de waarde der poëzij. Maar wij vestigen met genoegen de aandacht op de bijdrage van b. van eyk, met wien wij (misschien ligt de schuld aan ons) in deze Jaarboekies voor het eerst kennis maken, en wiens aanleg onderscheiding verdient. Tot eene proeve hoe sommige vrienden van den vernuftigen Redacteur hem de hand blijven biedeu ‘om de geesten op te beuren’ strekken de volgende coupletten uit de grappige Jeremiade van de génestett: Vliegenvreugde en Dichtersmart.

Monstervliegen, helsche koren 
Springen om en in mijne ooren: - 
In mijn hairen, in mijn hals, 
Danst een hommel, woest van minne, 
Met de vliegenkoninginne, 
Den afgrijsselijksten walz. 
 
Hoor ze tieren.... kijk ze zwieren 
In mijn boeken en papieren, 
In mijn melk en op mijn brood, 
In mijn inkt en in mijn suiker, 
In mijn vruchten.... op den ruiker 
Die een trouwe hand mij bood.... 
 
'k Ben de monsters nagevlogen, 
Dorst naar 't witte bloed in de oogen. 
'k Heb ze op stoelen nagewipt; 
Eén doorboorde ik, twee versloeg ik, 
Drie vermoordde ik, vijf verjoeg ik, 
Een zelfs heb ik.... doorgeknipt. 
 
Ondertusschen, nieuwe drommen 
Rukken aan met turksche trommen, 
En een Simson ben ik niet; 
Op het werken is geen kijk meer, 
'k Ben geen kwart ideetje rijk meer, 
En prozaïsch van verdriet. 

Wij voegen er een paar trekken bij uit de kluchtige Proeve eener natuurlijke historie voor de Jeugd:

	De hond.
Een hond nuttigt met pleizier water en droog brood; 
Doch een pak slaag, daar heeft hij een broêr aan dood. 
Het opzetten is ook iets daar hij niets om geeft: 
Als het maar niet begonnen wordt, terwijl hij nog leeft. 


{==39==} {>>pagina-aanduiding<<}


	De vogels.
Vogels zitten dikwijls op hun uiterste gemak 
Met hun eene been op een hoogen, dunnen tak; 
't Geen onder vette koeien en dieren van dien aart 
De grootste verwondering en afgunst baart. 


	De leeuw.
De leeuw wordt viervoetig geboren: 
Twee van achteren en twee van voren; 
Of, volgends anderen, twee aan zijn rechterhand, 
En de twee anderen aan dezen kant. 
 
Komt ooit een ware leeuw rechtstreeks op u aan, 
Dan is 't beste om maar regelrecht uit den weg te gaan; 
Doch niet als hij opgezet of dood is, 
Daar er in dat geval hoegenaamd geen nood is. 

Ook uit het ernstige gedeelte van den inhoud deelden we gaarne iets mede; doch het bestek dwingt tot karigheid. Maar de keuze tusschen de Lente van beets, de Liefdes Bloemhof van Mr. d.j. van lennep en zoo menig andere geurige keurbloem van gevoel- en smaakvolle kunst zou ook niet gemakkelijk zijn.
No. 2. De aurora wedijvert met den Holland in rijkheid van band, en overtreft dien in fraaiheid van platen. In den inhoud zou het lachwekkende ontbreken, als Mr. j. van lennep geene ‘Zeemansliedtjens’ had bijgedragen. Het godsdienstig gevoel geeft den toon in de meesten der stukken; hooge ernst beheerscht de overigen; evenwel ontbreekt het niet aan verscheidenheid. Men vindt hier in proza, van Mr. w. van de poll: de gevangene op het slot te Buren, eene fiksche en aandoenlijke schets uit de gevangenschap van arnout van Gelder; van e.j. hasebroek: Christiaan Albrecht, een zielvol tafereel van den invloed des Evangelies in Afrika; van j. hoek: mathilde, de boeijende teekening van een edel karakter in eene misvormde gestalte; van Mr. j.i.d. nepveu: de laatste grap van Lord ross: eene geschiedenis; alzoo maar half oorspronkelijk, doch in elk geval onderhoudend geschreven; hoewel eene grap in verband met den dood eens

{==40==} {>>pagina-aanduiding<<}
Godverzakers, die lasterend in de eeuwigheid overgaat, méér pijnt dan vermaakt. In poëzij - behalve de reeds gemelde Zeemansliedtjens - Christus en de volkeren, door schimmel; De dienstman van Beeckestein, en Avondrood op de Veluwe, door hofdijk; Vrouwenvereenigingen, door bennink janssonius; Louw de timmerman, door van zeggelen; Regtvaardigheid, door winkler prins, Rust, door dorbeck; Dagelijksch brood en Album, door de génestett; Aan de Zee, door van den bergh; Het onherstelbare, door j. chr. gewin; De watergeuzen, door van groningen; Het verloren Paradijs, door wijsman; De weeskinderen, door ten kate; Naömi, door beeloo; Brief aan den zanger s.j. van den bergh, door Mr. j.h. burlage; Bloesem en vrucht, door van der pot; Ter gedachtenis van Prins willem frederik maurits alexander hendrik karel der Nederlanden, door da costa; Leven, door alberdingk thijm; Uw Koningrijk kome, door de bull; Voor de wereld bloeit gij niet, door beets; Aan mijn geachten vriend bernard ter haar, na de uitgave zijner gedichten, Januarij 1850, door w.h. warnsinck, bz.;
Genaturaliseerde liederen, door j.p. heije; Aan eene moeder, door brester (onverklaarbaar wat de maat betreft); Winter, door tollens (woudbleek staat in dat juweeltje voor woudbeek); Fantaziën, door ***; Requiescat. Bij het graf van de eerste helft der negentiende eeuw, door hasebroek. - Men ziet het: de oogst is rijk geweest. Reden genoeg om niet te treden in eene beoordeeling, die niets zou beteekenen, of geen einde zou hebben. Evenwel, te midden van zoo veel schoons en schitterends, kunnen we ons niet weêrhouden vlugtig te wijzen op een drietal juweelen bij uitnemendheid. Wat gevoel vol eenvoud en keurige netheid in dat Winter! Wat reine waarheid en ongekunstelde naïviteit in dien Louw, de timmerman! Wat vloed en gloed van natuurlijke welsprekendheid uit een gekrenkt gevoel, in dien Brief aan van den bergh, in verzen zoo glad en kernachtig als alleen een meester in de kunst ze schrijft. Wij laten de door Mr. burlage behandelde stof onaangeroerd; doch spreken van de frischheid van zijn poëtischen geest, zijn kracht van stijl, den rijkdom zijner taal, en de gespierde vlotheid zijner welluidende verzen. Wie zóó en in zulke verzen briefwisselt kan onmogelijk het speeltuig laten liggen. Wij houden ook dien brief voor geen zwanenzang; maar wekken de Redactie van de Aurora op, om Mr. burlage maar geen rust te laten, en hopen dien gloeijenden bewonderaar en gelukkigen navolger van huygens nog dikwerf in dit Jaarboekje en elders weder te ontmoeten.

{==41==} {>>pagina-aanduiding<<}

No. 3. De Redactrice meldt in het Voorberigt, op den haar eigen toon, dat deze Jaargang een plaatje minder dan gewoonlijk bevat, ten gevolge van rampspoeden met den graveur. De vier gravuren, die het lieve boekje versieren, zijn fraai, en dat het eigendomsregt op den Heer jager is overgegaan, heeft noch op het uitwendige, noch op den inhoud ten nadeele gewerkt. De gemoedelijke van schaick staat aan het hoofd der bijdragers met eene Kersvertelling in proza: de arme wever; wiens diepe behoefte, godsvrucht en uitredding door - den dood, het hart beweegt en verheft. Anne van der tholl geeft in Madeleine eene schets, die haar poëtisch gevoel en schilderachtige pen doet waarderen, al vindt men op het plan misschien wat aan te merken. m. cohen stuart sloeg, naar aanleiding van een der plaatjes, een blik des geloofs op de Arabieren der woestijn, en schetst wat hij waarnam in weinig maar verhevene bladzijden. Van de begaafde Redactrice ontvangt men eene Chinesche vertelling kia-shinc, bestemd om de groote verpligtingen te doen erkennen, welke inzonderheid de vrouw heeft aan het Evangelie des heils, en in het Christelijk gemoed de begeerte aan te vuren, om ‘die eeuwig frissche bron van alles goeds’ ook te doen vloeijen voor de vrouwen in China, wier lot als hoogst ongelukkig wordt voorgesteld. Het edele van die bedoeling overdekt de éénzijdigheid van dit tafereel; waarin de hoofdpersone eene uitzondering is, naar welke het lot der Chinesche vrouwen in het algemeen niet is af te meten. De eigenaardige kleur, het costuum en de ordonnantie, zoo wel als het bezielde van deze Novelle uit het, zoo wij hopen, toekomstige domein van den ijverigen gutzlaff, zullen nieuwe lauweren doen vlechten om het gevederde
penseel onzer uitmuntende schilderes van zoo vele onderscheidene hartstogten en behoeften, gebruiken en zeden. - In dichtmaat leverden Mr. c.h. perk, hester la lau, n.j.m., a.j. van der aa, g.p. roos, f.f.c. steinmetz, h. as. zoon doijer, breet, Mw. holm, geb. roorda van eysinga en p.h. testas, bijdragen in harmonie met den aanleg en het doel van dit beminnelijke boekje. Ook door wijsman, de génestett, van den bergh, dorbeck, beets, van zeggelen, ten kate, en de bull werden milde offergaven aan het Schoone en Goede in deze verzameling nedergelegd. Mr. j. van lennep vervrolijkt haar met zijn Laudabunt Alii. Men vindt er ook een Bruiloftsversje en briefje uit de jeugd van wijlen den geestigen a.c. staring: niet onaardig, doch in dit Jaarboekje minder gelukkig geplaatst. De proeve uit de verzameling van ‘vliegende bladen’ van

{==42==} {>>pagina-aanduiding<<}
den als dichter en denker boven velen uitmuntenden ten kate doet naar de geheele Collectie verlangen. Wij deelden er gaarne uit mede, doch het bestek is te klein voor een geheel blad, en ieder blad is te fraai om het te versnipperen.
No. 4. Doet verlegen staan met den titel, of met den tekst. De Kalender is mager, hoewel in aanleg niet onaardig. De verdere inhoud heeft niets onderscheidends; niets karakteristieks; ook niets bijzonder Nationaals, behalve ‘de Deugniet’ van schimmel, aan het leven van m. adr.zoon de ruyter ontleend, en de Hulk van Staat van da costa; - ook niets bijzonder populairs dan het geniale: Het Haarlemmer Meir in 1850, van beets. Als eigenlijke Volks-Almanak derhalve kunnen we dit werkje geen grooten lof toezwaaijen. Matigheid in prijs alleen (druk, prentwerk en omslag zijn er aan evenredig) maakt een boek nog niet tot een Volks-boek. Eene middeleeuwsche Legende, uit de kindschheid van jezus, aan de Apocryfe Evangeliën ontleend, zal ook wel geen algemeen genoegen geven in een boekje door schimmel en de bull voor het volk bestemd. Maar als verzameling van nieuwe lettervruchten is hare gehalte niet minder dan die van No. 1, 2 en 3. De bijdragen zijn geleverd, behalve door de twee Redacteuren, door alberdingk thijm, beeloo, beets, van den bergh, da costa, donkersloot, de génestett, gewin, heije, hoek, hofdijk, j. van lennep, van der pot, van schaick, wijsman en van zeggelen, en elke bijdrage ware in de Aurora, Holland, en voor het Schoone en goede even goed op hare plaats. Wij vinden hier zelfs stukken van zeer ongemeene verdienste. Drie daarvan hebben wij reeds genoemd, en een vierde is de Volksdichter van de génestett, die daar in zielvolle klanken uitspreekt, wat er gewacht en gevorderd wordt van hen, die de pen opnemen om te schrijven voor het volk. - Dat proza en
poëzij elkander hier afwisselen, behoeft wel niet gezegd te worden. Hetzelfde is ook 't geval in
No. 5. Die zijn goed gerucht handhaaft en aan zijn titel beantwoordt. Er is wel niets in, dat den lezer kan doen schateren; maar elke der bijdragen (en heur aantal is groot) stemt tot opgeruimdheid, en menig aardige zet plooit den mond tot een lach. Dit Jaarboekje heeft, zoo ver ons bekend is, geen mededinger; eene opgave van den geheelen inhoud ware dus onnut: de vroegere jaargangen zijn ook de beste aanbevelingen van dezen. Jammer, dat een gedeelte van de lithographie tegenover den titel zoo leelijk is. - Men ontmoet hier de meesten der dichters en novellis-
{==43==} {>>pagina-aanduiding<<}
ten, die wij reeds noemden, en vindt er ook bijdragen van a. van der hoop jz., de kanter, prudens van duyse, t. raven, l. schipper, a.w. van diepen, a. ising (in proza), j van weerden, m.l. quack en j. krabbendam rz. (in proza). - Als we uit dezen bundel iets konden mededeelen, zouden we, de Mannenhaatster kiezen; of een der aardige stukjes van van der hoop jz., die zich in het luimige naar van zeggelen schijnt te vormen; of de Mislukte proeve; of de Liefdesverklaring:

Uw hart is, melieve, van pokhout gedraaid; 
Tot kaf is mijn ziel reeds verhakt en verwaaid; 
Mijn tranenstroom wordt door geen zon meer gedroogd, 
Koud blijft gij, als had u een kikvorsch gezoogd. 
 
Och, dat toch uw wang mij een tuintje dra wierd, 
'k Heb nooit iets gezien waar de roos zoo op tiert; 
En Amor zat vast op 't balkon van uw mond, 
Toen hij met zijn pijl mij zoo diep heeft gewond. 

No. 6. Dit kleine prachtboekje, in keurigen band, met goud op snede, vier fraaije gravuren, een in kleuren met goud gedrukten titel, en bovendien een Zangstukje, muzijk van craeyvanger, had eigenlijk op No. 3 moeten volgen, of misschien wel aan het hoofd der Jaarboekjes geplaatst mogen worden, om het bijzondere van dezen Jaargang, welks opbrengst bestemd is voor het Dichter-Weduwen- en Weezen-Fonds. Ook dit lieve boekje heeft geen bepaalden mededinger. Wij beperken ons dus omtrent den inhoud tot de eenvoudige melding, dat ook hier bijdragen van een aantal der reeds genoemde dichters worden ontmoet. Bovendien vindt men er dichtstukjes in van de greuve, dusseau, sifflé, van der veem, lesturgeon, van kerckhoven, smit, mouthaan, clavareau, helvetius van den bergh, withuys, van someren, van der noordaa, van wechel, peypers, Mr. scheffelaar klots, de regt, greb, berman en sterk, benevens eene bijdrage in poëtisch-proza van Mejw. l. de chatelain. De Vlaemsche School heeft der Hollandsche hier zusterlijk de hand geboden. Eere zij den Uitgeveren voor hunne liefdadige bedoeling wij wenschen met hen, dat de opbrengst van eenig aanbelang zij. Wie hier eene keuze moest doen uit het ware volksgeluk van de greuve; de Macarius van warnsinck; aan Madeleine van wijsman (een heerlijk, hartverheffend gedicht van dien gevoelvollen zanger); Genot in rust door withuys; Het doel door van kerckhoven; Alvaes dood, door prudens van duyse zou

{==44==} {>>pagina-aanduiding<<}
misschien verlegen staan. Zie hier eenige verzen uit de plegtstatige ‘Orgelwijding’ van beeloo:

Door de schepping, door de sfeeren, 
Ruischt één toon, een éénig lied: 
Lof en dank den Heer der Heeren, 
Schepper van Zijn rijksgebied! 
Maar bij 't loflied van 't Heelal, 
Klinkt één juichtoon boven al: 
't Is het lied, dat menschentongen, 
Christnen hun Verlosser zongen. 
- - - - - - - - 
In des orgels diepe toonen 
Zucht een ziel, door 't leed gedrukt, 
Of waarin 't berouw mag wonen, 
Onder zondenschuld gebukt. 
In zijn scheller toongeluid 
Drukt de luide vreugd zich uit, 
Om genade en schuldvergeven, 
Of het eeuwig zalig leven. 
- - - - - - - - 
Vader, God, Drieëenig Wezen, 
O ontzeg Uw zegen niet 
Als we Uw liefde, nooit volprezen, 
Wijden orgel, stem en lied! 

Méér Bellettrische Almanakken zijn ons niet toegezonden; en dus hebben we hiermede onze taak volbragt.
De aankondigingen van Jaarboekjes komen doorgaands als eijeren na Paasch. Evenwel er worden ook na nieuwejaarsdag nog Exemplaren van verkocht, en onze aanprijzing is daarom welligt niet geheel overbodig. Welnu, alle deze Jaarboekjes verdienen, wat hunne letterkundige waarde betreft, ten volle aangeprezen te worden. Wie méér het luimige, geestige, piquante lief heeft, kieze, No. 1 of 5; wie méér het ernstige, deftige, verhevene bemint, kieze No. 2, 3 of 4. Maar als de keuze gedaan is - dat is onze raad: - neme ieder daar te boven No. 6. Waarom? Dat zegt, naar waarheid, de Dichter lesturgeon op bladz. 36 van dien fraaijen en goedkoopen Miniatuur-Almanak, in de volgende slotregelen van zijn heerlijk danklied voor andere liefdegaven

Dat àl wat de aarde geeft verdwijn! 
O de offers van uw liefde zijn 
In Gods gedenkboek opgeteekend. 
Wat gij den arme hebt gedaan, 
Wordt als verdienste u toegerekend 
Als ge eenmaal voor Zijn troon zult staan. 



{==45==} {>>pagina-aanduiding<<}

Geldersche Volks-Almanak. XVIIde Jaar. Te Arnhem, bij J.A. Nijhoff. f :-75.

Terwijl andere provinciale Volks-Almanakken zich niet kunnen staande houden, sommige althans hebben opgehouden, blijft de Geldersche, de oudste, voortdurend in wezen en beantwoordt ook onder zijnen tegenwoordigen redacteur, uitnemend aan zijne bestemming. Ref. die zelf vroeger een anderen Provincialen Volks-almanak bestuurde, weet bij ondervinding, wat het in hebbe, daarin op den duur niet geheel ongelukkig te slagen, en kan dus misschien beter dan anderen, den niet gemakkelijken arbeid waarderen, aan dit Jaarboekje te koste gelegd. Nevens kennis van de Provinciale geschiedenissen en oudheden bevordert het ook die van vroegere en ook tegenwoordige min bekende zeden en gewoonten. In het laatste opzigt trekt vooral de aandacht, een uitvoerig, met gekleurde afbeeldingen van kleederdragten voorzien stukje van haasloop werner over de gemeente Ermeloo en de zeden en gebruiken van hare inwoners. De wel onderrigte Schrijver had het nog belangrijker gemaakt, indien hij hier en daar, waar het pas gaf, in vergelijking ware getreden met elders plaats hebbende volksgebruiken, gelijk men de spinderijen of het wellepoosen nagenoeg ongetwijfeld in Drenthe terugvindt. Het stukje van s.c. kobus, wat de Batavieren hier te lande aten en dronken, verplaatst in den grijzen voortijd op eene zoo onderhoudende wijze, als men voor zulk eenen almanak regt gepast mag rekenen, en die het wint van het drooge en onbehagelijke in enkele andere bijdragen. Tot de historisch-topographische kennis van Gelderland dragen bij de schipbrug te Westervoort door j.a.n. zelven; Deil door Dr. r.c.h. römer en het Engelanderholt door Mr. l.ph.c. van den bergh; terwijl het overzigt van het voormalig bestuur der stad Nijmegen door
p.c.g. guijot weder in een ander onbepaald opzigt zijn belang heeft: w.c. wansleven jr. heeft gezorgd, dat men niet te vergeefs zou zoeken naar een historischromantisch verhaaltje ter exploitatie (gelijk de Nederl. Volks-Alm. het niet zonder waarheid, maar een weinig scherp noemet) van den tachtigjarigen oorlog door het dankbaar nageslacht. Wat Gelderschen aangaat: met regt veel genoegen lazen wij en met veel belangstelling het eerste stuk van a.g.v.c. over wijlen Mr. e.j.b. schonck, den geestigen Schrijver der vermakelijke slatuintjes, een te veel vergeten boekje. De jonge Arnhem-
{==46==} {>>pagina-aanduiding<<}
mer, die zijne nieuwe betrekking te Amsterdam aanvaardt heeft niets Geldersch en ook weinig geestigs, ofschoon wij de zedelijke strekking niet te na willen spreken.
Van de gedichten kunnen wij in het algemeen zeggen, dat ze hier geene onwaardige plaats beslaan, hoewel er buiten: Ridder sidneij bij Wamsveld (22 September 1586) door j.m.e. dercksen, naauwelijks één onder is, waarvan de plaatsing in dezen almanak reden heeft. ‘De oude duffel,’ hier ‘de oude mantel’ genoemd, van voss, is al zoo dikwijls en goed in onze taal overgebragt, dat guack zijne krachten liever aan iets anders hadde mogen beproeven. Blijkens het spinlied is de taal der poëzij hem niet vreemd, ofschoon de sterrenhemel een wat pretentieuse titel is boven vier zeer middelmatige coupletjes.
Het missen van de provinciale idiotismen in maarten baerdman wordt eenigzins vergoed door Teunis-oom in den Haag van Dr. donkersloot. Het is jammer, dat de schotel met Gelderschen hutspot ledig schijnt gebruikt te zijn. Er was nog al eens iets onder, dat stof tot nadenken gaf; geene geringe verdienste voorwaar in eenen tijd, waarin vele Schrijvers er zich op schijnen toe te leggen, hun onderwerp tot op den laatsten droppel uit te persen, waardoor men wel eens in het onbeduidende vervalt.
Wij hopen, dat de Geldersche Volks-almanak zich zoo goed als tot hiertoe zal blijven houden, en achten het elders verflaauwen der belangstelling in Provinciale geschiedenis en oudheden een niet zeer aangenaam verschijnsel. Zelfs het voortreffelijk, meer wetenschappelijk Zeeuwsch Jaarboekje Nehalennia schijnt door gebrek aan belangstelling te zijn bezweken, hetwelk ons grootelijks leed doet.

Almanak voor de Jeugd; door C. van Schaick. Met platen. Te Amsterdam, bij G.J.A. Beijerinck. f :-90.

Almanak in miniatuur, voor kinderen. Uitgegeven door T. van Spall en P.S.V. Dusseau. IXde Jaargang. Te Schoonhoven, bij S.E. van Nooten. f :-50.

In deze Kinder-almanakken is de kalender vrij overtollig; naar de plaatjes zal de jeugd wel het eerste zien. De gekleurde lithographiën in den grooteren zijn vrij goed; de zwarte in het kleine boekje redelijk. In het nu weder door Ds. van schaick uitgegeven Jaarboekje, is niet ééne bijdrage onderteekend; wij kunnen dus niet

{==47==} {>>pagina-aanduiding<<}
beoordeelen, in hoever zij al of niet afkomstig zijn van den Redacteur - zelven. Het stukje: de arme beeldjeskoop beviel ons het beste; doch over 't geheel, verdienen proza en versjes den lof van gepastheid.
In 't algemeen kunnen wij hetzelfde zeggen van het Miniatuurtje, hetwelk wij met lof aankondigen, hopende dat onze kleinen het nuttige en aangename zullen vinden in deze twee voor hen bestemde Jaarboekjes.

Landhuishoudkundige Almanak, ten dieaste van land- en buitenman (met bijvoeging van maandelijksche tuinoefeningen, vrij gevolgd naar die van wijlen den Hoogleeraar J.A. Uilkens) voor het jaar 1851. Onder redactie van M.D. Feenstra. VIIIste Jaargang. Te Groningen, bij J. Oomkens J. zoon. f :-30.

Na den uitvoerigen voor Groningen ingerigte reiswijzer, vindt men in het Mengelwerk allereerst iets over het wegen, met een overzigt van de onderscheidene gewigten, vroeger hier te lande in gebruik, en voorts de gewigten met derzelver benamingen in onze O.I. bezittingen; alsmede die in andere staten van Europa; eene soortgelijke zwaartetafel is er bijgevoegd. Er volgt op eene opgave van technische benamingen met betrekking tot eenige in onze landhuishouding voorkomende huisdieren. Het stukje geeft meer dan het belooft: enkele bijzonderheden uit de natuurlijke historie der huisdieren en hunne gewone - wetenschappelijke - Hoogduitsche - Fransche en Engelsche namen. Belangrijk is de bijdrage over het voor- en nadeelige van beplanting der wallen van akkers met boomen. De nadeelen van te veel houtgewas voor den landbouw kan niet genoeg worden aangewezen: doch dat eenige beschutting tegen de schrale zeewinden in sommige streken van ons vaderland van veel nut is, wordt hier niet genoeg opgemerkt. Nuttige opmerkingen over Barometer, Thermometer en Hygrometer vindt men hier mede. Aan het laatst genoemd werktuig, wordt voor de weêrsvoorspelling over 't geheel veel te weinig gewigt gehecht. Want daar het weder afhangt van de gesteldheid der lucht en deze zich door waarneming zeer wel laat bepalen, vinden wij het met alle achting voor arago's roem en verdiensten, eene magtspreuk, dat volgens hem ‘nimmer waarnemers, die vertrouwen verdienen en hunnen goeden naam op prijs stellen, het zullen wagen, om den staat van het weder te voorzeggen.’ Zoo als de gewone, uit de lucht ge-
{==48==} {>>pagina-aanduiding<<}
grepene weêrsvoorspellingen, maanden vooruit in almanakken worden gedaan - ja; maar de meteorologische waarnemingen verdienen toch ook het duizenden deel niet van de moeite, die men er zich voor geeft, indien zij door den tijd geene gegevens aanbieden ter
voorspelling van het weder met waarschijnlijkheid; want volkomene zekerheid zal wel niemand ligt erlangen. Behalve nog een paar andere kleine bijdragen vindt men onder den titel van verscheidenheden eenige landhuishoudkundige voorschriften, en tot toegift een schepje oude en nieuwe anecdoten, raadsels enz. Deze almanak is zijne weinige centen ruim waardig.

Jaarboekje voor de Doopsgezinde Gemeenten in de Nederlanden, over de jaren 1840-1850. Te Amsterdam, bij M. Schooneveld en Zoon, 1850. In 12mo. 223, 6 bladz. f 1-90.

Dit belangrijk Jaarboekje behelst: 1) eene naamlijst der Doopsgezinde Gemeenten en leeraren in de Nederlanden; 2) het Kerknieuws, bestaande in verandering in het personeel van predikanten; herstelling of stichting van kerken, orgels, enz.; 3) Mengelwerk; 4) Naamlijst der Remonstrantsche Gemeenten en predikanten.
In het Mengelwerk wordt de grootste plaats ingenomen door een uitgewerkt, allerkeurigst stuk van Prof. s. muller, eene: geschiedenis van het onderwijs in de Theologie bij de Nederlandsche Doopsgezinden. Wij weten niet wat meer in deze bijdrage te roemen: de helderheid van oordeel of den milden Christelijken geest, de nette orde of de belangrijke opmerkingen, den warmen Evangeliegloed of het gerijpte oordeel. Het was ons hoogst aangenaam, te vernemen, dat de Hoogleeraar dit stuk ook afzonderlijk verkrijgbaar heeft gesteld; het verzoent ons met den geest der eeuw in het godsdienstige, tegen over zoo vele ongunstige teekenen. Het andere stuk is een brief van s. blaupot ten cate, over den oorsprong der Doopsgezinden en hunne betrekking tot de Wederdoopers, vooral ten opzigte van hetgeen Dr. ter haar er over schrijft in den vierden druk zijner Geschiedenis der Kerkhervorming. 's Mans opmerkingen getuigen van vlijtig voortgezette beoefening der geschiedenis van zijn Kerkgenootschap.


{==49==} {>>pagina-aanduiding<<}

Boekbeschouwing.

Geschiedenis van den val der Jezuïten in de achttiende eeuw. Naar het Fransch van den Graaf Alexis de Saint-Priest, voorheen Pair van Frankrijk. Te Amsterdam, bij G. Portielje. 1849. In gr. 8vo. 295 bl. f 3-:

Dit werk voorziet in eene lang gevoelde behoefte, en is van wezenlijke waarde voor elk, die prijs stelt op geschiedkundige wetenschap. Het beschrijft den val van de Orde der Jezuïten in de 18de eeuw: die Orde, ruim drie eeuwen geleden, door ignatius van loyola gesticht, om de Kerkhervorming te stuiten, ja, ware het mogelijk te vernietigen, en die binnen korten tijd zoo groot eene magt en onberekenbaren invloed verkreeg, dat zij gezegd kan worden het roer van onderscheidene Staten gedurende vele jaren in handen te hebben gehad. Door paul III in 1550 bevestigd, werd zij ruim twee eeuwen lang door de elkander opvolgende Pausen gehandhaafd; - maar in 1773 door Paus clemens XIV ontbonden. In 1814 werd zij door Paus pius VII weder hersteld. De oorzaken der ongenade, waarin die Orde bij Vorsten en Pausen vervallen is en meer dan 40 jaar heeft geleefd, is zoo belangrijk en in vele opzigten nog zoo zeer in nevelen gehuld, dat het plan, om haar opzettelijk en onpartijdig na te vorschen, te regt alle toejuiching en lof verdiende. Het werk is dan ook om zijn onderwerp, maar, sedert de uitgave, bovendien om de voortreffelijke wijze, waarop de stoffe behandeld is, allerwege met hooge belangstelling begroet, en gewis zal het nu voor meer dan een onzer lezers niet onaangenaam zijn, hier eene beoordeelende aankondiging van de vertaling, die voor ons ligt, te ontvangen. Wij zullen die geven naar den aard van het onderwerp en de gewoonte van ons Tijdschrift, om het goede te huldigen, zonder de aan-
{==50==} {>>pagina-aanduiding<<}
merkingen terug te houden, voor welke het vatbaar is. Eene opgave van den inhoud ga vooraf. De Schrijver heeft het boek verdeeld in zeven Hoofdstukken. I. De Jezuïten in Portugal. Hunnen invloed. Zamenzwering der fidalgo's. De Markies de pombal. De Jezuïten uit Portugal gebannen. II. De Jezuïten en
Mad. de pompadour. Regtsgeding van Pater lavalett. Lodewijk XIV zendt de Jezuïten uit Frankrijk weg. Karel III verjaagt hen uit de geheele Spaansche Monarchie. III. Portret van den Hertog de choiseul. Zaak van parma. Dood van clemens XIII. Conclave. Keizer joseph II te Rome. Verkiezing van ganganelli. Clemens XIV. IV. Onderhandelingen. De Kardinaal de bernis. De Graaf van florida blanca. Brève van opheffing der Orde. Clemens XIV sterft door vergif. V. Gevolgen van den dood van clemens XIV. Verkiezing van pius VI. Zijne regering. De Jezuïten en pius VI. De welgelukzalige palafox en de welgelukzalige labre. VI. Joseph II. Zijne hervormingen in Kerkelijke zaken. Reis van pius VI naar Weenen. 1782 en 1804. VII. De Jezuïten weigeren de Brève van opheffing te erkennen. Hun toevlugtsoord in Pruissen. Frederik de Groote beschermt de Jezuïten en geraakt in onmin met de philosophen. Beweegredenen van deze oneenigheid. De Jezuïten in Rusland. Hun verzet tegen den Heiligen Stoel. Dubbelzinnig gedrag van pius VI. Bulle van herstel. - Om den rijkdom van het Aanhangsel te doen kennen, laten wij ook daarvan eene opgave van den inhoud volgen. I. Kuiperijen van de Engelsche regering met de Jezuïten. II. Brieven van lodewijk XV aan den Hertog van choiseul. III. Zaak van parma. IV. Geheime brief van Pater ricci, Generaal
der Societeit van jezus, aan de Fransche Jezuïten na hunne verdrijving. V. De Passie der Jezuïten. VI. Ongenade en verbanning van den Markies de pombal. VII. Werken van pius VI in de Pontijnsche moerassen. VIII. Vertrouwelijke brief van den Kardinaal de bernis aan pius VI. IX. Organisatie der Geregtshoven te Rome. Brève van clemens XIV. Bulle van pius VII. - De Schrijver deelt terstond de wijze mede, waarop hij die geschiedenis

{==51==} {>>pagina-aanduiding<<}
denkt te behandelen. ‘Niet ons zal men hooren,’ zegt hij, ‘maar de tooneelspelers zelve van het drama: pombal en choiseul, clemens XIV en pius VI, de Kardinaal de bernis en Pater ricci, karel III en lodewijk XV, frederik en joseph, voorts (wij zeggen het met leedwezen), ‘aan de zijde van deze Souvereinen en Staatsmannen, eene vrouw, eene gunstelinge, de Markiezin de pompadour.’ Saint-priest gaat in het nasporen der oorzaak van den val der Orde, dieper dan de meeste geschiedschrijvers over dit onderwerp gedaan hebben, en hij vindt die grootendeels in het Genootschap-zelf; maar ons dunkt, dat hij toch nog dieper had moeten gaan in de ontwikkeling; en dan zou hij, naar ons gevoelen, de oorzaak wel geheel in de Societeit-zelve gezien hebben, en de slotsom van zijn onderzoek zou dan waarschijnlijk dit zijn geweest: - ook zonder pombal, choiseul, Mad. de pompadour, karel III, florida blanca en clemens XIV zou de Orde zijn gevallen. Evenwel zou de Schrijver zelfs dàn nog geen grond hebben gehad tot zoo luchtig daarheen geworpen gezegden als deze op bl. 2: ‘hetgeen de Jezuïten heeft te gronde gerigt, was noch de wijsbegeerte, noch de staatkunde: het was dood eenvoudig het toeval,’ en op bl. 3: ‘geheel plaatselijke, geheel bijzondere, geheel persoonlijke redenen tastten de Societeit aan in hare magt, die zoo lang betwist bleef.’ - Immers er moest, om de Orde te doen vallen, veel, zèér veel, alom en vooraf zijn gebeurd, en eindelijk te zamenloopen. Een gebouw zoo hecht en sterk, hetwelk in de nieuwe zoo wel als in de oude wereld zijne fondamenten had, zou niet eensklaps hebben kunnen instorten,
wanneer niet de muren allerwege waren ondermijnd; - een zware, breedgetakte boom, in volle kracht, die heinde en ver wortels had geschoten, zou niet zoo spoedig hebben kunnen vallen, wanneer niet allerwege de bijl aan den wortel ware gelegd. Ja, méér dan een toeval, méér dan plaatselijke, bijzondere en geheel persoonlijke redenen moesten zulk eenen val bewerken. Evenmin als luther de Kerkhervorming tot stand had kunnen brengen, wanneer niet de tijd-zelf eene hervorming geëischt,

{==52==} {>>pagina-aanduiding<<}
en de gemoederen er op voorbereid had, zoodat alles slechts op een orgaan wachtte; evenmin zou één persoon of één enkele Staat die Orde hebben kunnen doen wankelen. Zij, die gevestigd was in de meeste landen der beschaafde wereld, zou niet gevallen zijn, wanneer niet zoo vele vorsten en volken begeerig waren geweest, zich van haar als van een' drukkenden last te ontdoen, en hoeijen te verbreken, die van dag tot dag sterker prangden. Neen, geene zamenzwering, geen zamenweefsel van listen: slechts de algemééne wil van een groot aantal helderdenkende, en invloedrijke mannen dier dagen kon haren val te weeg brengen. De afkeer van de Orde om de huichelarij, trotschheid en heerschzucht harer leden was algemeen; overal, waar zij gevestigd was, werden de beginselen verfoeid, naar welke zij de zelfstandigheid van individuën, gezinnen, geslachten en Staten in hunne Orde als geheellijk oploste. Één man echter moest dien algemeenen afkeer het eerst, en het krachtigst uitspreken en de uitvoerbaarheid van het algemeen verlangen bewijzen. Die man was pombal, de zelfstandige Portugesche Minister en groote Staatshervormer. Door hem gaf Portugal het voorbeeld. En juist Portugal moest het voorbeeld geven. In en op geen ander Land toch was de invloed der Orde zoo groot geworden, als in en op Portugal; maar geen Land ook, dat meer het knellende van haar juk gevoelde, en meer snakte naar vrijheid. Dáár was hare magt het hoogst geklommen, dáár moest zij dus ook het diepste vallen: het kon niet anders: Portugal, het land harer verheffing, moest ook dát worden van hare nederlaag. En die nederlaag moest volgen, toen hare leden onder de regering van johan V het onbepaaldste gezag in handen kregen. Don pedro II toch, de vader van
johan V, had zich aan de magt der Jezuïten niet kunnen of durven onttrekken; want zij waren hem behulpzaam geweest om den ongelukkigen alphonsus VI te onttroonen. Johan V, hoewel hij in het begin zijner regering verstand en geestkracht aan den dag legde, was van lieverlede een slaaf der zinnelijkheid, en daarna ook der geestelijkheid geworden. Het laatste was

{==53==} {>>pagina-aanduiding<<}
een natuurlijk gevolg van het eerste: zijne zelfstandigheid en moed weken voor zwakheid en boetvaardigheid. Kracht en vergeving in de Kerk zoekende, wierp hij zich in de armen der geestelijken die hem omringden en schier allen tot de Orde behoorden. Om rust in zijn geweten te verwerven, willigde hij alle hunne eischen in. Vandaar dat de helsche Inquisitie en de afschuwelijke auto's da fé in hem bescherming vonden, de kloosters bloeiden en het niets doende monnikenleven werd aangemoedigd; terwijl nuttige inrigtingen voor onderwijs, volksnijverheid en handel, gelijk ook de zee- en landmagt verwaarloosd werden. Eindelijk nam, tot geluk van Portugal, de dood den Vorst weg in 1750, na eene langdurige regering van drie-en-veertig jaren, gelijk becker zegt: ‘Von Niemand beweint als von der Geistlichkeit, die er reich gemacht hatte.’ Zijn zoon joseph emanuël volgde hem op onder den naam joseph I. Hij was in allen opzigte een nietig vorst en mede een slaaf der zinnelijkheid. Echter zich-zelven zwak gevoelende, luisterde hij gaarne naar den raad dergenen, die zijn vertrouwen bezaten. Vandaar had de Koningin-weduwe en zijn biechtvader grooten invloed op zijnen wil. Zij wendden dien aan ter gunste van sebastiaan carvalho, den later zoo beroemd geworden Markies van pombal. Carvalho had zich als een uitnemend staatsman doen kennen, gedurende zijne zesjarige betrekking als zaakgelastigde te Londen en later als afgezant te Weenen. Johan V had den fieren staatsman steeds meer gevreesd dan bemind, en hem de waardigheden onthouden, op welke hij, door zijne uitstekende bekwaamheden, regt had, en die hij ook vurig begeerde. Het vertrouwen, door den nieuwen Koning aan pombal geschonken, wekte
het misnoegen op des adels en van de geestelijkheid. De adel wilde den eersten minister gekozen zien uit de aanzienlijkste geslachten - de geestelijkheid wilde in hem een gehoorzame zoon der Kerk bezitten, dien zij naar welgevallen konde leiden. De adel vreesde voor schade uit wrake over veelvuldige beleedigingen pombal aangedaan; - de geestelijkheid was beducht voor vermindering van haar

{==54==} {>>pagina-aanduiding<<}
gezag, hetwelk schier onbepaald was geworden. Beide, de adel en de geestelijkheid, en bovendien het hof, betoonden zich dan ook weldra verklaarde vijanden des Konings en van den nieuwen Minister; en de Vorst begreep, dat hij zich van dien Eersten Minister moest ontslaan, of zich geheel aan hem overgeven. Joseph koos zeer juist het laatste en zocht voortaan zijn kracht en heul alleen in pombal, die aldus welhaast het gansche bestuur in handen kreeg. De schrandere Minister ontegenzeggelijk ten sterkste aan den Koning en zijn Vaderland verkleefd, wilde Portugal uit den lagen staat, waartoe het vervallen was, opheffen, en de wonden, waaraan het leed, genezen. Hij begreep te regt, dat dit niet geschieden kon, wanneer de adel en de geestelijkheid, die de schatkist ledig hielden, niet beteugeld werden, en beperkt in hunne buitensporige voorregten. Pombal fnuikte den adel door aanzienlijke betrekkingen, vroeger uitsluitend voor edelen bestemd, aan bekwame en werkzame mannen te geven, zonder aanzien van geboorte. Hij verwijderde de leden der Orde van het hof en ontnam hun het onderwijs; - door zijne vroeger naauwe betrekking tot de Orde met hare geheimen bekend, en wetende hoe gevaarlijk zij was voor elken Staat. Alle de maatregelen der wederpartijders, om den gehaten Minister te doen vallen, waren vruchteloos. Zij groeven eenen kuil om er zelve in te vallen, en gelijk het met haman en mordechaï ging, aldus zou 't met hen en pombal gaan. Hunne vijandige bemoeijingen verbitterden niet alleen den Minister, maar toonden ook hoe gevaarlijk zij waren voor den Staat. Pombal beklaagde zich meermalen bij den voortreffelijken Paus benedictus XIV, die eindelijk den Kardinaal saldanha naar Lissabon, zond om de klagten te onderzoeken en de Orde te hervormen. Ten
gevolge daarvan werd het drijven van handel, het prediken en het afnemen van de biecht door zijne Heiligheid aan de Jezuiten verboden, die er echter niet door verbeterd maar veeleer verbitterd werden. Clemens XIII (1758-1769), opvolger van den edelen benedictus XIV, durfde, hoezeer hij de Orde genegen was, haar niet veel

{==55==} {>>pagina-aanduiding<<}
bewilligen. Maar bij hunne beperking van magt zou het in Portugal niet blijven. Een aanslag op het leven des Konings (3 Sept. 1758) bragt de Orde in Portugal geheel ten val, daar het bleek, dat die aanslag van eenigen harer leden was uitgegaan. Toen een onderzoek van drie maanden, diep geheim gehouden, dit bevestigd had, werden onverhoeds een honderdtal der Ordeleden, en daaronder velen van hoogen rang, gegrepen, gevangen gezet en hunne goederen in beslag genomen; tevens werden de verbindtenissen, met hen aangegaan, opgeheven. Pombal begreep echter daarmede nog niet genoeg voor de veiligheid des Konings, van den Staat en zeker ook van zich-zelven te hebben gedaan, en hij rustte niet eerder voor de Orde der Jezuïten uit Portugal en alle Portugesche Koloniën voor eeuwig was gebannen en hare bezittingen waren verbeurd verklaard. Het besluit daartoe werd door den Koning geteekend den 3 Sept. 1759, juist een jaar na dat de aanslag op zijn leven was mislukt. Dadelijk hierop werden 1854 leden der Orde ingescheept en te Civita Vecchia aan land gezet. Paus clemens XIII beklaagde zich deswege, doch pombal bleef doof; - ja, om zijne onverschilligheid te toonen, deed hij den Pauselijken Nuntius door honderd ruiters naar de Spaansche grenzen voeren, en den Portugeschen gezant van Rome terugroepen. Ook de banvloek aldaar over joseph I uitgesproken, bekommerde noch den Koning noch het volk, en veel minder nog de zich onafhankelijk gevoelende minister. De strijd echter tusschen de Hoven van Rome en Portugal duurde voort, en zou eene algeheele afbreking van wederzijdsche betrekkingen ten gevolge hebben gehad, ware niet clemens XIII gestorven en opgevolgd door den edelen
ganganelli, die, onder den naam van clemens XIV, de driedubbele kroon ontving. Uit het medegedeelde kan men reeds eenigzins pombal leeren kennen. Om der waarheid en om des talentvollen, moedigen Staatsmans wille, die door zoo velen, en ook eenigzins door saint-priest, onregtvaardig wordt beoordeeld, - moesten wij het bovenstaande mededeelen, en eenigzins nader moet daarom ook nog pombal be-
{==56==} {>>pagina-aanduiding<<}
schouwd worden als staatsman en mensch. Onaangeroerd mogen wij daarom den aanslag niet laten op het leven van joseph I, die ten onregte nog door velen als op den Minister en niet op den Koning gemunt, wordt voorgesteld. Eerst drie maanden na den aanslag werden de zamenzweerders gevat, maar toen ook allen. In dien tijd was het den schranderen Minister gelukt, de leden van het eedgespan te leeren kennen. Om den zamenzweerders geen erg te geven, was het onderzoek zoo geheim geschied, dat niemand hunner, na zoo vele weken eenige vreeze had, maar allen rustig in de hoofdstad vertoefden. Om, bij en na de geruchtmakende gevangenneming, allen oproer te dempen, had hij onopgemerkt de bezetting te Lissabon aanzienlijk versterkt. Hoe staatkundig en voorzigtig dit was, blijkt dadelijk, wanneer men bedenkt, dat de beschuldigden waren of leden der Orde, òf leden van twee der aanzienlijkste familiën van Portugal: die des Hertogs van aveiro en van den Markies van tavera. Al de leden dier familiën met hunne vrouwen en kinderen (slechts ééne aangehuwde dochter uitgezonderd) en bedienden, zijn later op de afschuwelijkste wijze ter dood gebragt, daarna verbrand, hunne asch in zee geworpen, hunne paleizen geslecht, de gronden er van met zout bestrooid, en de naam van tavera vernietigd. Pombal is hierin, en ook in andere gevallen,
niet vrij te pleiten van verregaande strengheid; doch men beoordeele hem niet naar de beginselen der tegenwoordige staat en zedekunde. Men plaatse zich in zijnen tijd en op zijn standpunt, dan zal men reden vinden in den tijdgeest en in de toenmalige regtspleging, die steeds van galg, rad en brandstapel gebruik maakte. Ook dwong hem de noodzakelijkheid om moed en kracht te toonen aan des Konings en zijne vijanden, en zulk eene afschuwelijke strafoefening was wèl geschikt om van verdere zamenzweringen af te schrikken. Dat de te regt gestelden schuld hadden; lijdt geenen twijfel, want de onderzoekingen, die maria, josephs dochter en opvolgster in de regering, pombals verklaarde vijandin, zoodra zij aan het roer kwam, deed instellen, om de bloedverwanten

{==57==} {>>pagina-aanduiding<<}
der gestraften van schande te zuiveren, hebben enkel gestrekt om die schuld te bevestigen. De vijanden des toen in ongenade vervallen Ministers, wiens hoofd zij zoo gaarne hadden zien vellen op dezelfde plaats, waar die der tavera's waren afgehouwen, konden geene beschuldigingen tegen hem verzinnen, waarschijnlijk genoeg om maria te kunnen doen besluiten, hem aan het leven te komen. - Hij zij overigens gestreng en onverbiddelijk geweest: wij kunnen evenwel met hen niet instemmen, die hem van verregaande wreedheid beschuldigen. Vele historieschrijvers vergeten den drang der omstandigheden, die hem noodzaakte, om, ten einde staande te blijven en zijne weldadige plannen te kunnen voltooijen, despotiek te zijn en wie hij gevaarlijk achtte te doen opligten: hetwelk van ouds in Portugal en Spanje, die zetels der Inquisitie, aan de orde was. Hoe weldadig zijn zeven-en-twintig-jarig bestuur voor Portugal is geweest, blijkt reeds, wanneer wij maar in aanmerking nemen: hoe het hooger en lager onderwijs door hem zijn verbeterd; hoe hij handel en boekdrukkunst in bescherming nam; hoe de gestrenge boeken-censuur door een zeer milde is vervangen; hoe hij de Christen gewordene Mahomedanen en Joden, die, met hunne nakomelingen, van staatsposten verstoken waren, heeft gelijk gemaakt aan de overige staatsburgers; hoe hij de regtspleging verbeterde en de slaven sinds 1773 op Portugeesch gebied geboren, vrij verklaarde enz. Niet genoeg kan pombal's gedrag geroemd worden na de aardbeving te Lissabon, 1 November 1755, toen in zeven minuten tijds twee derde gedeelte der stad werden verwoest en twintig duizend menschen het leven verloren. Daar ontwikkelde hij tegenwoordigheid en kracht van geest en eene menschenliefde, die zelfs zijne vijanden eerbied inboezemden. Terwijl hij-zelf moedig op zijnen post stond, wist hij Koning
joseph te bewegen, om ook te handelen in het midden zijner onderdanen, op de plaats der ellende. Met ongeloofelijken spoed wist pombal soldaten te verzamelen, en door hen het graauw en de uit

{==58==} {>>pagina-aanduiding<<}
de ingestorte gevangenissen ontvlugte misdadigers in het rooven en plunderen te stuiten. De duizende misvormde lijken, die allerwege verspreid lagen en met pestziekte dreigden, werden door zijne maatregelen binnen den kortst mogelijken tijd begraven; door zijne ijverige en alles omvattende zorg werden er levensmiddelen aangebragt, die eenen hongersnood voorkwamen. Ja, hem dáár aanschouwende, weten wij niet, wat het meest te bewonderen: de grootheid van zijnen geest of den adel zijner ziel, en gaarne onderschrijven wij de woorden van een Duitsch levensbeschrijver van pombal: ‘Carvalho verlies die Seinigen und trat auf als ein Retter in der Verzweiflung, mit einer Anstrengung und einem Heldenmuthe, der allein seine Feinde hätte versöhnen können, wenn diese einigen Sinn für Wahrheit gehabt hätten. Sah man pombal, dessen Haus unbeschädigt geblieben war, acht Tage lang in seinem Wagen mit dem algemeinen Wohle unaufhörlich beschäftigt, an jedem Orte, wo Hülfe nöthig war, Anstalten treffen, die Ordnung wieder herstellen, und den König selbst zum eigenen Hand anlegen für die Begrabung der Todten bewegen, um den betäubten Arbeitern Muth zu machen, so muste man ihn achten und bewundern; und wahrlich nie hat sich wohl ein kraftvoller Mann in einen furchtbarern Zeit, unter vielfachern Bedrängnissen, wohlthätiger und fast übermenschlich wirksamer gezeigt, als carvalho in diesen Tagen einer grenzenlosen Noth. Der König sah in ihm einen
Schützling des Himmels, und überlies sich unbedingt der Leitung dieses auserordentlichen Mannes.’ Veel van het hier omtrent Portugal en pombal gezegde is ook door saint-priest medegedeeld; de Schrijver doet dat op zijne eigenaardige, korte, krachtige wijze, in een fikschen historiestijl. Maar ons plaatsende op een onzijdig standpunt, met de geschiedenis in de hand, is ons oordeel over den Portugeschen Minister gunstiger, dan dat van saint-priest. Geenszins toch kunnen en mogen wij instemmen met het harde oordeel, hetwelk hij, bl. 25, over pombal uitspreekt, terwijl hij dien met

{==59==} {>>pagina-aanduiding<<}
den beroemden choiseul vergelijkt. Daar zegt hij: ‘De twee staatsmannen waren niet verbonden. Zij verstonden elkander niet; zij konden elkander niet verstaan. Er bestond geenerlei gemeenschap tusschen den ruwen, wraakzuchtigen Portugees en den schitterenden, ligtzinnigen, beschaafden Minister van lodewijk XV. Nooit juichte choiseul de handelwijze toe van pombal. Hij sprak er niet anders over dan niet koelheid, dikwijls zelfs met verachting. Zijn ruwheid scheen hem grof toe; zijne gezwollenheid misplaatst; zijne vermetelheid onbeschaamd. Hij maakte die meermalen bij den Prins von kaunitz tot het voorwerp van zijnen spot. “Die persoon,” zeiden zij, “heeft dan altijd een Jezuit te paard op het spoor.” Als minister, als gunsteling, en meer nog als man van hoogen rang, versmaadde de Hertog alle vergelijking met den door het fortuin begunstigden Markies. Hij had een afkeer van zijne onregtvaardigheid, van zijne wreedheid, en, hetgeen nog erger is, van zijnen slechten smaak.’ Die heschuldiging van ruwheid, vermetelheid, wraakzucht, onregtvaardigheid en wreedheid kan niet uit de pen vloeijen van een bezadigden, onbevoordeelden geschiedschrijver. Het oordeel van saint-priest is partijdig, en om dat te bewijzen, schreven wij het bovenstaande. De reden echter van zijn ongunstig oordeel is niet ver te zoeken. Hij is een Franschman; heeft eene groote voorliefde voor zijn land en volk, en voor den ontegenzeggelijk grooten, maar door eigenliefde dikwijls verblinden Minister van lodewijk XV. Hoewel overal de toeleg kennelijk is, dat de Schrijver onpartijdig zijn wil, heeft hij echter uit het oog verloren, welk een groot onderscheid er bestaat tusschen het karakter van eenen
Franschman en dat van eenen Portugees, en tusschen den toenmaligen en den tegenwoordigen tijdgeest. De Schrijver heeft zich ook onwillekeurig laten misleiden door het eenzijdige van zijne bronnen. Immers de voornaamste bronnen, waaruit saint-priest geput heeft, waren staatspapieren, handschriften en bijzondere correspondentiën van den Hertog

{==60==} {>>pagina-aanduiding<<}
de choisuel. Had hij ook zulke schrifturen van pombal kunnen raadplegen, voorzeker zou hij billijker over den grooten man hebben gesproken. Daarenboven het oordeel der Fransche geschiedschrijvers is ongunstig over pombal, omdat in het karakter van dien fijn staatkundigen Portugees, die met ernst en gestrengheid waakte voor de belangen van Portugal, weinig aantrekkelijks voor eenen Franschman is. Den eersten steen op pombal hebben reeds de Fransche Encyclopédisten geworpen. Zoo vaak hun mogelijk was griefden zij den Portugeschen Minister; inzonderheid deden die geleerde, maar tevens ook zoo beruchte schrijvers, dit in hunne genoeg bekende Encyclopédie ou Dictionnaire universel raisonné des Sciences, des Arts et des Métiers, par une Societé de Gens de lettres, in het tijdvak van pombal uitgegeven. Zij konden het niet dulden, dat, terwijl alle beroemde mannen van die dagen zich bij hen aansloten, de invloedrijke Minister van Portugal hunne denkwijze niet deelde, veel minder hunne politieke grondbeginsels in praktijk wilde brengen; ja zelfs hunne lofspraak versmaadde. Doch genoeg over het eerste Land, waaruit de Orde der Jezuïten in de 18de eeuw werd gebannen; genoeg over pombal, die zulke strenge, doortastende maatregelen durfde nemen; genoeg tot regtvaardiging van ons verschil met den Schrijver, en van eenen man, dien wij hoogachten en bewonderen.
Kort, maar duidelijk worden de oorzaken ontwikkeld van de verbanning der Orde uit Frankrijk. De haat van Mad. de pompadour tegen de Jezuïten, die steeds bij lodewijk XV op hare verwijdering aandrongen, laat de Schrijver door Mad. de pompadour-zelve verhalen, in een fragment uit een harer brieven, dien wij gaarne in zijn geheel hadden zien afgedrukt. Ook de beruchte zaak van Pater lavalette, die een bankiershuis had op Martinique, hetwelk sprong, wordt kortelijk besproken en gesteld onder de bijkomende oorzaken van den val der Orde in Frankrijk. De invloed der Encyclopédisten blijft niet verzwegen. De weifeling van lodewijk XV en de

{==61==} {>>pagina-aanduiding<<}
aandrang van choiseul, om de Orde te verbannen, worden zeer juist beschreven, en het voorstel van lodewijk XV om de Orde te hervormen, met het bekende weigerend antwoord der Orde: sint. ut sunt aut non sint niet vergeten. Het non sint had Rome van lodewijk niet verwacht, maar hij sprak het uit door hen, in 1764, als gevaarlijk voor den Staat te verbannen. Drie jaren daarna deed karel III, Koning van Spanje, hetzelfde. Immers bij besluit van ‘2 April 1767, op denzelfden dag en hetzelfde uur, niet alleen in Spanje, maar ook in het noorden en zuiden van Afrika, in Azië, in Amerika, op al de eilanden van het rijk, openden de Gouverneurs-generaal der Provinciën en de Alcaden der steden de ontvangene paketten, die met een driedubbeld zegel waren voorzien. De inhoud daarvan was eensluidend: onder de gestrengste straffen, men zegt zelfs op straffe des doods, werd hun opgelegd zich onmiddellijk, ondersteund door de gewapende magt, in de huizen der Jezuïten te begeven, die in bezit te nemen, hen uit hunne kloosters te jagen, en als gevangenen, binnen vier-en-twintig uren, over te brengen naar eene bepaalde haven, die hun te voren werd aangeduid. De gevangenen moesten aldaar terstond worden ingescheept, en hunne papieren verzegeld achterlaten. Zij mogten niets medenemen, dan een gebedenboek, eene beurs en kleederen.’ st.-priest, bl. 52. Als reden daarvan werd gegeven, dat leden der Orde de aanleggers waren van het beruchte oproer 1766 tegen het besluit van den gehaten Minister squillace, die het dragen van hoeden met neêrgeslagen randen (waardoor de persoon onkenbaar was) en van lange mantels (die het verbergen van wapenen gemakkelijk maakten) verboden had. Maar dit was
slechts eene gezochte aanleiding; want ook Spanje was de heerschtige Orde moede; Frankrijk drong er op aan, dat zij ook vandaar wierde verdreven, en gereeder vond dat ingang, daar de vier vorsten uit het Huis van bourbon, de Koningen van Spanje, Frankrijk en Napels en de Hertog van Parma, in 1760, een bourbonsch familie-verbond hadden gesloten, om elkander in

{==62==} {>>pagina-aanduiding<<}
alles te beschermen en bij te staan. De wijze, waarop de Orde verdreven is uit Spanje, dat land harer gegeboorte, is genoeg bekend. Zes maanden lang leiden de Spaansche Jezuïten een rampzalig leven op een schip, daar men te Civita Vecchia, Genua en Livorno hunne ontscheping met geweld belet had; na welken tijd choiseul eindelijk aan karel III toestond hen op Corsica te ontschepen. - Wij hadden gedacht na Portugal, Frankrijk en Spanje ook van Napels en Parma te zullen lezen, die het voorbeeld van Spanje spoedig navolgden. Het voorbeeld toch van karel III werkte nadrukkelijk; want hij was algemeen bekend en geëerd als een braaf en werkzaam vorst en een groot voorstander der godsdienst, ver verheven boven den ontzenuwden joseph I van Portugal en den ligtzinnigen lodewijk XV. Te meer hadden wij dit verwacht, dewijl de Paus den Hertog van Parma, dien hij wegens zijn klein gebied het minst vreesde, (ongedachtig echter aan het verbond der bourbons) daarom vervallen verklaarde van den troon, bij eene formele bulle, die echter door de Europesche hoven niet werd aangenomen. Aan dien verwarden stand van zaken kwam door den dood van clemens XIII en de beklimming van den Roomschen stoel door clemens XIV voorloopig een einde; doch naderhand ten volle, toen de Orde geheel werd ontbonden door den Paus-zelven. Met het oordeel echter van st.-priest, over dien Paus, kunnen wij weder niet instemmen. De Schrijver doet te kort aan de zelfstandigheid van clemens XIV; hij ontzegt hem liefde voor
kunsten en wetenschappen; ja noemt hem zelfs, bl. 139: ‘de boersche clemens XIV.’ In dat harde oordeel herkent men ligtelijk het Fransche karakter, dat zich niet kan vereenigen met des Pausen langzame maar zekere maatregelen. Men kan ook daarin weder den invloed herkennen, der papieren van den driftigen en schitterenden choiseul, die in den weinig hoffelijken Paus geen behagen had. St.-priest vergeet de moeijelijkheden, waarin clemens als Paus was gewikkeld. De nieuwe anti-kerkelijke tijdgeest, door de Encyclopédisten te voorschijn

{==63==} {>>pagina-aanduiding<<}
geroepen; de stoutmoedige houding van Portugal, hetwelk zich weinig om den Paus bekreunde; de verbittering van Spanje, Frankrijk, Parma en Napels, die den Paus dreigden met opzegging van alle gehoorzaamheid. Venetië en Rome wilden hervorming, de Jezuïten spanden alle pogingen bij hem in, en trachtten beurtelings zijn medelijden op te wekken en hem schrik aan te jagen. Vier jaren waren er niet alleen noodig om het plan tot opheffing der Orde bij den Paus tot rijpheid te doen komen, maar ook om de gemoederen te bezadigen en eene sterke reactie te verhoeden. Toen echter aarzelde de Paus ook niet langer, maar verklaarde bij de Brève (van 16 Aug. 1775) Dominus ac Redemtor noster de Orde der Jezuïten voor altijd ontbonden. (Deze Brève is vertaald in het aanhangsel opgenomen, even als de bulle van herstelling van pius VII, van 7 Aug. 1814: Sollicitudo omnium Ecclesiarum.) Nog eens: het oordeel van st.-priest over clemens XIV is onjuist. De schrandere benedictus XIV zoude ganganelli niet zoo bijzonder voorgetrokken, en tot zulke hooge waardigheden verheven hebben, wanneer hem die onzelfstandigheid en besluiteloosheid ware eigen geweest, welke st.-priest hem toedicht. Clemens XIII zou hem den kardinaalshoed niet hebben geschonken, wanneer de schets, welke st.-priest van ganganelli's karakter geeft, juist ware. Meer overeenkomstig de waarheid rekenen wij de woorden van hase: ‘Clemens XIV war aus niederm Stande, kein grosser, siegreicher Charakter, aber voll Talent und schöne
Menschlichkeit, mild und für einen Papst freisinnig. Er hat ohne Cardinäle und Nepoten regiert, statt prachtvoller Bauen wollte er die Noth in den Hütten abstellen.’ Ook de beroemde Fransche Kardinaal de bernis wordt, vooral in het vierde Hoofdstuk, als te zwak en te ijdel voorgesteld, zoodat hij er inderdaad wel eens belagchelijk in schijnt, en wij meermalen dachten aan het hekelvers van den genialen frederik de Groote: Evitez de Bernis la stérile abondance. Daarvoor was de

{==64==} {>>pagina-aanduiding<<}
wellevende Kardinaal te goed en te schrander; daarvoor moesten hem zijne veelvuldige en dikwerf gelukkige staatkundige hemoeijingen vrijwaren; daarvoor is zijn groote en beslissende invloed op de verkiezing van clemens XIV en pius VI te algemeen bekend. De Schrijver schijnt zelf te gevoelen, dat hij te ver is gegaan in zijn oordeel over de bernis, en tracht dit later te vergoeden; want geheel onverwacht, op bl. 148, is hij uitbundig in lof over dien zelfden Kardinaal. Met veel juistheid en oordeel worden de schitterende Paus pius VI, de opvolger van clemens XIV, die ruim één jaar vóór zijnen dood hem den Kardinaalshoed schonk, Keizer joseph II en frederik de Groote geschetst, in hunne betrekkingen tot de Jezuïten en den invloed, dien zij op het lot der Orde hebben uitgeoefend. Over deze laatste wereldberoemde mannen uit te weiden, gedoogt dit verslag niet. Maar dat is ook minder noodig, daar het bovenstaande reeds genoegzaam onze groote belangstelling in en dikwerf hooge ingenomenheid met den arbeid van st.-priest aantoont, en, zoo wij hopen, ook bij velen zal opwekken. Hoewel wij, evenmin als de bekwame Vertaler, in alle opzigten het gevoelen van den geleerden Schrijver deelen, bevelen wij toch deze schets van ‘den toestand der gemoederen, van den gang der gebeurtenissen, van de karakters der hoofdpersonen, met één woord, van de geheele staatkundige en zedelijke gesteldheid van Europa, op het oogenblik van den val der Societeit’ aan alle beoefenaars der historie ten sterksten aan. De vertaling is uitnemend; enkele Gallicismen uitgezonderd, bemerkt men niet, dat het eene vertaling is. Mogt saint-priest besluiten, ook eene geschiedenis van de Orde gedurende de eerste helft der 19de eeuw te
leveren, wij hopen dan ook van dat werk eene vertaling te ontvangen van dezelfde bekwame hand.

†-.





{==65==} {>>pagina-aanduiding<<}

Het oproer der Wederdoopers te Munster in de jaren 1554 en 1555. Eene geschiedkundige voorlezing, door D. Harting, Theol. Doct. enz. Te Enkhuizen, bij J. over de Linden. 1850. In gr. 8vo. f :-90.

Dr. harting geeft de aanleiding tot dit opstel en de plaats waar het tot vervulling eener spreekbeurt gediend heeft, in eene korte voorrede, op. De eerste was het veel gerucht makende van meijerbeer's zangspel: de Profeet; de andere het Ulrechtsche Lees-museum. - Als Ref. zich de genoemde Inrigting voorstelt, gelijk hij meent te moeten doen, als daargesteld door een' beschaafden, ja, gedeeltelijk, geleerden kring, dan gelooft hij, dat de Spreker slechts voor een zeer gering getal zijner Hoorders, door het aantoonen van des Franschen Dichters bokken of overgroot gebruik van dichterlijke vrijheid, onderhoudend of leerzaam zal geweest zijn. Immers, wie onzer, die eenige lectuur in Vaderlandsche of Kerkelijke geschiedenis heeft, kent de Munstersche dweeperij, die rampzalige episode der Hervorming, niet? Men weet daarbij genoeg, hoe de Franschen, van lateren tijd, met onze geschiedenis omspringen; en ieder, die maar eenige wezenlijke kennis in onze Jaarboeken verzameld heeft, zal verdere wetenschap in deze, 't minst bij de Gallische pers van onze dagen, en, allerminst in zangspelen zoeken. In zoo verre kon dus de uitgave dezer Redevoering overbodig geacht worden; maar er is, Ref. erkent het met leedwezen, een publiek - het publiek der balcons - dat door gewrochten als dat, van scribe, zou kunnen worden misleid en de waarheid, door scribe's fabel onkenbaar gemaakt, in dit opstel kan leeren kennen. In dat opzigt kan de uitgave goed doen, wanneer de nieuwsgierigheid, om wat meer van den Munsterschen Koning te weten, door de Opera, misschien, bij sommigen ontstaan, tot het lezen der Redevoering opwekt. Daartoe echter zou een piquanter titel, b.v.: meijerbeer's zangspel: de Profeet, vergeleken met de
waar-
{==66==} {>>pagina-aanduiding<<}
heid, of iets dergelijks, doelmatiger zijn geweest. Hoe 't zij, Ref. wenscht het vlugschrift gaarne in de handen van die het noodig hebben. De stijl is zoo als men dien van een geoefend redenaar mag verwachten. Eenige belangrijke aanteekeningen vergezellen het stuk.

Miscellanea Philologa et Paedagogica. Ediderunt Gymnasiorum Batavorum doctores societate conjuncti. Fasciculus II. Amstelodami, apud Johannem Müller. A. Mdcccl. Gr. 8o. VIII et 287 pag. f 2-80.

Wij hebben dit tweede stuk der Miscellanea met groot genoegen ontvangen. Het getuigt van voortdurenden ijver bij de Nederlandsche literatoren; al kan men bij het nagaan der namen op blz. 222 en volgg. het denkbeeld niet onderdrukken, dat het aantal der werkbijen ook hier niet het grootste is. Doch hoe dit zij, dat er reeds een tweede stuk verschijnen kon, terwijl in het buitenland verscheidene tijdschriften bij gebrek aan deelneming doodbloeden of een kommerlijk leven voortslepen, is een verblijdend teeken des tijds, en strekt ten bewijze, dat de studie der oude letteren, eens de roem van ons Vaderland, in Nederland nog niet is gestorven.
Dit stuk bestaat, overeenkomstig met den titel, uit een meer letterkundig en een meer opvoedkundig deel. Het eerste deel bevat het vervolg van het leven van cicero met zijn eigen woorden, door Dr. w.h.d. suringar uit in 's mans geschriften verspreidde plaatsen zamengesteld. Voorts eene menigte letterkundige aanteekeningen op allerlei Grieksche en Latijnsche Schrijvers, door de Heeren j.c.g. boot, j.g. hulleman, j.a.c. van heusde, j.m. van gent, r.b. hirschig, g.a. hirschig en k.t. clumper. Eindelijk eene nalatenschap van den te vroeg gestorven j.b. loman, namelijk een bundel aanteekeningen op drie stukken van plautus.
Wij zullen al die aanteekeningen niet toetsen, hetgeen ook met den aard van ons Tijdschrift minder zou strooken. Zij zijn natuurlijk van verschillende gehalte;

{==67==} {>>pagina-aanduiding<<}
doch wij aarzelen niet te bekennen, dat er juweelen van het eerste water onder gevonden worden.
Het tweede deel bevat geen eigenlijk paedagogische verhandelingen, daarover wordt tot nog toe weinig in Nederland geschreven; maar is niettemin in zijne soort zeer belangrijk. Men vindt er vooreerst Schoolberigten; ten tweede: aankondigingen en beoordeelingen van Schoolwerken. Beiden zijn in een Tijdschrift als de Miscellanea zeer goed geplaatst; maar natuurlijk voor recensie niet bijzonder geschikt. Onze taak is het slechts er op te wijzen, ten einde hen, die belang in de Gymnasiën stellen, tot de lezing op te wekken. Onder de Schoolberigten vindt men berigten omtrent in 1849 overledene Docenten, omtrent ontslagen en benoemingen. Verder een staat der Nederlandsche Latijnsche Scholen en Gymnasiën, op 1 November 1849. Hierop een artikel getiteld: de school te Rolduc (Kerkrade). Dan het verslag der Staats-Commissie voor 1849, en ten laatste eene lezenswaardige verhandeling van Dr. j.c.g. boot, ten titel voerende: ‘Wat bevatten het Ontwerp van Wet op het Hooger Onderwijs, het Rapport en de Memorie van toelichting, op last der Regering in December 1849 uitgegeven, betrekkelijk de Gymnasiën en Latijnsche scholen?’
Ééne aanmerking echter meenen wij hier te moeten maken. Op blz. 259 wordt met cijfers, wier welsprekendheid ten spreekwoord geworden is, aangewezen, dat tot nog toe de Gymnasiën steeds op het Staats-examen beter resultaten dan Instituten en privaat onderwijs gegeven hebben. Dit is zeker belangrijk en merkwaardig; maar onwillekeurig komt ons hier eene fabel van phaedrus (Appendix, fab. xxv) voor den geest. Doch dit in 't voorbijgaan.
De aankondigingen en beoordeelingen van Schoolwerken bevatten eene beoordeeling der: beknopte geschiedenis der Grieksche en Romeinsche letterkunde van Dr. p.h. tredger, door j.c.g. boot; - De Metra van horatius, door k.t. clumper. Beoordeeld door j.g. ottema; - A Chronological, Critical table of English Literature, by f.m. cowan, door w.g. brill. Eindelijk A new Pocket

{==68==} {>>pagina-aanduiding<<}
Dictionary of the English and Dutch languages etc. by m. picard, door m.p. lindo.
Dit verslag getuige van de belangrijkheid van dit stuk der Miscellanea. Wij hopen, dat de vlijt der Nederlandsche literatoren blijve blaken, en moge daardoor het spoedig verschijnen van een derde stuk worde te weeg gebragt.




Brieven aan eene Vriendin, door W. von Humboldt. Naar de vierde Hoogduitsche uitgave. - Door K. Sijbrandi. Eerste Deel. Met Portret. Te Groningen, bij W. van Boekeren. 1850. In gr. 8vo. VII en 516 bl. f 3-:

Er waren eens te Pyrmont twee jeugdige personen, een jongeling en een meisje; de eerste uit de voornaamste adellijke kringen, de laatste de dochter van een dorpspredikant. Zij leerden elkander gedurende drie dagen kennen, bevielen elkander, werden zoo ietwat verliefd en deden elkander beloften des wederziens; maar de jongeling gaf een albumblaadje, en vertrok, en het meisje wachtte vruchteloos op de wederkomst des geliefden, die student was in Göttingen, en misschien begreep, dat het toch beter was de kennismaking maar niet verder voort te zetten. Hij huwde later met eene adellijke, rijke dame: zeker een veel voordeeliger partij, dan die arme predikantsdochter. Deze laatste huwde ook, maar niet gelukkig en werd weduwe. Later verloor zij ook haar geheel vermogen in eene geldleening; hoe vreemd het ook moge klinken, zijn geheele vermogen in ééne geldleening te steken. Nu dacht zij aan den jongeling uit Pyrmont, die niemand anders was dan wilhelm von humboldt, en omtrent wien zij vernam, dat hij Minister en bovendien een schatrijk man was. Zij wendde zich tot hem, openbaarde, nu in gevorderden leeftijd, dat hij hare éérste liefde was geweest, warmde de oude kennismaking op, herinnerde hem hunne ontmoeting in de badplaats, de overeenstemming hunner gevoelens, en

{==69==} {>>pagina-aanduiding<<}
vroeg om raad. Von humboldt, toen zestig jaren oud, herinnerde zich de beminnelijkheid der schrijfster als meisje, voelde zich gestreeld door die bekentenis eener liefde, welke reeds meer dan dertig jaren had overleefd, herdacht ook zijne belofte des wederziens, waaraan zij voor haar dierbare uitzigten had verbonden, en betuigde haar, in antwoord, zijnen innigen dank, dat zij hem waardig had gekeurd haar hart en omstandigheden voor hem te ontsluiten (Sic.).
Het gevolg der vernieuwde kennismaking was, dat von humboldt aan charlotte verzocht hem gedurig en geregeld te schrijven, en hem ook eene levensbeschrijving van haar te zenden. Aan dat verzoek voldeed zij.
De brieven van von humboldt zijn antwoorden, reflectiën, teregtwijzingen, uitbreidingen, toelichtingen, commentaria op die levensbeschrijving.
De Hoogduitsche uitgave heeft een vierden druk beleefd, en dat beveelt deze brieven aan; hoewel Ref. den vorm afkeurt om de volgende redenen:
Het gaat den lezer niet aan, of von humboldt in zijn huis is, of in de stad, of op een landgoed; of dat landgoed aan hem of aan zijne vrouw behoort; of hij het geheel of gedeeltelijk bewoont; of hij eenen brief wat vroeger of wat later dan gewoonlijk heeft ontvangen; of een adres op de brieven moet worden gesteld, en allerlei zulke onverschillige dingen meer.
De betuigingen: ik vind het lief en goed, lief en aardig van u; ik ben u dankbaar; gij verveelt mij nooit; ik lees altijd uwe brieven gaarne; ik verlang steeds naar uwe brieven; ik ben zeer bang voor uwe gezondheid en ik stel daarin een levendig belang, en dergelijke, komen zoo herhaaldelijk voor, dat ze, hoe passend misschien, voor een Schmeichelenden Duitscher, en hoe welbehagelijk ook voor eene Dame, die naar het sentimentele overhelt, en gaarne gevleid is, vervelend zijn te lezen en den Hollander mishagen moeten. Die betuigingen en de openstaande vakken, tot welke de brievenvorm hier aanleiding geeft, nemen, dunkt ons, wel 15 à 14 pCt. der bladzij-
{==70==} {>>pagina-aanduiding<<}
den onnut weg; zoodat hiermede en met de verdere beleefdheidsbetuigingen een goed gedeelte van het werk als verloren gaat; hetgeen niet is goed te keuren.
De Schrijver der brieven is een bedaagd man; maar ook aan geklommen jaren past nederigheid. En wij twijfelen of uitdrukkingen als deze: ‘geen mensch kan zichzelven meer in zijne magt hebben, zich-zelven helderder doorzien dan ik; niemand is zoo dankbaar als ik; geen mensch heeft zoo weinig behoefte als ik; ik heb geen aanleg voor trotschheid; ik ken meer dan iemand anders mijne gebreken en zwakheden’ wel overeenkomen met de nedrigheid des harten, die den Christen betaamt.
Sommige verklaringen van schriftuurplaatsen zullen gewis niet algemeen voldoen; aldus, b.v., het spreken der Apostelen op het Pinksterfeest. De in den tempel vergaderde schare zeide: ‘hooren wij ze niet in onze eigene taal spreken?’ Is zulk eene gespecificeerde vraag voor de uitlegging vatbaar: alsof dat spreken in vreemde talen enkel ware een spreken in geestverheffing of opgewondenheid?
Er is, naar het oordeel van Ref., veel in dit werk, dat wel gemist kon worden; maar hij erkent ook gaarne, dat er nog veel meer in is, dat schoon, edel en goed is. Wie het geluk heeft eene gade te bezitten aan welke deze brieven bevallen, geniet een benijdenswaardig lot, en de man, die de beginselen van von humboldt aankleeft is een zulker vrouwe waardig echtgenoot en edel mensch. Ware het goede, in deze brieven vervat, apho-ristisch en zakelijk medegedeeld, dan zou Ref. niets hebben aan te merken. Evenwel al dat goede is nu ook in het werk te vinden, en hij wenscht daarom, dat het in veler handen kome; nog meer: dat het aan velen behage, en allermeest, dat velen het maken tot een rigtsnoer van hun denken en handelen.
De Vertaler heeft zijne taak verdienstelijk volbragt; over enkele Germanismen willen wij hem niet hard vallen.

l.h.v.





{==71==} {>>pagina-aanduiding<<}

De ondeelbaarheid der Erfdienstbaarheden volgens het Romeinsche en hedendaagsche Regt. Door Mr. C. van Bell, Advocaat bij den Hoogen Raad. Te Leyden en Amsterdam, bij J.H. Gebhard en Comp. 1850. In gr. 8vo. 72 bl. f :-80.

Wanneer men nagaat, tot hoe vele verschillende en ver uiteenloopende meeningen de beschouwing van de deelbaarheid of ondeelbaarheid der verbindtenissen, zoo oudere als nieuwere Schrijvers gevoerd heeft, zal men de moeijelijkheid van het hier behandelde onderwerp kunnen waarderen.
De ondeelbaarheid der erfdienstbaarheden staat immers met de leer over die der verbindtenissen in een naauw verband, en bij de Schrijvers heerscht omtrent de eerste dan ook even groote verwarring en onzekerheid als omtrent te laatste het geval is. Het hier aangekondigde werkje bevat eene proef, om daaraan een einde te maken, en de Schrijver is, naar wij meenen, niet ongelukkig geslaagd. Aan de hand der Romeinsche Juristen spoort hij eerst in het algemeen de kenmerken der ondeelbaarheid op, en gaat de vereischten na, die tot het wezen der deelbaarheid gevorderd worden, wanneer hij de plaatsen uit het Romeinsche regt over erfdienstbaarheden in het bijzonder aan eene naauwkeurige exegese onderwerpt, welker uitkomsten, ten tweede, worden dienstbaar gemaakt aan het vastzetten van de regels, die bij het vestigen, verkrijgen en te niet gaan der erfdienstbaarheden golden. In de laatste der drie afdeelingen wordt eindelijk onderzocht in hoe verre de Fransche en Nederlandsche wetgeving van de Romeinsche afwijken, en welke verandering in stelsel van die afwijkingen het gevolg is. De Schrijver komt tot het besluit, dat het Romeinsche beginsel (ondeelbaarheid der servitus) met de meeste zijner gevolgen ook nog bij ons behoort geëerbiedigd te worden.
Wij zouden op het gebied der uitsluitend Regtskundige tijdschriften inbreuk maken, zoo wij hier in eene

{==72==} {>>pagina-aanduiding<<}
uitvoerige beschouwing traden van alle die punten. Slechts twee opmerkingen veroorloven wij ons.
1o. Over de wijze, waarop de Schrijver het begrip van deelbaarheid vaststelt. Dit vonden wij eigenlijk in de geheele eerste Afdeeling niet scherp geteekend; en meenen dit te moeten wijten aan de omstandigheid, dat de Schrijver het verschil tusschen ligchamelijke en onligchamelijke verdeeling behandelt, alvorens het begrip van deelen zelf te hebben bepaald, ‘Deelen is uit één geheel verscheidene geheelen maken’ geldt slechts bij ligchamelijke verdeeling (bl. 8); ‘Bij onligchamelijke worden de deelen slechts gedacht’ (bl. 9); maar hoe? Zóó, dat die gedachte voor verwezenlijking althans vatbaar zij? Het voorbeeld van den servus communis schijnt het tegendeel aan te duiden. Maar zoo de uitvoering der gedachten zelfs niet mogelijk behoeft te zijn, waar houdt dan de mogelijkheid van het deelen in gedachte op? Dan zal de kring van het ondeelbare bijzonder eng worden, zoo niet geheel verdwijnen.
2o. De tweede aanmerking geldt den regel door den Schrijver gesteld: dat de ondeelbaarheid der Servitus tot onbepaalde vermenigvuldiging leidt (bl. 26 en 62.) Tot die stelling komt hij door de exegese van eenige wetten, die gewoonlijk tegen de ondeelbaarheid worden aangevoerd, en die de Schrijver tegen het verwijt van inconsequentie in bescherming neemt. Wij vreezen, dat de stelling zelve het gevolg is eener afwijking van het ook hier herhaaldelijk herinnerd begrip: dat de erfdienstbaarheden ten behoeve van een erf; niet van eenen persoon bestaan.
Wij vestigen intusschen met genoegen de opmerkzaamheid van het regtsgeleerd publiek op een geschrift, hetwelk die in menig opzigt verdient.





Vrijheid, gelijkheid, broederschap; door Mr. L.H.R. Te Arnhem, bij Is. An. Nijhoff. 1850. In gr. 8vo. 55 bl. f :-40.

Het ware Communisme. Redevoering door J.F. van Oordt, J.W.Z.,

{==73==} {>>pagina-aanduiding<<}
Hoogleeraar in de Godgeleerdheid te Leiden. Te Groningen, bij J. Oomkens, J.Zoon. 1850. In gr. 8vo. 39 bl. f :-38.

Het eerste is in gebonden, het tweede in ongebonden stijl. Beide hebben de nuttige strekking, om te waarschuwen tegen de vrijheid die ontaardt in losbandigheid, de gelijkheid die alles slecht (nivelleert), de broederschap die alle niet-broeders vermoordt, het Communisme dat allen even arm maakt. Het eerste echter stelt tegen die overdrijving, afwijking en dwaalleer, slechts maatschappelijke deugden, eerlijke bedoelingen en algemeene menschenliefde over: het laatste brengt de zaak meer op een Christelijk standpunt. Het eerste, ofschoon in dichtmaat, mist daardoor die verheven vlugt, welke het tweede, ofschoon in prozastijl, soms kenmerkt. Eene uitboezeming b.v. als de volgende, vindt men niet in het eerste, wel in het tweede boekske: ‘Waar de geest des Heeren is, dáár is vrijheid; waar de meeste is gelijk de minste en aller dienaar, dáár is gelijkheid; waar één de Meester is en allen in éénen geest gaan tot denzelfden Vader, dáár is broederschap’ (bl. 10) en ‘Alleen het Communisme der liefde is in staat het Communisme van zelfzucht en geweld te overwinnen’ (bl. 39).
Het eerste boekje bevat drie dichtstukken van Didactischen aard, die echter noch door versificatie, noch door verheven Godsdienstzin uitmunten; het tweede is eene redevoering in eene Nutsvergadering uitgesproken, waarin van een Christelijk standpunt de ongerijmdheid der communistische leerstellingen, de behoefte aan echte Christen-zin wordt betoogd. Noch in het eene, noch in het andere werkje is het onderwerp uitgeput; maar beiden, vooral het laatste, bevatten goede wenken en nuttige leeringen, en laten zich met genoegen en met vrucht lezen.




Gedichten van Bernard ter Haar. Te Arnhem, bij Is. An. Nijhoff. 1850. In gr. 8vo. VIII en 240 bl. f 5-60.


{==74==} {>>pagina-aanduiding<<}

Wij hebben ons met de aankondiging van dezen uitmuntenden dichtbundel niet overhaast. De werken van Ds. ter haar hebben geene aanbeveling noodig. Dat bewijst ook de tweede druk, van deze verzameling van verspreide en onuitgegeven dichtstukken, binnen het jaar verschenen. Toen wij het exemplaar van den eersten druk, dat voor ous ligt, gelezen hadden, waren wij te zeer opgetogen en wantrouwden ons-zelven te veel, om er dadelijk een gevoelen over te zeggen. Nu wij, na herhaalde lezing, er meer eigen mede zijn, nemen wij de pen op; doch ook thans niet om fouten te zoeken, of accenten te wegen, in een werk welks schoonheden de kritiek ontwapenen; maar om nog eens over die schoonheden te spreken. Als men iets fraais of treffends heeft gelezen, haalt men er gaarne nog eens van op.
Maar eene aankondiging zonder kritiek behoort tot de pia vota. Wij staan bon gré mal gré bij het vignet een oogenblik stil. Het is fraai geteekend, fraai gegraveerd, vol gevoel en smaak, heerlijk van kleur en effect; maar houdt de zanger, die er zoo luchtig gekleed staat afgebeeld, zijne cither wel vast? Het speeltuig schijnt hem te moeten ontvallen, daar 't geen steun heeft tusschen de vingertoppen der beide handen, die aan de eene en andere zijde de snaren slechts even aanroeren. - ‘Is dát het portret van den dichter?’ vroeg een bekende, met een schalkschen lach. En waarlijk, 't vignet had béter in harmonie kunnen zijn met de poëzij, die hier geleverd wordt. Voor onze poëten is de fabeltijd een gesloten tijdvak, en beteekent de théatrale Arcadische opschik niet minder of meer dan het paar glazen muiltjes van Asschepoetster. Onze dichtkunst streeft naar waarheid en eenvoud. Waar mag het dan toch wel aan liggen, dat de teekenaar, als hij iets voor een dichtbundel moet leveren, zoo ligt zijn' tijd en de Hollandsche natuur voorbijziet, en verzeilt raakt in de fabelgewesten? - Hoe dikwerf vloekt eene gekunstelde titelfiguur, tegen de eenvoudige degelijkheid van een boek! Welk verband is er tusschen dien Acrobatiesch gecostumeerden jongeling in dat vreemde landschap, en onzen deftigen

{==75==} {>>pagina-aanduiding<<}
echt Hollandschen bernard ter haar? - Anders zag men in zulk een allegorisch tooneel, méér eigenaardig eene muze of zanggodin, en dan begreep ieder, dat deze des dichters gedachtenvlugt verzinnelijkte. Maar bij dit vignet, hoe fraai ook, ware eene verklaring niet overbodig. Wij voor ons hadden er liever een taferceltje voor in de plaats gezien uit de Huibert en Klaartje, of anders uit de Gewijde Poëzij, die er op bijkans elke bladzijde stof toe biedt.
De gedichten worden voorafgegaan door een brief aan des Dichters Vriend ⋆⋆. Wie de gelukkige wezen mag, die zijn naam onder twee sterretjes liet verbergen, en zijne onsterfelijkheid aan de zedigheid opöfferde? Ieder zou er gaarne zijn eigen naam lezen. Maar misschien liet de Dichter het adres opzettelijk in blanco, opdat elk zijner vrienden zich het schrijven kunne toeëigenen. Hoe 't zij, wij zien er uit, dat alle de gedichten hier bijeengevoegd, op een paar uitzonderingen na, van later dagteekening zijn, dan de Joannes en Theagenes, en dat de Gedichten uit vroegeren leeftijd afzonderlijk zullen verschijnen; terwijl aan eene verzameling ‘Vertalingen van oud-Christelijke Dichters’ eene andere bestemming is toegedacht. Bewijs genoeg van des Dichters vlijtige kunstoefening, en dat men nog véél schoons van hem heeft te wachten. Het belangrijkst gedeelte van den brief is dát, waarin hij met een betamelijk gevoel van waarde zijn eigen oordeel over het karakter zijner poëzij uitspreekt. ‘Gij weet’ - zegt hij - ‘dat vele mijner zangen uit vroegeren leeftijd - en daaronder enkele, waarin ik, ook naar uw oordeel, het gelukkigst slaagde - aan de beschouwing der Natuur ontleend, en door haar ingegeven en bezield zijn geworden. Het kon mij daarom niet anders dan hoogst welgevallig zijn, dat men, bij de beoordeeling van mijn “St. Paulus-Rots” mij eene bijzondere geschiktheid voor Natuurschildering en beschrijvende Poëzij heeft toegekend. Zóó streelend als mij nogtans deze lofspraak moest zijn, indien zij ten volle verdiend mogt heeten, zóó schraal en weinig voldoende zou zij mij voorkomen, indien hiertegen het vonnis moest

{==76==} {>>pagina-aanduiding<<}
overstaan, dat het mijne verzen, in weerwil van levendigheid en aanschouwelijkheid in de voorstelling, aan warmte en diepte des gevoels ontbreekt: daar ik aan den waarachtigen dichter nog minder de stoute vlugt zijner verbeelding, dan den greep in de fijnste en diepstverborgene snaren des gevoels benijde. Maar hoe veel eene onbevangene kritiek ook in mijn' dichttrant vinde te veroordeelen, met zekere gerustheid durf ik van hare zijde de uitspraak verwachten, dat uit vele der hier voorkomende gedichten (als: aan een Apostel des ongeloofs; de Elegie aan een spelend kind; Hanna, en de Moeder des Heeren; Abd-El-Kader, en aan den jongen Graaf van Parijs) voor het minst mijn streven blijkt, om ook den inwendigen mensch tot het voorwerp mijner studie te stellen, en verschillende gemoedstoestanden en aandoeningen der ziel te schilderen.’ - Wie zou er geen: ja! ja! op zeggen? - Maar bedriegen wij ons? Is die uitspraak niet reeds gedaan van méér dan één bevoegden kant, lang vóór het verschijnen van dezen bundel? - Men hoort met leedwezen, van eene zoo waardige zijde, den pijnlijken nagalm van den indruk eener niet gunstige beoordeeling van een algemeen bewonderd gedicht. Het gedicht leeft, en de beoordeeling is vergeten: met reden mag men den Dichter toeroepen: ‘Gij enkel denkt daaraan!’
En nu de gedichten! - Zij zijn drie-en-dertig in getal en in vijf rubrieken verdeeld, getiteld: Lyrische poëzij; Mengeldichten; Gewijde poëzij; Vertaalde poëzij; en Zangen des tijds. De Dichter had ook voor de tweede en vijfde rubriek wel: Mengelpoëzij en Poëzij des tijds mogen zetten; want men vindt hier inderdaad geen enkel knutselstukje van passende en lijmende ijskoude dichtkunst: alles is gloed en uitstorting; poëzij van de echte soort en het beste allooi; zoo wel het vertaalde als het oorspronkelijke; niet minder de Huibert en Klaartje, de Opwekking van het dochterken van Jaïrus, Hanna, de Blinde en zijne dochter en andere méér beschrijvende gedichten, als de Lierzangen, Elegiën, en dergelijke vrije dichtstukken, welke geene andere bronnen hebben, dan de rijke aderen en takken van het onafhankelijke, scheppende

{==77==} {>>pagina-aanduiding<<}
genie. Vele der stukken zijn reeds uit Jaarboekjes bekend geworden; maar goede poëzij verliest nooit het frissche der nieuwheid, en het is steeds of men ze leest voor het eerst. De werken van goede meesters bevatten zoo vele schoonheden van détail, dat er bij elk aandachtig inzien nieuwe te voorschijn komen.
Wij willen niet zeggen, dat hier nergens stoffe zou zijn tot aanmerking. Geen menschelijk werk is daar boven verheven, en hetgeen de meesterwerken onderscheidt is niet, dat ze volmaakt zijn; maar dat de fouten er in tot de zeldzaamheden behooren. Ook hier doen eenige kleinigheden ons denken, dat de Dichter, hoe gekuischt de bundel reeds zij, er nog niet van kunne zeggen, wat de Heer tollens zeide in het voorberigt van zijne Laatste gedichten: ‘mijne verzen zijn zoo goed als ik ze heb kunnen maken.’ Dat ligt niet aan achteloosheid, maar aan 't onwillekeurig voorbijzien van enkele deelen, als 't grootsche geheel hart en hoofd bezig houdt. Zoo twijfelen wij, of de bewoording der vraag, op bladz. 4: Gevoelt qij niet, hoe 't bloed zich stremmen gaat? te verdedigen is. - Wij vonden op bladz. 18: gaat suizen, op bl. 20: gaat stampen, en gaat stuiven, op bladz. 18 ook: kwam boren, en op bladz. 70 zelfs een zwaard, dat komt doorstooten. Het is niets ongewoons de werkwoorden gaan en komen te verbinden aan de onbepaalde wijzen van andere werkwoorden; maar in verzen geeft dat eene zekere lamheid. - Enkele malen ontmoet men harde rijmklanken, die geen genoegen doen. Op bladz. 46: oorsprong en dóórdrong; op bladz. 21: uitstort en ten buit wordt. Het is bekend hoe afkeerig vondel was van harde rijmen; maar al hadden wij niets tegen zulke rijmklanken op zich-zelve, dan zouden wij ze nòg voor stuitende wanklanken houden, in verzen zoo glad en zangerig als deze van Ds. ter haar.
Uitstort schijnt ook het regte woord niet te zijn, voor 't geleidelijk verstroomen of vervloeijen van rivieren in zee; inzonderheid van den Rijn te Katwijk. - Wij zouden ook wel willen vragen: waarom de Dichter, op bladz. 65-70, geschreven heeft: die het, en het, om het, van het, sla het, waar de maat vor-
{==78==} {>>pagina-aanduiding<<}
derde: 't, en het voluitgeschreven lidwoord de verzen eene sylbe te lang maakt. - De hyatus zoo o, op bladz. 17, is zeker op eene mirakuleuse wijze aan des Dichters oog ontsnapt. - Dat woordje zóó, meer oratoriesch dan lyriesch, staat op, bladz. 14, driemaal in drie, bij uitzondering, prozaïsche verzen. - Dat de s, te dikwijls herhaald, een onaangenaam geluid geeft, blijkt aan het vers: Als 's nachts de heesche stormen schreeuwen, op bladz. 23. Vondel schreef eens: En schiet den schyn aan van een stier gespitst op stooten; maar niemand zal dat onder zijne schoonheden tellen. - Verkondt in wild muzijk, op bladz. 4, is hard. - Vers 5, op bladz. 47, is stootend, door 't gemis van rust, en vers 2, op bladz. 28, zou welluidender zijn als er gelezen werd: smelten zaam in éénen gloed; doch hiermede zijn ook onze aanteekeningen op de 240 bladzijden ten einde, en wij spreken er van, minder om het werk te berispen, dan om bewijs te geven van onpartijdigheid.
Maar wat schoonheden op elke bladzijde! Ware de gave des Dichter, om de Natuur en het leven te schilderen, niet overbekend, dan poosden wij nog eens bij Huibert en Klaartje, dat armoedige huwelijkspaar met negen kinderen, van welke het toch geen enkel kind wil afstaan. Jan steen was niet natuurlijker in het groeperen van bevolkte huiskamers als hier de Dichter, van 't fraaije, op bladz. 82, af:

Voor 't jongste kind, dat kreet van dorst, 
Schoof zij den halsdoek van haar borst, 

tot bladz. 85, waar, het eenvoudig eten opgedragen zijnde,

de kindren watertanden, 

en waar het bekommerde, moed- en hooplooze hart van den vader geschetst wordt in twee uit het leven gegrepen verzen:

En Huibert laat den schotel staan 
En warmt bij 't vuur zijn handen. 


{==79==} {>>pagina-aanduiding<<}

Deze vertelling blijft voor ons het schoonste van àl wat wij van Ds. ter haar in poëzij gelezen hebben. Even zoo getrouw en levendig als van het uitwendig voorkomen des gezins, is ook de schildering der vaderlijke en moederlijke zielsgedachten in de beurtspraak over de keuze van het af te stane kind.
Maar wij kunnen ons niet weerhouden een paar coupletten over te nemen uit de Elegie Aan een spelend kind:

Gij lacht, gij juicht, als hadt gij niets verloren; 
Gij speelt - en, kind, gij hebt geen Moeder meer! 
 
Wat was zij trotsch op u! - Wat reine weelde 
Sprak uit haar blos, en schitterde uit haar oog, 
Als 't zoet gefleem van uwe stem haar streelde; 
Toen 't eerst uw voet zacht tripplend zich bewoog; 
Als ge om baar stoeide, aan hare knie gedrongen; 
Of 't strooijen hoedje aan 't rozenkleurig lint, 
Op 't zonnig pad haar blij vooruitgesprongen, 
Los in de lucht liet wappren op den wind! 
 
O 'k zie u nog, hoe gij in 't grasperk bukte, 
En bloemen, in een ruiker zaàmvergaard, 
Van 't bont terras u tot een kransje plukte, 
Dat in den schoot van Moeder werd bewaard. 
Dat kroontje, dat de wind hief van uw lokken, 
Die kaarslichtbloem, waarmeê gij hebt gespeeld, 
Die, toen gij bliest, verstoof in grijze vlokken - 
Aanvallig kind! het was uw Moeders beeld! 
 
'k Zie nog, hoe ge op uw teentjes aangetreden, 
Stil luistren kwaamt, of Moeder waakte of sliep, 
Gelijk een schim langs 't ledekant gegleden, 
Terwijl uw mond zacht ‘goeden morgen’ riep. 

Is het mogelijk bevalliger en natuurlijker in woorden te schilderen! - Eene andere soort en stijl van schilderkunst beoefent de Dichter met niet minder geluk, als hij den indruk van gegeven handelingen op de gemoederen bezingt, zoo als b.v., op bladz. 58, in het aandoenlijk verheven lijkdicht op den onsterfelijken van der palm, de uitwerking der welsprekendheid van dien grooten kanschredenaar:

{==80==} {>>pagina-aanduiding<<}


't Was wellust naar 't muzijk van zijne stem te hooren 
Die, met eene onweêrstaanbre magt, 
Den adem luistren deed, de zielen lokte in de ooren, 
Die, aangedaan met hooger kracht, 
Verloochuaars van hun' Heer verwonnen neêr deed knielen; 
Die, smeltend en verteedrend zacht, 
Geloof en troost en hoop deed drupplen in de zielen, 
Of in verrukking naar Gods troon ons overbragt, 
Waarvoor we aanbiddend nedervielen! 
 
Een speeltuig was zijn ziel gelijk, 
In wissling van akkoorden rijk, 
Dat nimmer wild of hevig bruiste, 
Maar liefelijke toonen schonk; 
Waar hooger licht om straalde en blonk, 
En Englenmelody langs ruischte, 
Als 't in Gods heilgen tempel klonk. 

Dat lijkdicht, en ook de Heilgroet aan den zoon des grooten borgers, bladz. 62, zijn van uitstekende schoonheid.
Maar wat is hier niet uitstekend schoon? - Daar ligt de Gewijde Poëzij voor ons open, met Hanna, en de Moeder des Heeren, op welke stukken de Dichter zich beroept, als op proeven van zijne studiën van den inwendigen mensch. Ons heeft het laatste dichtstuk bijzonder aangetrokken. Dat een gedeelte der Christenheid de Moedermaagd te zeer verheft, doet haar bij andere gedeelten misschien te weinig waardeeren; hare vergoding door den een', doet haar door den ander' schier vergeten; uit vreeze van te hooge waarde aan haar te hechten, wordt door menigeen minder aan haar gehecht dan aan andere heilige vrouwen des Bijbels. Ds. ter haar heeft, in dit uitmuntend gedicht, de Moeder des Heeren naar waarde gehuldigd, zonder verloochening; neen, met volkomen handhaving van het Protestantsche beginsel, en geeft in dit ‘Maria wees gegroet!’ een Ave maria, waarmede alle Protestanten kunnen instemmen; dat hun in zekeren zin ontbrak; en hetwelk gewis door velen hunner, op de hooge feesten van des Heilands geboorte, dood, en opstanding uit den doode, met stichting en dankbaar gevoel zal worden gelezen en herlezen. Hoo-
{==81==} {>>pagina-aanduiding<<}
ren wij, hoe de Dichter haar, op bladz. 159, beschrijft als: de Verheerlijkte; door de Engelen ten hemel gedragen:

Dáár vaart gij op, met hen in 't licht gestegen, 
Tot waar het hoogst, het zuiverst ‘Hallel!’ klinkt; 
Tot waar de kroon der overwinning blinkt; 
En snelt ge uw Zoon vol hemelblijdschap tegen! 
Gij bleeft ook daar hem dierbaar als op aard; 
En de Eng'len gaan met versche palmenmeijen 
Tot aan zijn troon voor u het voetpad spreijen 
Die hier zijn Moeder waart! 
 
Ras zal men u van de aarde dáár begroeten 
Als Rijksvorstin, in 't hemelblaauwe kleed, 
Die, 't kind in d'arm, fier langs de starren treedt, 
Den kop der slang verplettert met uw voeten. 
Ras wordt uw naam van Hymnen overstort, 
Daar ge, als de troost van al wie troost behoefden, 
Als mid'lares van zondaars en bedroefden, 
Gevierd, verheerlijkt wordt! 
 
Maar kroont men u tot 's Hemels Koninginne, 
Gij, Needrige, gij vraagt die hulde niet! 
Het zaligst heil, dat ge u beschoren ziet, 
Is, dat de naam uws Zoons in glorie winne; 
En, schoon ge u zelv' thans hoog verheerlijkt weet - 
Kon nog uw oog, Volzaalge! tranen plengen, 
Gij weendet, als gij u ziet offers brengen, 
Waarbij men Hem vergeet. 
 
Ligt slaat gij nog van uit uw hemelwoning 
Somtijds op de aard een blik vol weemoed neêr, 
Als 't hoogst de psalm des lofs klimt tot uwe eer, 
Als 't schittrend feest gevierd wordt van uw krooning. 
Dan buigt ge u als verloste voor Zijn troon; 
Dan werpt ge uw kroon en palmtak voor Zijn voeten, 
Terwijl gij Hem lofzingend gaat begroeten: 
‘Mijn Redder, en mijn Zoon!’ 

Er is tusschen dat verheven gedicht, en de ontroerende weeklagt bij het portret van Dr. strauss voor òns een naauw verband, hoewel wij met de gevoelens in de Apostrophe aan den Apostel des ongeloofs niet geheel kunnen instemmen. Dit punt echter is niet geschikt om nu

{==82==} {>>pagina-aanduiding<<}
behandeld te worden. Maar indien de gevoelens, hier door een anders zoo strengen en diepgaanden denker uitgesproken, welligt geen proef houden op den toets des koelen oordeels, dan bewijst dit juist, dat men hier vindt poëzij van 't hart, de eenige echte onder zoo veel dat voor poëzij wordt uitgekraamd. Wij tellen de bladz. 37-41 onder de fraaisten en gevoeligsten der verzameling. Hoe ontzettend voert de Dichter ons den toestand voor den geest, waarin de ziel des vermetelen bestrijders van den Heer verkeeren zal, wanneer hij eenmaal, weder verlicht en verwarmd door een straal des geloofs, de diepten peilt van jammer en wanhoop, in welke hij mogelijk zoo vele zwakgeloovigen deed nederstorten!
Liet de ruimte het toe, hoe gaarne doorliepen wij dan: het Klooster op den St. Bernard; het strand te Katwijk; de Herfstdag des levens; Aan eene jeugdige Declamatrice; Parijs op een der Junijdagen; de wederverschijning der Cholera, en de Graaf van Parijs: allen méér bespiegelende dan beschrijvende gedichten vol kracht van verbeelding, diepte van gevoel, en gloed van stijl. Maar bovenal de Hanna, en Abd-El-Kader; het eerste gedicht ten deele, het tweede geheel in Dramatischen vorm. Hanna is sprekende ingevoerd; maar nog als onder het geleide van een' uitlegger, die nu en dan haren toestand of hare handeling verklaart. Het dichtstuk Abd-El-Kader is een tragische monoloog, waarin alleen die held der Algerijnen het woord voert. Dat gedicht is alzoo het beslissendste voor de besproken geschiktheid der Muze van ter haar, om zich in anderer zielstoestanden te verplaatsen. Op degelijke gronden is het objectief vermogen zijner zangers wel nimmer tegengesproken; en wie het te goeder trouw deed, zal wel door dezen monoloog tot inkeer zijn gekomen. Naar onze waardering is dit gedicht een meesterstuk bij uitnemendheid, en het stoutste uit den Bundel, gelijk dat van Huibert en Klaartje het schoonste is. De stof, de geest, de behandeling der andere gedichten behooren tot het domein des Christenleeraars, of tot het gebied des burgerlijken levens; maar hier openbaart zich het dichterlijke talent van eene

{==83==} {>>pagina-aanduiding<<}
geheel nieuwe zijde. In Abd-El-Kader spreekt een Muzelman, een oorlogsheld, gevoelens en verlangens uit over geheel andere zaken en onderwerpen, hartstogtelijker en stouter dan we tot heden van den Dichter vernamen. Wij gelooven dáárom, dat de Heer ter haar ook als Dramatisch dichter zou kunnen schitteren, wanneer hij mogt kunnen besluiten zijn talent aan het tooneel dienstbaar te maken, en vestigen de aandacht onzer kunstkeurige Rederijkers op deze tragische alleenspraak, die overwaardig is om bestudeerd en in eene openbare vergadering der Kamers voorgedragen te worden. Hoort, tot eene proeve, hoe de gevangen held zich in bedriegelijke droomen van aanstaande vrijheid verliest:

O! was 't mij gegund, nog mijn boeijen te breken, 
Ik vloog met de drift van een sperwer langs 't meer! 
Ik brulde als een leeuw weêr om roof in die streken; 
Ik sloeg weêr in 't stuifzand mijn legertent neêr! 
Ik riep weêr voor d'Islam de stammen ten strijde - 
Hoe davert de bodem, waar 'k stamp met mijn voet! 
Een legermagt rijst en springt op aan mijn zijde, 
Een stofwolk gelijk, die verstikt door haar gloed! 
Mijn strijdhengst! Mijn strijdhengst! Hij hinnikt mij tegen, 
Hij snuift weêr mijn adem, hij ruikt weêr mijn kleed. 
Met vlokken van schuim overstrooit hij zijn wegen, 
Maar staat, nu ik roep voor zijn ruiter gereed. 
Hij rekt zich en buigt zijne hals als een kemel; 
'k Omklem weêr zijn zijden; ik streel weêr zijn hals; 
Ik gun hem te steigren als voer hij ten hemel: 
Ik gun hem te tripplen, als ging hij ten wals. 
Ik ruk uit mijn gordel mijn koppel pistolen; 
Hij draagt mij vooruit in het digtst van 't gewoel; 
Ik duik weêr het hoofd, in zijn manen verscholen, 
En kies in den kruiddamp mijn mikpunt en doel. 
Ik dwing hem, na d'aanval, zich spijlsnel te wenden, 
En wijs met mijn kromzwaard mijn volgren het spoor, 
En spring als een panter 't legioen in de lenden, 
En breek in den ringmuur der vijanden door. 
Ik hoor weêr mijn vroegre strijdleus weêrgalmen; 
'k Rigt me op in den zadel, en strijd meer verwoed; 
Ik maai in den drom als een zicht in de halmen; 
Mijn dorstige sabel wordt dronken van bloed! 
Of, zwicht ik..... ik wijk met de snelheid eens vogels; 
'k Ontsnap aan den dood toch, al regent het lood; 

{==84==} {>>pagina-aanduiding<<}

En schud uit de plooijen mijns tabbaards de kogels, 
Door 't kruid niet gezengd en onkwetsbaar voor 't schroot. 
Weêr blijf ik verwinnaar, beschaâuwd door uw vleuglen, 
Mohammed! gij laatste, gij grootste Profeet! 
Weêr leg ik den trots van uw vijand aan teuglen, 
En 'k dood hem met kogels, die 'k vang in mijn kleed. 
Algiers draagt in 't end weêr de Maan op haar wallen; 
De driekleur der Franschen, hun standaard, zinkt neêr! 
En 'k sticht op de plek, waar de laatste van allen, 
Door 't wrekende zwaard, met de vlag is gevallen, 
De grootste Moskee, die nog rees tot uw eer!’ 

Er komen ook eenige vertalingen in den bundel voor; zij zijn in keuze en bewerking zoo als men die van ter haar mag verwachten. Men moet zelf een genie zijn om smaak te vinden in een gedicht als de komeet van den genialen freiligrath, en het goed over te brengen.
Wij geven elken beminnaar van poëzij, indien hij 't werk niet reeds bezit, den raad om er spoedig zijne boekerij mede te verrijken. Den Heer ter haar wenschen wij kracht en gelegenheid toe, om nog menigen bundel bij dezen te voegen!

w.




Een laatste Koning en een eerste wereldontdekker, door J. van de Capelle. II Deelen. Te. Utrecht, bij J.G. van Terveen en Zoon. 1850. In gr. 8vo. 750 bl. f 7-20.

Met een weemoedig gevoel kondigen wij een der laatste werken aan van eenen voortreffelijken Schrijver, die, na veel lijden, in den Heere is ontslapen. In den negen-en-dertig-jarigen jacques françois bosdijk is een onzer beste romanschrijvers ten grave gedaald. Hoe diep het berigt van zijn' vroegen dood ons ook trof, wij mogten er ons echter niet te veel over bedroeven, daar wij wisten, dat eene verlenging van zijn leven voor hem ook eene verlenging van zijn lijden zou zijn geweest. Maar terwijl hij rust van zijnen arbeid, leeft hij voort in zijne lettervruchten, die te hoogere waarde kregen, toen de pen aan zijne stervende hand ontviel. Daarom is ook dit werk, hetwelk wij na den dood van bosdijk (die

{==85==} {>>pagina-aanduiding<<}
meermalen onder den verdichten naam van j. van de capelle schreef) ontvingen, ons zoo hoogst aangenaam. Wij beschouwen het als een aandenken aan den beminden doode, en eene aandachtige lezing geeft ons alle reden om het algemeen als uitnemend geslaagd aan te prijzen. Het onderwerp is belangrijk en de behandeling boeijend. Twee historische daadzaken liggen tot grondslag, die op de wereld in het algemeen en op Spanje in het bijzonder eenen onberekenbaren invloed hebben gehad. De vernietiging van het volksbestaan der dappere Mooren in zuidelijk Spanje, en het begin der ontdekking van de nieuwe wereld, welke beide gebeurtenissen in 1492 plaats hadden, komen bij het lezen van den titel: Een laatste koning en een eerste wereldontdekker terstond voor den geest. Het werk is in vier boeken verdeeld, van welke ieder deel er twee bevat. Terwijl het eerste deel bijna geheel aan de historie is gewijd, wordt het romantische voornamelijk in het tweede deel gevonden; daardoor is het eerste deel belangrijker, doch het tweede deel boeijender. Hulde doende aan het talent, waarmede het werk is geschreven, mogen wij evenwel onze aanmerkingen niet weerhouden, en wij deelen die te vrijmoediger mede, omdat de overleden Schrijver-zelf nimmer zijne ooren sloot voor bescheidene kritiek.
Met hooge belangstelling de uitvoerige beschrijving lezende van den strijd der Mooren en Spanjaarden, inzonderheid van de verovering van Malaga en Grenada, hinderde het ons, wanneer wij Spanjes Koning zoo gunstig zagen voorgesteld, terwijl van zijne onregtvaardigheid en wreedheid geene melding wordt gemaakt. Immers de ridderglans, welke ferdinand van Arragon in dien strijd omgaf, wordt ten eenenmale verdonkerd door het wreedaardig vergoten bloed der nijvere Mooren, en de meinëedige handelwijze van dien trouweloozen Vorst, jegens dat ongelukkige volk. Het was eenen koning en ridder onwaardig, het oor te leenen aan de onchristelijke verzekering: ‘dat de Koning zijn woord aan ongeloovigen niet behoefde te houden;’ waardoor duizenden der overwonnelingen aan de uiterste ellende zijn prijs gege-
{==86==} {>>pagina-aanduiding<<}
ven. In hoe vele opzigten ferdinand de Katholieke verdient een groot man te worden genoemd, wegens zijn helder verstand, fijne staatkunde en onwankelbaren moed - hij wordt echter klein in onze oogen, waar wij hem alles ten offer zien brengen aan verkeerden godsdienstijver, die hem ook zijne beste landen heeft doen verwoesten en van zijne bedrijvigste onderdanen heeft beroofd. De invoering der helsche Inquisitie in Spanje, de wreede vernietiging van het Moorenrijk, en de vervolging der Joden (beide laatste in 1492) zijn bloedige vlekken op vele bladen der geschiedenis van dien heerschzuchtigen fanatieken vorst, welke zijne bekwaamste verdedigers zelfs niet kunnen uitwisschen. Dit heeft bosdijk te zeer uit het oog verloren; ook de schaduwzijde van het karakter van ferdinand had hij in het belang der historische waarheid moeten teekenen; dan zou de lezer ook dieper hebben gevoeld hoe
beklagenswaardig dat ten onder gebragte volk was, bij hetwelk de kunsten en wetenschappen bloeiden, en wier vruchtbare velden getuigden van hunnen vlijt. - Anders heeft de Schrijver zich, zoo veel mogelijk, dikwerf met naauwgezetheid aan de historische waarheid gehouden. Zijne beschrijvingen van tweegevechten en ridderspelen zijn bijzonder gelukkig geslaagd en schilderachtig levendig. In natuurschilderingen echter staat hij in dezen roman ver beneden walter scott, gelijk hij ook in het schetsen van kleederdragten en huiselijke inrigtingen en gewoonten met van lennep of toussaint niet kan vergeleken worden. - In taal en stijl zien wij grooten vooruitgang, die ons te meer zijnen dood doet betreuren. In bosdijks achter de schermen vonden wij geene verheffing van stijl, maar het tegendeel is waar in dezen laatste koning en eerste wereldontdekker. Er is hier gloed en leven, en iets voortdurend boeijënds en wegslepends. Tot een bewijs daarvan mogen de klagten strekken, welke de Schrijver den Mooren in den mond legt, na de verovering van Malaga, Dl. II, bl. 63: ‘O Malaga, vermaarde en prachtige stad! waar is thans de sterkte van die kasteelen, de hoogte dier torens? waartoe hebben uwe muren u gediend, die uwe

{==87==} {>>pagina-aanduiding<<}
kinderen niet konden beschermen? Zie, ze zijn verjaagd uit hunne liefelijke woningen, veroordeeld tot een slavenleven in een vreemd land, en tot een' treurigen dood verre van de plaats, waar zij hunne kindsheid doorbragten! Wat zal er van uwe grijsaards worden, wanneer hunne witte haren geen' eerbied meer inboezemen? Wat zal er worden van uwe maagden, opgevoed met zoo veel eerbied en kieschheid - wat zal haar lot zijn, wanneer zij tot eene harde en vernederende dienstbaarheid zijn gebragt? Zie die huisgezinnen, nog kort te voren zoo gelukkig; thans zijn zij verstrooid, om niet meer hereenigd te worden! De zonen zijn van hunne vaders, de echtgenooten van hunne vrouwen, de pasgeboren kinderen van hunne moeders gescheiden! In ver verwijderde oorden zal de een den anderen beweenen, en hunne klagten zullen onderwerpen van spot worden voor den vreemdeling! O Malaga, onze geboortestad, wie kan uwe verwoesting aanschouwen zonder bittere tranen te storten?’ - Wij bevelen dit werk aan, in de overtuiging, dat het elken lezer aangename en nuttige uren zal schenken.

†-.

Napoleon en zijn tijd. In romantische tafereelen geschetst door A.J. Grosz-Hoffinger. Naar het Hoogduitsch. II Deelen. Te Amsterdam, bij M.H. Binger. 1850. In gr. 8vo. VI en 785 bl. f 7-90.

Napoleon en zijn tijd! Die titel bevat groote herinneringen. Beide waren de uitkomsten van een tijdperk, zwanger van ongeregtigheden, en men zou kunnen heweren, dat zij onvoldragen zijn ter wereld gekomen. Met zekerheid kan men zeggen, dat zij in hunne ontwikkeling zijn gestremd door de onnatuurlijke, met hunne afkomst strijdige rigting, die zij genomen hebben.
Vele romanlezers zullen dit boek, op den titel af, wel gretig in de hand nemen en het ook niet spoedig weêr

{==88==} {>>pagina-aanduiding<<}
nederleggen. Men vindt hier eene beeldengalerij van boosheid en bedorvenheid. De Schrijver heeft geene bloemenkransen op de kruinen zijner helden geplaatst; maar die met de doornen gekroond, welke zij òf zelve geplant hebben, òf gedoemd waren te plukken. Hij boezemt liefde noch achting ïn voor de hoofdpersonen, tijdens de omwenteling en in de dagen van het Keizerrijk, beroemd of berucht geworden, en toch schildert hij eene reeks van groote en stoute karakters, die den geest uitdrukken van een grootsch geheel. De Schrijver geeft minder eene doorloopende geschiedenis van napoleons loopbaan, dan wel tafereelen, waarin hij de zeden, den toestand, de meeningen, de grondstellingen en de karakters van dien tijd doet uitkomen. Hij geeft wat hij belooft, en wie de opgave van den inhoud leest, zal dat ook dadelijk erkennen. En de inhoud-zelve? - Met huivering volgt men de tafereelen der omwenteling; met afschuw de heldinnen uit de Vendée en de gruwelen op St. Domingo; met een gevoel dat wel eens aan walging grenst, de verachtelijke kuiperij eener laaghartige staatkunde. Somwijlen vraagt men: of de Schrijver plan heeft de modderpoel der omwenteling nog eenmaal over de wereld uit te storten? De beminnaren van hetgeen aangrijpt en schokt zullen zich in dit werk verlustigen, en zij die in hunne onwetendheid met het Napoleontische tijdvak dweepen, kunnen er door tot nadenken worden gebragt. Het boek is overigens in goeden stijl geschreven, en de druk en verdere uitvoering zijn behagelijk.

Jane eyre, of het leven eener Gouvernante; door Currer Bell. Naar het Engelsch. II Deelen. Te Groningen, bij C.M. van Bolhuis Hoitsema. 18 49/50. In gr. 8vo. 645 bl. f 5-50.

Wij hebben in lang geen roman gelezen, die ons zoo, tot het einde toe, boeide, als deze van currer bell. Romans worden doorgaans maar ééns gelezen; doch deze

{==89==} {>>pagina-aanduiding<<}
verdient wel eene betere kennismaking. De greep, waarmede het verhaal geopend wordt, is stout. De Schrijver legt veel menschenkennis aan den dag, en penseelt zijne karakters naar het leven. Hij dringt diep in het gemoed zijner personen, en geen hunner is misplaatst. Zijne verbeelding is vurig, levendig en rijk. Wie haar op het gebied der poëtische fantazy niet kan volgen, zal welligt deze en gene schildering minder natuurlijk vinden, en heeft daarin, voor zich, dan ook gelijk; doch voor ons, ofschoon geene hoogvliegers in de ruimte der verdichting, zweefde zij niet te hoog, en wij volgden haar met genoegen. De uren aan de lezing waren niet verloren, omdat hier ook het nuttige aan het genoegelijke verbonden is. De uitgever, die dit verhaal in het Hollandsch deed overbrengen, heeft eene keuze gedaan, lof en loon waardig.

De weg tot den Heer. Twee huiselijke schilderijen in ééne lijst. Te Groningen, bij A.L. Scholtens. 1850. In gr. 8vo. 355 bl. f 3-25.

Deze roman heeft medegedongen naar een opgehangen prijs in goud. Volgens het woord, dat aan den lezer voorafgaat, loofde, vóór eenigen tijd, de Redaktie van het Duitsche Tijdschrift: Erheiterungen, te Stutgart uitgegeven, een aanzienlijken prijs in goud uit voor het beste, aan haar ter plaatsing in te zenden, verhaal. Vele stukken werden ingezonden en als prijs-novellen opgenomen. Daaronder behoorde ook het werk, dat wij, nu vertaald, aankondigen. Of dit geschrift den prijs behaald hebbe, weet de Vertaler niet te zeggen; wijl de uitslag der bekrooning niet is bekend gemaakt. Men mag dit voorzigtig noemen aan de zijde der Redaktie, wier spekulatie daardoor ruimer doel treft, en die aldus aan het lezend publiek het genoegen gunt van zelve te oordeelen. Van dit onbetwistbaar regt maakte ook de Vertaler gebruik, en hij keurde het voor ons liggende verhaal waar-
{==90==} {>>pagina-aanduiding<<}
dig, om aan ons publiek te worden bekend gemaakt. Het was niet zonder grond, maar het is jammer, dat zijne vertaling door vele Germanismen ontsierd wordt. Daarbij zal ook het vignet niet veel bijval inoogsten.
De inhoud van het werk, welks handeling voor een goed deel in onze tweede koopstad speelt, is de lezing overwaardig, en leert aanschouwelijk, dat wie zich op aardsche grootheid en eer, en menschelijke wijsheid verlaat, een paleis bouwt op het ijs. Men vindt hier sprekende getuigen en getuigenissen van het ijdele der wereldgezindheid, en van het blijvende der godsvrucht.
De karakters zijn natuurlijk. Geen overdrijving staat hier den zedelijken indruk in den weg. Het oude schrikbeeld van Hollandsche zielverkooperij heeft op den Duitscher zijne werking gedaan, en hem een avontuur doen invlechten, dat meer belangstelling wekt, dan waarschijnlijkheid heeft. Roerende en boeijende tafereelen weet de Schrijver uitmuntend te schilderen, en daarom spijt het ons, dat de plotselinge wederkomst van den ontvoerde zoo droog en koel wordt verhaald. De jonge man is met geweld over zee weggevoerd, wordt een jaar lang vermist, en ligt onder eene schrikbarende verdenking, maar keert onverwacht in den huiselijken kring terug, die hem lief had en betreurde. Zulk eene wederkomst vergt andere kleuren, dan de onverwachte te huiskomst van een uitstapje binnen 's lands. Doch al faalt de levendige voorstelling in dit ééne gedeelte, de conceptie van het geheel en de ontwikkeling der deelen verdienen hoogen lof, en het boek dus alle aanbeveling.

De Globe. Keur van reisverhalen en merkwaardigheden van vreemde landen en volken. Bijeenverzameld door H. Picard. Negende Jaargang. II Deelen. Te Amsterdam, bij J.D. Sijbrandi. 1849. In gr. 8vo. VIII en 938 bl. f 7-20.


{==91==} {>>pagina-aanduiding<<}

Wij verheugen ons, dat de Verzamelaar en Uitgever van deze schetsen hunnen leerrijken en veelzijdig nuttigen arbeid moedig voortzetten. Als de geruchten waar zijn, heeft dit periodieke werk minder aftrek, dan 't om zijne wezenlijke waarde verdient. Dat doet ons leed, en het zal ons aangenaam zijn, wanneer deze aankondiging iets bijdraagt om de deelneming aan te vuren. Het werk is waardig in stand gehouden en bevorderd te worden. Romantische Tijdschriften zijn voor het oogenblik misschien onderhoudender, maar wie ze later opneemt, legt ze weêr neder, en denkt: ‘dat heb ik al gelezen.’ Maar een werk als dit blijft altijd nieuw. De Globe is een legger, die bij voorkomende gelegenheden met vrucht wordt geraadpleegd.
De Heer picard biedt in dit tijdschrift eene wèlgekozen bloemlezing aan uit de beste reis- en volksbeschrijvingen. Men vindt er land- en volkenkunde in aangename afwisseling. Wie met China bekend wil worden, ziet er zich in rondgeleid door eenen man, die drie jaren lang in het zoogenaamde Hemelsche rijk heeft gewoond. Wekken de Hongaren, Lombarden, Denen, of IJslanders belangstelling op: de weetgierigheid wordt hier bevredigd. Verlangt men, tot afwisseling, belangwekkende avonturen? - Men kan ruxton in het Farwest vergezellen. Het Oosten en Westen, Zuiden en Noorden bieden den Verzamelaar stoffen aan, uit welke hij met zoo veel smaak als oordeel zijne keuzen doet. De inhoud is te rijk om er uit mede te deelen. Wij bevelen dit degelijke werk, met hetwelk wij, om zijne blijvende nuttigheid, zijn ingenomen, met nadruk aan.




Tafereelen en Verhalen uit de Natuur en de Geschiedenis. Een leesboek voor de scholen, ter bevordering van smaak en kennis. Verzameld uit den Huisvriend van 1843. Uitgegeven door het Bestuur van de Gewestelijke Vereeniging Groningen, van het Nederlandsch Onderwij-
{==92==} {>>pagina-aanduiding<<}
zers-Genootschap. Te Groningen, bij C.M. van Bolhuis Hoitsema. 1850. In kl. 8vo. 138 bl. f :-50

De Huisvriend van den Heer j.j.a. goeverneur doet reeds, ook zonder dat men nog kennis hebbe gemaakt met deze verzameling, niets anders verwachten dan hetgeen goed is en wèl luidt. Aan dat Tijdschrift denkende, stelt men zich verhalen voor in een' lossen, natuurlijken, bevalligen stijl, en uit welke voor oud en jong nut is te trekken. Weet men, daarenboven, dat de bundel is zamengesteld door het Bestuur van het Onderwijzersgenootschap der Provincie Groningen, dan heeft men, bovendien, de overtuiging, dat uit De Huisvriend niets anders is gekozen, dan hetgeen bij uitnemendheid strekken kan tot bevordering van smaak en kennis, en van zedelijkheid en godsdienstigen zin. - Zoo is het ook inderdaad; doch niet voor scholen alleen is deze verzameling van Tafereelen en Verhalen met vrucht te gebruiken; ook voor volwassen lezers is zij leerrijk en onderhoudend, en behoort voornamelijk tot die soort van boekwerken, welke strekken tot bevordering van Landen Volkenkunde.
Menig lezer van De Huisvriend zal met genoegen 't geen hem reeds bekend is, hier weder ontmoeten en herlezen. Zoo althans ging het ons. Wij zullen den Inhoud van het werk niet opgeven; maar hier enkel nog bijvoegen, dat de Uitgever voor fraai papier en eene zuivere letter heeft gezorgd, zoodat het zich sierlijk voordoet. Aan een ruim debiet van deze Verzameling is wel niet te twijfelen.




Tony en Armand, of de gevolgen van den omgang met goede en het verkeer met slechte menschen. Door P.J. Andriessen. Te Amsterdam, bij J.D. Sijbrandi. 1850. In post 8vo. 212 bl. f 1-50.


{==93==} {>>pagina-aanduiding<<}

Twee Zwitsersche knapen komen te voet langs den Rijn in ons Vaderland, waar zij als schoorsteenvegersjongens een bestaan vinden. De een gaat den kwaden weg op, komt van kwaad tot erger, en raakt in het tuchthuis, doch vandaar naar Noord-Amerika, door de hulp van zijn' voormaligen makker, die, te Utrecht gekomen, toevallig bevonden wordt de zoon te zijn van eenen gids aan den Mont-blanc, aan welke eene dochter van rijken huize de redding van haar leven heeft te danken. Die herkenning baant den jongeling den weg tot fortuin, en daarna ook tot een gelukkig huwelijk.
De Schrijver zegt: dat hij ‘den kinderen eene grondige voorstelling van den oorsprong en loop des Rijns’ wilde geven, met ‘historische bijzonderheden en landen volkenkunde van die oorden, welke de Rijn doorloopt.’ Dat alles echter is maar als bijzaak behandeld, en hoe 't te pas kan komen om aan onwetende, arme Zwitsersche jongens, die nooit eene zee hebben gezien, te zeggen, dat het klooster op den St. Bernard 7500, en Chur 1840 voeten boven de oppervlakte der zee ligt, - is ons niet helder. Overigens is het boekje niet onaardig geschreven, en de gekleurde plaatjes maken het voor de jeugd nog te aantrekkelijker.

Kapitein Cremasy, de nieuwe Robinson. Een verhaal voor de Jeugd. Met gekleurde platen. Te Amsterdam, bij G.W. Tielkemeijer. 1849. In gr. 8vo. 104 bl. f 1-:

Dit prachtwerkje verdient aanbeveling. De onbekende Schrijver heeft, naar aanleiding van een berigt in een der dagbladen, deze avonturen van een nieuwen robinson te zamengesteld. Hij is een onderhoudend verteller, en heeft aanspraak op achting, wijl hij zich te gelijk het zedelijke doel voorstelt: om de jeugdige gemoederen tot godsvrucht te stemmen.
De uitvoering laat niets te wenschen over.





{==94==} {>>pagina-aanduiding<<}

Uit verre landen en van nabij. Verhalen voor de Jeugd door Elise. Te Amsterdam, bij G.W. Tielkemeijer. 1849. In kl. 4to. 98 bl. f :-75.

Dit lettergeschenk beveelt zich aan door de degelijkheid van den inhoud en 't smaakvolle in den vorm. De linnen band is fraai en het plaatwerk bevallig. Het vijftal verhalen is boeijend en leerzaam. Zij wekken den geest op zonder de verbeelding te overprikkelen, en streelen het hart zonder het gevoel te zeer aan te doen. Wij wenschen der Schrijfster voldoening op haren arbeid en den Uitgever loon voor zijne zorgen.





Beredeneerde Italiaansche Spraakkunst naar vergani, logisch bewerkt voor Nederlanders, door K.P. ter Reehorst, Lector aan het Stedelijk Gymnasium te Kampen en beëedigd Translateur bij de Regtbank te Amsterdam. Met een woord aan den lezer, van Dr. J.P. Arend, Lceraar aan het Koninklijke Instituut voor de Marine te Medemblik. Ten gebruike voor Scholen, Gymnasia, Zelfoefening enz., met naauwkeurige aanwijzing der uitspraak. Te Meppel, bij Reynders, Boom en Wilson. 1850. In gr. 8vo. f :-90.

‘Het gras is mij voor de voeten weggemaaid,’ zegt men gewoonlijk om verdriet of teleurstelling uit te drukken; doch met genoegen gebruiken wij nu dit gezegde, daar wij inderdaad bij de aankondiging van dit werk ‘voortdurend moeten laken, en niet ook somwijlen lof mogen uitdeelen.’ Deze aangehaalde woorden zijn van den Heer l.w. van deventer, die ze elders met doorslaande bewijzen gestaafd heeft. Wij kunnen die met gerustheid tot de onzen maken, en achten het zelfs overbodig nog iets te voegen bij hetgeen de Heer van deventer heeft aangevoerd, ten bewijze dat de Schrijver niet

{==95==} {>>pagina-aanduiding<<}
berekend was om eene beredeneerde spraakkunst voor de Italiaansche taal te leveren. De Heer ter reehorst, die zeker geen Italiaan en ook geen Nederlander is, zoo als uit dit boekje blijkt, had niet zoo veel op den titel en in het voorberigt moeten belooven. Liever had hij moeten letten op zijne eigene woorden, pag. 21: ‘Om eene levende taal behoorlijk te leeren, dient men onderwijs te genieten van eenen in den lande geboren of getogen taalkenner, die bij eene grondige theoretische kennis, eene zuivere uitspraak en praktische kennis vereenigt; niet van een kromtong; want het theoretische gedeelte kan men wel uit boeken leeren, doch het praktische niet.’ Eene logische bewerking behoeft men hier niet te verwachten.




Hebreeuwsche oefeningen met de noodige spraakkunstige aanwijzingen en ophelderingen, ten dienste der Scholen en Gymnasiën, door J. Waterman, Leeraar in de Oostersche talen, aan het Stedelijk Gymnasium te Arnhem. Te 's Gravenhage, bij Gebroeders Belinfante. 1850. In gr. 8vo. 170 bl. f 1-70.

Niemand zal de Heer waterman groote verdiensten in de Hebreeuwsche paedagogie ontzeggen. Ook dit boekje verdient ruimschoots aanbeveling. Het zal eene reeds lang bestaande leemte aanvullen, en de vertaling in klassiek Hebreeuwsch opwekken.
Is het boekje vrij van fouten? - Wij zullen dit niet in bijzonderheden onderzoeken. ‘Regels en oefeningen ontvouwen en breiden zich, in trapswijze opvolging, op een streng methodieke wijze uit,’ zegt de Schrijver in de Voorrede. Doch wij betwijfelen of in het algemeen wel genoegzaam onderscheid is gemaakt tusschen Etymologie en Syntaxis, en of niet die deelen, welligt in het Hebreeuwsch ineenloopend en door fijnere kritiek te onderscheiden, te veel onder elkander geward zijn. Men zie bladz. 1, No. 2: ‘Het woordje ‘is’ enz. - Bladz.

{==96==} {>>pagina-aanduiding<<}
2, 2: ‘Het praedicatieve bijvoegelijk naamw.’ enz. bladz. 8, 2 enz. Is de leer der conjugatiën wel eenvoudig genoeg, en berust zij op rationelen grondslag? Ook dit betwijfelen wij en verwijzen daartoe alleen op de Hebreeuwsche spraakkunst van den Heer veth. Gaarne hadden wij het boekje vergeleken met dat van leeser, doch daartoe ontbrak ons de gelegenheid. Ondanks de kleine vlekjes, mogen wij het echter gerustelijk aanbevelen.

j-h.




Chronologische Tafel voor de geschiedenis der Israëliten in Nederland, door Prof. L.G. Visscher. Te Utrecht, bij W.F. Dannenfelser. 1850. In gr. 8vo. 108 bl. f :-75.

Een Chronologische tafel voor de geschiedenis der Israëliten in Nederland, is eene belangrijke bijdrage voor de kennis der lotgevallen van de Joden. Waartoe echter een tweede rubriek is opgenomen voor de lotgevallen der Joden in het algemeen, verklaren wij, met het oog op den titel, niet te begrijpen. Geschiedenis is hier ook genomen in de uitgestrektste beteekenis. Men vindt er opgaven van Litteratuur enz., doch grootendeels onvolledig: dikwijls niets ter zake afdoende. Zoo vragen wij, b.v.: wat 't er toe doet, dat (bladz. 100) m.d. de bruyn een goede kaart van Palaestina heeft uitgegeven? Dikwijls is de Schrijver zoo kort in zijne opgaven, dat mingeoefenden naauwelijks een verband tusschen de zaken zullen opmerken, b.v. bladz. 104: Grondwetsherziening. Godefroj, Lid van de Tweede Kamer der Staten-Generaal. Bij die herziening had melding moeten gemaakt worden van de veranderde wijze van kiezen. Doch genoeg hiervan. Hoe het zij, het boekje is met betrekking tot de geschiedenis der Israëlieten belangrijk en wij kunnen het daarom aanbevelen.

j-h.






{==97==} {>>pagina-aanduiding<<}

Boekbeschouwing.

Proza en Poëzij, van ABm. des Amorie van der Hoeven, jr. Te Leeuwarden, bij G.T.N. Suringar. 1850. In gr. 8vo. 242 bl. f 3-90.

Met een weemoedig gevoel namen wij het bovenstaande werk van den helaas! zoo vroeg ontslapen Schrijver in handen, en dachten bij het doorlezen onwillekeurig aan het Horatiaansche:
Quis desiderio sit pudor, aut modus

Tam chari capitis?
Nog levendig staat het ons voor, met welk eene algemeene toejuiching hij, die reeds vroeger door zijne kernrijke Dissertatiën over episcopius en clericus, de aandacht der geleerde wereld op zich gevestigd had, zijne: Herinneringen van mijne academierieis in 1843, uitgaf; wij wenschten het Vaderland geluk, dat zijnen alouden roem van grondige wetenschap, in het vaak zoo oppervlakkige Duitschland zag handhaven, sedert te Dortmund eene Hoogduitsche vertaling dier Academie-reis het licht zag; wij leerden den Schrijver innig hoogachten, door de begrippen, die hij in zijn brief aan den rijkbegaafden Rotterdamschen Predikant van oosterzee zijn vriend, omtrent de Godsdienst het wezen van den mensch, ontwikkelde; wij verwonderden ons geenszins over de billijke ingenomenheid, met welke allen hem bejegenden, die het voorregt hadden hem als Evangeliedienaar, eerst te Boskoop en later te Utrecht, te leeren kennen; en wij hoopten, dat hij nog vele jaren met zijne buitengewone talenten, winst zoude kunnen doen voor de gemeente van christus.... maar! onze wensch mogt niet vervuld worden, en werd daarom niet vervuld, alzoo de Heer wat beters over hem besloten had; want hij werd van ons heen geroepen naar het vaderland hier boven, tot den omgang met Hem, dien

{==98==} {>>pagina-aanduiding<<}
zijne ziel lief had, en in wiens schoot hij stervend, kalm en gerust, zijn hoofd nederlegde.
Wij ondervinden het dagelijks, dat de mensch doorgaans, naar gelang van tijden en omstandigheden, zich in meer dan eene gedaante vertoont; anders toch is hij voor de menschen, anders in zijnen huiselijken kring, anders voor zich-zelven, en hoe veel anders nog voor God! Maar van der hoeven bleef in de drie eerste opzigten zich-zelven altijd gelijk, hij was waarlijk die hij scheen te zijn: kinderlijk goed, en ootmoedig vroom. Om zich daarvan te overtuigen, leze men de Levens- en Karakterschets, van de hand zijns vaders, voor zijne Nagelaten Leerredenen geplaatst; die uittreksels toch uit zijn dagboek, waarin hij zijne geheimste gevoelens nederschreef; die mededeelingen uit brieven aan zijne moeder, die hem door gemoedelijken kinderzin werden opgegeven, hoe laten zij ons een diepen blik werpen in het hart des edelen jongelings, voor wien christus alles was! Maar wij vergeten, dat wij eene aankondiging wilden schrijven van zijne verspreide en nagelaten lettervruchten, waarvan wij de uitgave aan zijnen beroemden vader zijn verschuldigd, tot wien wij dikwerf in onze gedachten zeiden:
Multis ille bonis flebilis occidit:

Nulli flebilior quam tibi!
Behalve het Voorberigt, dat ons ook de aanleiding tot de uitgave dezer letterkundige nalatenschap opgeeft, gaat aan het werk eene Herinnering vooraf aan abm. des amorie van der hoeven, jr., door j.j. van oosterzee; zij is overgenomen uit de Jaarboeken voor Wetenschappelijke Theologie, en staat hier regt aan hare plaats. Eene schoone en wèlverdiende hulde bevat zij, dem Verewigten toegebragt, en zonder eene eigenlijk gezegde laudatio funebris te zijn, wordt zij toch ongemerkt de heerlijkste lofrede op den ontslapene. Men voelt het onder het lezen, dat zij con amore, maar con amore doloroso, uit het hart in de pen is gevloeid, en wie was ook meer berekend ze te schrijven, dan de man, die zoo zeer in

{==99==} {>>pagina-aanduiding<<}
beginselen met van der hoeven overeenstemde, en die, zoo zeer verschillend van karakter, en aanleg, toch zoo vele punten van aanraking met hem bezat, en in zijne warmste vriendschap deelde? Inderdaad, die van der hoeven in zijne veelzijdige waarde als mensch, geleerde, Christen, en Godsdienstleeraar wil leeren kennen, heeft aan deze herinnering genoeg, en zal na de lezing daarvan gewis de woorden overnemen, die aan het slot voorkomen: ‘Uwe zeven-en-twintig vlugtige zijn geene verlorene jaren geweest; en was het aan de aarde slechts vergund de volle bloesems van uwen geest te bewonderen, de hemel zal er getuige van wezen, hoe voorspoedig de vrucht in malscher grond en zachter lucht zich ontwikkelt. Wie ook, dwalende in zijnen ijver, hout of stoppelen aandroeg, gij hebt edele steenen aan het gebouw der waarheid gehecht, die de vuurproef van den grooten dag niet zal verteren. Wel moet de Heer u lief gehad hebben, dat Hij u zoo spoedig met de eere verwaardigde om aanschouwer Zijner heerlijkheid te zijn, nadat gij hier een korten tijd Zijn getrouwe getuige geweest waart! Gekroond, vóór de strijd des levens de krachten van uwen geest uitputten kon; in den morgenstond van uwen akker geroepen, vóór de heete middagzon u het moede hoofd magteloos ter aarde deed buigen; heengegaan uit de wereld, vóór nog kleingeestige nijd uwen roem kon bezwalken, of miskenning uwer edelste bedoelingen uw hart kon doorwonden - o, zoo er geene andere keuze was, dan tusschen het benijden of het beklagen van uw lot, kon die keuze moeijelijk zijn?’
Ten volle beantwoordt de inhoud van het boek aan zijnen titel: Proza en Poëzij. De proza beslaat 122 bladzijden, en bevat, behalve de: Aphorismen over het eigenaardige goede in de Roomsch-Katholijke Afdeeling der Christenkerk, ook eene reeks van ‘Boekbeschouwingen,’ zoo als deze van tijd tot tijd vroeger in ‘de Gids’ zijn opgenomen. Hoe verschillend men zijne Aphorismen ook beoordeeld hebbe, aarzelen wij echter niet onze instemming met de hoofdbegrippen des Schrijvers uit te spreken. Zeker was de Hervorming der Kerk in de zestiende

{==100==} {>>pagina-aanduiding<<}
eeuw, een der grootste weldaden, die der Christenheid konden te beurt vallen, en daarom noemen wij haar van heeler harte ‘de gezegende’. Maar, of men den band van het schoone en goede, niet met onbedachtzame hand te veel losgemaakt, zoo niet verscheurd hebbe; of men door onnadenkend afschaffen van alles wat in de oude Kerk het gevoel verhoogen, en weldadig op de verbeelding werken konde, niet te ver gegaan zij, - is eene andere vraag. ‘Waarom (vraagt onzes inziens de Schrijver te regt bladz. 14) heeft het Protestantisme tot de kunst gezegd: “de kerk heeft u niet meer noodig”. Heeft de Hervorming dan de verbeelding vernietigd? Is het dan niet goed, niet wenschelijk, met noodig, dat zij, die toch ook een geestelijk zintuig, eene gave des Scheppers is, geleid en gelouterd worde?’
De Boekbeschouwingen loopen meestal over geschriften, waarin hoogstbelangrijke, en in onzen tijd veel besprokene Godsdienstige onderwerpen behandeld worden. Maar in hunne beoordeeling ontmeeten wij van der hoeven overal als Theoloog eener zuiver Evangelische rigting, die, op een Bijbelsch standpunt geplaatst, wel verre van het bekrompen menschelijk verstand tot regter over het Evangelie te willen verheffen, in christus de hoogste, de eeuwige Rede geopenbaard zag, en tevens in dit hoog nationaal karakter des Christendoms een bewijs te meer vond voor zijnen bovennatuurlijken oorsprong. In elk systeem vond hij juist dát onredelijk en onnatuurlijk, wat van vermenging met onchristelijke bestanddeelen getuigde. Al wat met den geest van christus streed, droeg naar zijne schatting juist daarin reeds het merk der veroordeeling. Maar - en ziet daar te gelijk vrucht en blijk zijner echt Evangelische rigting - om dien geest te leeren kennen, die hem de hoogste toetssteen der waarheid was, raadpleegde hij voor alle dingen de schriften, die van christus getuigen. (bladz. xx.) Waarheidlievend, zelfstandig, en op de wetenschappelijke hoogte onzer dagen zeide en schreef hij onbewimpeld en bescheiden zijne meening, en vernederde ze nooit tot een casus pro amico; proeven van dit een en ander leveren

{==101==} {>>pagina-aanduiding<<}
ons zijne beschouwing der belangrijke geschriften van van der willigen, stricker, mensinga en thoden van velzen. Straalt ook hier en daar iets humoristisch in zijne uitdrukkingen door, (z.o.a. bladz. 28, 35, 89) nergens toch missen wij dien ironischen toon, die kennelijk tot de grondklanken van zijn hart behoorde.
Is er eene gebeurtenis op Kerkelijk gebied in de laatste jaren voorgevallen, die veel opziens gebaard, hoofden en harten in beweging gebragt, en de verschillendste beoordeelingen heeft uitgelokt, dan is het zeker de Duitsch-Katholijke scheuring geweest; onmogelijk kon van der hoeven ze met onverschillige oogen gadeslaan: en uit welk oogpunt hij ze beschouwde, en welke geringe gedachten hij van haren godsdienstigen invloed koesterde, leeren wij best uit zijne hier (van bladz. 58-61)voorkomende beoordeelingen van geschriften, die allen of regtstreeks, of zijdelings tot de Duitsch-Katholijke Kerk betrekking hebben. Te weinig positief Christendom, te weinig Christelijks vond hij in de nieuwe Kerk, dan dat hij hare verschijning met zoo velen zoude hebben toegejuicht, of daarin het ondubbelzinnig voorteeken van Romes naderende instorting gezien zoude hebben. Hij ontkende wel niet, dat op de roepstem van ronge en later, vele edele, bekwame mannen, vele opregte vrome zielen zich van de Roomsche Kerk hadden afgewend (bladz. 54), maar toch geloofde hij, dat Rome niet van ronge maar alles van zich-zelve te vreezen had (bladz. 53); wat meer is: waarschuwend was zijn woord, om ons ‘te wachten van in koortsige drift, de nieuwe scheuring met voorbarigen jubel te vieren, veelmeer nog van haar met deelneming en onderstand in de hand te werken.’
Wij vinden geene roeping om aan te toonen, waar wij ter dezer zake in bijzonderheden van zijne zienswijze zouden verschillen, al is het ook dat wij in de hoofdzaak met hem overeenstemmen; maar profetisch achten wij zijne verklaring, dat ‘blijft de Roomsche Kerk hare Katholieke gemeenten in Nederland met leugenbrood voeden; blijft zij de geestelijken, die hart toonen voor het

{==102==} {>>pagina-aanduiding<<}
volk, verdringen door Seminaristen, die niet met onze jongelingen zijn opgegroeid, noch eerbied hebben voor den vrijheidszin, en den werkdadig vromen geest onzer Natie; blijft zij hare gehoorzame kinderen met valsche mirakelen misleiden, en spenen van de zuivere onvervalschte melk der waarheid: - er over kort of lang, ook hier het oordeel Gods, en de scheuring der Kerk te duchten is.’ (bladz. 57.)
Ongezocht hebben wij alzoo gelegenheid om een enkel woord in het midden te brengen over hetgeen althans in ons Vaderland geschiedt, ter bestrijding der steeds toenemende aanmatigingen van Rome, door de oprigting van zoo vele Genootschappen, en de uitgave van zoo vele geschriften. Zie men toch toe, dat men de zege niet uitsluitend van deze hulpmiddelen verwachte, want in hoe veel grooter aantal bezit Rome ze niet, en overtreft ons in stoffelijke krachten, welke het allen door de eendragtigste zamenwerking weet te leiden tot bereiking van een en hetzelfde doel! Neen, daar wij den strijd niet hebben tegen vleesch en bloed, maar tegen eene geestelijke boosheid en magt der duisteruis, zoo behooren wij ons daartegen ook in de eerste plaats van zedelijke middelen, van geestelijke wapenen te bedienen, namelijk van onverdeelde hartelijke liefde tot de waarheid, zoo als zij in christus jezus is; zoo moeten wij ons ook door ootmoedig geloof in Zijnen naam, en door de kracht van Zijnen geest sterken tot den hagchelijken strijd. En doen wij dit, dan is er geen twijfel aan, of wij zullen door het aandoen der geheele wapenrusting Gods, en boven alles aangenomen hebbende het schild des geloofs, onbevreesd de vurigste pijlen van het booze Ultramontanisme kunnen afwachten, en hoe lang de worsteling ook dure, de overwinning behalen. Vatte men dit echter zóó niet op, als keurden wij het bezigen van stoffelijke middelen af ter handhaving van het Protestantisme, en ter afwering onzer vijanden: verre van daar! wij weten genoeg, dat de weldadigste ontwerpen door stoffelijke middelen moeten worden verwezenlijkt, dat zonder deze zelfs de Hervorming niet zoude tot stand zijn gekomen. Ja,

{==103==} {>>pagina-aanduiding<<}
in het zedelijk Godsbestuur over de wereld, zien wij overal stoffelijke middelen in werking; wij zijn derhalve opregte voorstanders van onze Protestantsche Genootschappen, en nemen er gaarne deel in: maar wanneer wij zien hoe slechts haat tegen de dwaling, en niet liefde tot de waarheid, bij vele hunner leden het eenig bezielend beginsel is; wanneer eene droevige ondervinding ons meermalen leerde, dat de zoogenaamde liberalen, de hulpbenden zijn, waarop men zich in den kamp het minste verlaten kan: dan wordt het ons al langer zoo duidelijker, dat onze verbindtenissen tegen den gemeenschappelijken vijand eerst dàn met een gelukkig gevolg zullen worden bekroond, wanneer de geest der waarheid in haar leeft, haar leidt, en bestuurt. Diep is de wijsheid, en de kennis van God, en Zijne wegen zijn ondoorgrondelijk; Rome beijvert zich thans overal, om door Kloosterlijke stichtingen, Missiën, Confrèriën, Congregatiën, Jubilaeën, en wat niet al meer, het oude gebouw zoo veel mogelijk te schragen; maar wie zegt ons, of het niet voor het ongeloof bewaard blijft, den laatsten schok aan het bijgeloof te geven, en zich-zelf in de verwoesting mede te slepen, terwijl later op de puinhoopen van beide die heerlijke Kerk der toekomst zal gesticht worden, die gebouwd is op het fondament der Apostelen en Profeten, en van welke christus de uiterste hoeksteen is.
Keeren wij na dezen uitstap tot het voor ons liggende werk terug. De Physiognomische gissing, die op bladz. 57 voorkomt bij de beschouwing van het vlugschrift: Een ernstig woord aan Protestanten, en Protestantsche leeraars in ons Vaderland is eene verschoonbare vergissing. Wij kennen van nabij den Schrijver van dit ernstig woord, en van de daarbij aangehaalde: Gedachten ten aanzien eener toekomstige meer algemeene Godsdienstige Geloofsleer, overeenkomstig de Christelijke, gegrond op Natuur en Rede, door een geloovige; wij beschouwen hem als een man, die, geboren en opgevoed in het Christendom, op zijne wijze, hartelijk de waarheid zoekt, maar die ze, naar onze meening, eerst dàn vinden zal, als hij ze onbepaald aanneemt, gelijk zij ons in het Evangelie door

{==104==} {>>pagina-aanduiding<<}
de verpersoonlijkte hoogste Rede, door den mond der waarheid jezus christus, is geopenbaard.
Met welk eene hooge belangstelling de Theologische rigting der Groninger School door van der hoeven werd gadegeslagen, en hoe hij hare zelfstandigheid en onafhankelijkheid wist te waardeeren, valt terstond in het oog bij de lezing zijner allerbelangrijkste beschouwing van de: Encyclopoedia Theologi Christiani, en van het: Compendium Dogmatices, et Apologetices Christianoe, uitgegeven door den Hoogleeraar p. hofstede de groot en l.g. pareau. ‘Eer gij (vraagt hij, bladz. 67) voor uwe zonen en dochteren al die uitlandsche boeken hebt besteld, hebt gij ook over u-zelven gelezen en beproefd, hetgeen muurling en amshoff, en hofstede de groot, en de mede-arbeiders van Waarheid in Liefde, tot bevordering van Christelijk leven en Christelijke kennis onder ons deden uitgaan?’ Ongetwijfeld hooren wij hier de taal des onbevooroordeelden mans, in wien het gewis niet opkwam, vijandige wapenen ter kruisvaart tegen Groningen op te nemen, als moesten daar nieuwe Saracenen bestreden worden! Neen, het goede, het uitstekende in deze School stelde hij op hoogen prijs; en hoe kon hij dit anders, daar zij, naar zijn inzien ‘met hare belijdenis van den levenden historischen christus als haren grondslag, veel, en in zekeren zin, alles had gezegd’ (bladz. 72). Maar dit nam toch niet weg, dat hij haar toch niet in alles kon goedkeuren, of haar meende te mogen vrijpleiten van eenzijdigheid in beschouwing van waarheden, die voor zijn subjectief geloof allerdierbaarst waren; wij bedoelen hetgeen het Evangelie ons van den Logos en van de verzoening onzer zonden leert. Met hetrekking tot het eerste punt verklaarde hij, dat, naar zijn gevoelen, de beroemde
nitzsch een hooger standpunt voor zijne Dogmatiek had gekozen, als hij tot beginsel stelde: ‘Die Lehre von der Person des Erlösers ist - Lehre von Gott und vom Menschen, und zwar zunächst von Gottes Wesen, Eigenschaften und Werken; denn der Logos Gottes ist an allem Göttlichen betheiligt, und über die Engel erhaben’ (bladz. 76). En ten aanzien van

{==105==} {>>pagina-aanduiding<<}
het laatste punt, gaf hij als zijne innigste overtuiging op: dat het lijden en sterven des Heeren het noodzakelijk vereischte (de conditio sine qua non) der vergeving van zonden en onzer zaligheid is, en dat het Christelijk geloof, deze gewisheid te meer moet vasthouden, hoe minder de Christelijke wetenschap tot hiertoe in dit mysterium tremendum is ingedrongen.
Uit ons hart zijn deze woorden geschreven: ongetwijfeld bestaat er het naauwste verband tusschen het lijden onzes Heeren, en onze schuldvergiffenis; maar de vraag: wáárin het besta, en hoe het plaats grijpe, is tot dus ver geenszins bevredigend voor allen beantwoord; maar is het dan niet genoeg voor ons te weten, dat wij met God verzoend zijn door den dood Zijns Zoons? Is het niet genoeg voor onzen troost in leven en sterven, dat wij vrede hebben met God door het bloed des kruises? Christus is de deur tot het eeuwige leven, en het zal van oneindig meer belang voor ons wezen toe te zien hoe wij die deur willen ingaan, dan te willen weten hoe christus de deur zij.
Allerbelangrijkst noemden wij boven van der hoevens beschouwing der Groninger compendia, en wij houden het er voor, dat, hoezeer hij bescheiden verklaart ‘ze niet hooger te willen aangezien hebben, dan als bevattende enkele opmerkingen hier en daar met enkele bedenkingen doorweven,’ zij echter eene blijvende waarde zal behouden voor een ieder, die bekend wil zijn met het hoofdzakelijke, dat vóór en tegen de Groningsche rigting gezegd kan worden.
Poëzij maakt van bladz. 125-242 het tweede gedeelte van het boekdeel uit. Zij bestaat uit vier-en-twintig stukken van meerderen of minderen omvang. De drie eersten werden door van der hoeven op achttienjarigen leeftijd vervaardigd, en dragen reeds kennelijke blijken van zijnen uitnemenden aanleg voor de dichtkunst. Gaarne onderschrijven wij dan ook het oordeel van een in dit vak meest bevoegden kunstregter, van onzen vaderlandschen zanger tollens: ‘dat van der hoeven een der eerste sieraden van den vaderlandschen zangberg had kun-
{==106==} {>>pagina-aanduiding<<}
nen worden, indien hij het had gewild.’ Overal vinden wij deze vereerende uitspraak in de ons gegevene stukken, in meerdere of mindere mate gestaafd, en wij kunnen ons leedgevoel niet verbergen, dat verschillende redenen, den waardigen vader des overledene hebben genoopt, vele zoo niet de meeste, en welligt de beste zijner verzen, enkele omdat zij hem alleen betroffen achter te houden. (Zie het voorberigt.) Inderdaad zijn wij verlegen, wat wij uit zijne dichterlijke nalatenschap zullen mededeelen als proef van het zoetvloeijende zijner zangen, van den rijkdom zijner verbeelding, van de kracht zijner voorstelling, en van het hooge dier geestvervoering, welke de Engelschen het best door hun ‘noble pathos’ uitdrukken. Wij nemen dus het boek waar het openvalt, en kiezen een paar coupletten uit zijn lied: het geloof des harten, getiteld, door hem in Dec. 1841 gedicht:

‘Zoek God niet boven zon en maan en morgensterre, 
Noch vraag uw priestren uit! De Vader is niet verre: 
Keer, mensch! keer tot u-zelven in! 
 
Want in u is zijn beeld!’ - Welzalig wij, die 't vonden, 
In wie de heugenis van onze maagschap leeft, 
Wie de Eerstgeboren Gods, zijn broedren toegezonden, 
Het vaderhuis herinnerd heeft! 
Wèl hem, die Abba! zegt bij 't spreken tot den Heere. 
Die aan zich-zelf gelooft, niet aan een vreemde leere, 
Naar stelsels noch bewijzen vraagt; 
Wien van zijn heil bewust, en van zijn eeuwig leven, 
Geen vreemde magtspreuk rust, geen twijfling vrees kan geven, - 
Die al het zijne met zich draagt! 
 
Hem sleept de stroom des tijds niet in zijn wieling mede; 
Hij wordt niet omgevoerd der winden spel en roof; 
Hij ziet de worstling aan, in ongestoorden vrede 
Van ongeloof en bijgeloof. 
En schoon de wijflingsvloed zijn dammen door mogt spoelen, 
En 's aardrijks fundament het onderst boven woelen, 
En smoren al wat aêmt en leeft: 
De hulk van zijn geloof zou veilig zijn voor 't woeden 
Een arke Gods gelijk, die oprijst met de vloeden, 
En over 't graf der wereld zweeft. 


{==107==} {>>pagina-aanduiding<<}

Doch hier leggen wij de pen neder: slechts kort was de loopbaan des jeugdigen geleerde, maar hij bewandelde die in godsvrucht en eere; en moge zijn verlies boven alles het vaderhart diep gewond hebben, rijke balsem drupt toch ter heeling uit de heerlijke gedachte - een Zoon gehad te hebben, over wiens verlies het Vaderland en de Kerk rouwe draagt, maar die, gelijk het motto op den titel meldt: reeds als jongeling in een beter leven werd opgenomen, omdat God hem lief had.

h.

c.w.p.





Geschiedenis der Christelijke Godsdienst en Kerk, door Dr. A. Neander. Uit het Hoogduitsch vertaald door W.G. Mauve, Predikant te Haarlem. 5de-7de Aflev. Te Rotterdam, bij van der Meer en Verbruggen. 1849. In gr. 8vo. f 2-70.

Met weemoed nemen wij ook dézen arbeid weder ter hand van eenen man, die eene eerzuil, door anderen voor hem op te rigten, niet noodig had, wijl hij er zich-zelven eene gesticht heeft in dit onvergankelijke werk; zoo als de Romeinsche dichter zong: ‘exegi monumentum aere perennius.’ De hand is verstijfd, die ter eere van zijnen Heer de geschiedpen voerde, het oog gesloten, dat met een zoo helderen en diepgaanden blik het inwendig en uitwendig leven der Christelijke Kerk aanschouwde. Acht-en-dertig jaren lang was hij een sieraad van zijnen stand. Zijn karakter en arbeid maken hem waardig een Kerkvader van deze eeuw te worden genoemd. Zijn naamzelve had eene rijke en verheven beteekenis: neander: - nieuwe mensch. En zoo was hij.
Op den 16 Junij 1789 werd hij te Halle uit Joodsche ouders geboren. Reeds vroeg knielde hij voor christus en riep als een tweede paulus uit: ‘Heer, wat wilt gij dat ik doen zal?’ Eene heerlijke loopbaan werd hem ontsloten, en het geloof behoudende heeft hij den eindpaal bereikt. Hoe vele gedenkstukken heeft hij nagelaten, die van zijn geloof en zijne geloofservaring getuigen!

{==108==} {>>pagina-aanduiding<<}
Wij zullen ze niet optellen, want wij staan voor het verhevenste dier gedenkteekenen: zijne ‘Geschiedenis der Christelijke Godsdienst en Kerk.’ Helaas, de dood heeft hem belet dien grootschen arbeid te voleindigen! Maar, wat nood? De geschiedenis toch der Christelijke Kerk zal op de aarde altijd onvolledig blijven. Hoe men bouwe aan den historischen gedenkzuil des Christendoms, het kapiteel zal er door menschelijke hand niet worden opgezet. Daarom zijn wij tevreden met hetgeen wij van neander ontvangen hebben, en vestigen dankbaar de aandacht op zijn' arbeid, zoo als die in Hollandsch gewaad voor ons ligt.
Naar ons gevoelen behandelt de Schrijver een der moeijelijkste en ingewikkeldste vraagpunten, in de vierde Afdeeling, waarmede het tweede Deel aanvangt; namelijk: de geschiedenis der opvatting en ontwikkeling van de leer des Christendoms. Maar voor het helder oog van den Evangelischen wijsgeer is zij niet duister. Hij spoort de bronnen der verschijnselen op en wijst er oorzaken van aan, welke zelfs den meer dan oppervlakkigen beschouwer verbazen.
In de inleiding wordt het juiste standpunt aangewezen: ‘Dezelfde wet,’ zegt de Schrijver, ‘waaraan wij in de beide vorige Afdeelingen de ontwikkeling des Christendoms met opzigt tot de inrigting der Kerk en het godsdienstig leven onderworpen zagen, zullen wij haar in de Afdeeling, waartoe wij nu overgaan, zien volgen, met betrekking tot de leer. Wij bedoelen de wet, uitgedrukt in de woorden, als motto aan het hoofd van dit deel geplaatst, en waarin de Heer zelf den ontwikkelingsgang van zijn Rijk op de aarde beschrijft. Gelijk een weinig zuurdeeg in den meelklomp, waarin het verborgen is, eene gisting voortbrengt en door innerlijke kracht het geheel doordringt en daarmede zich vereenigt, zoo bragt het Christendom, als de hemelsche gistingstof, door zijne goddelijke kracht eene werking voort in de menschelijke natuur, die, doorgaande tot de diepste diepten van haar wezen, op het denken, zoo wel als op het uitwendig leven haren invloed oefende, ten einde aan alles

{==109==} {>>pagina-aanduiding<<}
zich mede te deelen, alles te hervormen en daarmede zich te vereenigen; iets, dat echter niet dan van lieverlede en na menigen strijd tegen de vreemde bestanddeelen, die moesten overwonnen worden, te bereiken was. Na den invloed des Christendoms op het leven gadegeslagen te hebben, gaan wij nu over, om dien, welken het op het denken en de kennis gehad heeft te beschouwen.
Zoo min het Christendom eene nieuwe wet der letter in eene menigte van afzonderlijke geboden voorschreef, of eene bloot uiterlijke gemeenschap door zekere onveranderlijke uitwendige vormen stichtte, zoo min deelde het ook een onveranderlijk eens voor altijd vastgesteld leerstelsel in eene reeks van volledig ontwikkelde begrippen mede. In beide opzigten, zoo wel ten aanzien der hervorming van leven en wandel, als met betrekking tot de ontwikkeling der leer en begrippen, moest het woord des geestes, die levend maakt, door eigen kracht zich den weg banen. De goddelijke openbaring was er geheel naar ingerigt, om, wat haar inhoud betreft, door de vrije, onafhankelijke werkzaamheid des menschen, wier rede zij met goddelijk licht bestraalde, en wiens hart zij met een nieuw goddelijk leven bezielde, overeenkomstig baren aard, en naar gelang dat leven in hem toenam, ontwikkeld te worden. Met haar werd op de menschelijke natuur geene vreemdsoortige zelfstandigheid geënt, maar haar inhoud was voor alle menschen, hoe onderscheiden in aanleg en karakter, berekend. En wel verre van dat verschil weg te nemen, was zij veeleer bestemd, ieders bijzonderen aanleg te veredelen, en dien door den invloed van haren geest op eene wijze en in eenen vorm te ontwikkelen, als 't meest met elks aard en wezen strookte. Gelijk christus zelf, de tweede adam, het toonbeeld van den nieuwen, naar God geschapen mensch, boven dat verschil in aanleg en karakter verre verheven was, en al de grondtrekken der gereinigde menschelijke natuur harmonisch in zich vereenigde, zoo zou bij de ontwikkeling dier natuur, die van hem uitging, wat in Hem tot een geheel zamensmolt, bij velen in af-
{==110==} {>>pagina-aanduiding<<}
zonderlijke trekken gescheiden zich vertoonen. En deze trekken, ieder op zichzelve bestemd, om door christus bezield, eene bijzondere zijde van zijn beeld uit te drukken, zouden in den loop der eeuwen wederkeerig elkander aanvullen, en aldus te
zamen de volkomene beeldtenis van den geheelen christus te aanschouwen geven. Deze wet was reeds van toepassing op de werktuigen en uitdeelers van zijnen geest voor alle volgende eeuwen, die tusschen Hem en de verdere ontwikkeling zijner Kerk als noodwendige verbindingschakels in het midden staan. Zoo zien wij jacobus en petrus, paulus en johannes met elkander vergelijkende, reeds bij hen, de opvatting en ontwikkeling der goddelijke waarheid, hoewel, wat haar wezen aangaat, ééne en dezelfde, in vier groote hoofdrigtingen zich verdeelen, die te zamen het beeld van den geheelen christus uitdrukken. Intusschen oefende de geest des Heeren op deze door hem aangetrokken en bezielde personen nog te grooten invloed, om niet te verhinderen, dat die verschillende opvatting, ondanks alle verschil in aanleg en karakter, bij hen tot dadelijke strijdigheid oversloeg. Deze verscheidenheid bleef daarom aan eene hoogere eenheid ondergeschikt. En zoo hing het ook in het vervolg van de verschillende geaardheid der menschen af, welke van deze grondrigtingen in de oorspronkelijke ontwikkeling des Christendoms men bij voorkeur volgde, en van welke zijde, en in welken vorm men het aannam en opvatte.
Nadat echter in vervolg van tijd de geest van christus opgehouden had den geest des menschen zoo geheel aan zich te onderwerpen, en het verschil in aanleg en karakter weêr grooteren invloed verkreeg, zag men eenzijdige, met elkander strijdige opvattingen des Christendoms ontstaan, die de goddelijke waarheid op de eene of de andere wijze verminkten; en van nu af werd het de taak der Kerk, om bij hare voortgaande ontwikkeling en loutering harer eenheid zich duidelijk bewust te blijven, en tot deze die strijdende partijen terug te voeren.
Hebben wij in de vorige Afdeelingen het Christendom

{==111==} {>>pagina-aanduiding<<}
in zegevierenden kamp gezien met de godsdienstige denkwijze van Joden en Heidenen, en daarbij opgemerkt, dat de tegenstand van deze zich niet alleen tot openbare vijandschap bepaalde, maar dat die denkwijze ook voor de opvatting des Christendoms verderfelijk dreigde te worden, door het tot zich te doen afdalen en daarmede zich te vermengen, hetzelfde nemen wij waar in de ontwikkeling zijner leer. Gelijk wij Heidensche en Joodsche bestanddeelen belemmerend zagen ingrijpen in de ontwikkeling van het Christelijk leven en het Christelijk beginsel in den strijd met deze zijne overwinnende kracht betoonen, zoo zullen wij dat mede gadeslaan in de geschiedenis der leer, en daarbij tevens het naauwe verband aanschouwen, waarin de ontwikkeling van het Christelijk beginsel in leer en in leven, het leerstellige en het zedelijke, als uitspruitsels uit denzelfden wortel, met elkander staan. Waar nu echter de godsdienstige denkwijze der oude wereld, nadat zij zich eerst in uitwendigen strijd tegen het Christendom verzet had, zich zoodanig met de innerlijke ontwikkeling van hetzelve vermengde, dat zij den grond van het Christelijk geloof ondermijnde, door van het geheel zich slechts een gedeelte toe te eigenen, dáár zag men die verschijnselen geboren worden, welke men met den naam van ketterijen bestempeld heeft......
De vele en stoute ketterijen van dit tijdvak, waarin wij bestanddeelen van Joodsche en Oostersch-Grieksche denkwijze in bonte mengeling werkzaam aanschouwen, stellen ons aan de eene zijde het verwarde drijven voor oogen eener wereld, die, tot op hare grondslagen geschokt, op het punt staat, tot geheele ontbinding over te gaan, of zich op te lossen in eene nieuwe schepping, door eene nieuwe werking van Gods geest uit dien bajert voortgebragt. Aan de andere zijde getuigen die verschijnselen van den onwederstaanbaren invloed, door de verschijning van christus op de menigvuldige bestanddeelen van dien bajert geoefend, en van den verbazenden indruk, welken zij, het eene aantrekkende, het andere afstootende heeft te weeg gebragt.’

{==112==} {>>pagina-aanduiding<<}

Wie bewondert niet de scherpzinnigheid van den wijzen man, die hier met zoo weinige woorden eene zaak opheldert, welke ook een helder licht werpt over het streven van ónzen tijd, die vele verschillende en tegenstrijdige opvattingen in de scholen ontwikkelt, naarmate men het Christendom er opneemt, óf alleen in het verstand, óf alleen in het gemoed, óf in beide.
Na de bronnen te hebben getoond, waaruit de beide hoofdrigtingen der ketterijen zijn voortgekomen en de oorsprongen van die bronnen te hebben aangewezen, bepaalt hij zich tot de beschouwing der ontstane sekten. Het lag in den aard der zaak, dat er, zoo ras het verstand - bekomen van den schok, die het gemoed bewogen had om in het Christendom heil te zoeken - zijne taak aanvaardde, velerleije verschil van opvatting ontstond en ontstaan moesten, naar gelang het niet geheel uitgedreven Joodsche of Heidensche element weder boven kwam.
Elk, die de Tubinger constructie van de vorming en ontwikkeling der Christelijke kerk, met deze niet minder wijsgeerige en diep opgevatte voorstelling vergelijkt, zal, gelooven wij, den palm der historisch ontwikkelde waarheid aan neander toewijzen.
Hij doet eerst de Ebionieten en daarna de Clementinen in hare waarde en onwaarde kennen.
Uitvoerig en volledig is zijne beschouwing van het Gnosticisme, de wijsbegeerte van het zoogenaamd Christelijk weten, die zich boven de onschuld des geloofs verhief; dat treffend verschijnsel uit de jeugdige dagen der Christelijke Kerk. Neander, voorgelicht door de scherpzinnige ontdekkingen van baur en anderen, ziet er den oorsprong van, in het wijsgeerig bespiegelend denken der hooger Aziatische volken.
De volgende vragen legden zich de Gnostiken op hunne wijze wetenschappelijk ter beantwoording voor: Hoedanig moet men zich den overgang van het oneindige tot het eindige, hoe 't begin der schepping denken? In welken zin is God de Schepper eener stoffelijke wereld, zoo strijdig met zijn wezen? Vanwaar, als God vol-
{==113==} {>>pagina-aanduiding<<}
maakt is, het onvolmaakte in de wereld? Van waar de verwoestende krachten in de natuur? Van waar de zonde? Indien een Heilig God de schepper is van den mensch, van waar onder de menschen-zelven dat groote verschil in geaardheid en karakter; zoodat, terwijl de een door een' waarlijk goddelijken geest wordt bezield, de ander zich zoo geheel aan zijne blinde lusten overgeeft, dat bij hem geen spoor meer van een redelijk en zedelijk wezen te vinden is?
Neander deinst niet terug voor de kronkelpaden, langs welke het antwoord hem voert, dat de Gnostiken zochten in het weten door aanschouwing voortgebragt. Moedig en met vasten tred baant hij zich in dien doolhof eenen weg, en geeft de vrucht zijner waarnemingen in eene rijke beschrijving van die wijsgeerige begrippen, derzelver oorsprong, beginselen en onderscheidene rigtingen.
Na eene hoogst leerrijke inleiding vestigt hij de aandacht eerst op de zoodanigen, die zich aan het Jodendom sloten, en eene trapswijze ontwikkeling der Godsregering in het menschdom, op eenen oorspronkelijk voor haar gelegden grondslag aannamen. Nu treden cerinthus, basilides en valentinus op. Hoe juist heeft hij die mannen begrepen, hoe diep hunne theosofische fantasie opgevat! En hoe aanschouwelijk geeft hij hunne begrippen terug; ofschoon ons toch onder het lezen eene soort van duizeling aandeed; hetwelk ons nimmer gebeurde, bij het lezen van johannes, den waren wijsgeer uit den morgen des Nieuwen Verbonds; al zij hem ook Bethlehem te laag om er zijne Christelijke beschouwing mede aan te vangen. Uit de school van valentinus doet neander eenige beroemde mannen kennen. Het zijn heracleon, ptolemaeus, markus en bardesanes.
In dien doolhof voortgaande, vestigt hij verder de aandacht op die Gnostike sekten, welke het Jodendom bestreden, doch naar het Heidendom overhelden. De eerste plaats ruimt hij in aan de Ophiten, welke hij vermoedt af te stammen van eenen godsdienstigen aanhang,

{==114==} {>>pagina-aanduiding<<}
die reeds vóór den tijd van het Christendom bestond. Vervolgens handelt hij over de Kaïniten, carpocrates en zijnen zoon epiphanes; de Antitacten, tegenstanders van orde en wet; de aanhangers van prodicus, en geeft eene kritische beschouwing van de Nicolaïten en de Simonianen. Eindelijk stelt hij de leerstellingen van saturninus, maccion en zijne scholieren in het licht, die allen het Jodendom bestrijden, en het Christendom in zijne zuiverheid en zelfstandigheid zoeken op te vatten.
Deze breede en keurig uitgewerkte beschouwing van het Gnosticisme wordt met een kort aanhangsel over de eerdienst der Gnostiken besloten.
Vervolgens betreedt de Schrijver een ander veld door het Manichaeïsme met distels en doornen bezaaid. ‘Toen de bloeitijd van het Gnosticismus verloopen was, werden, in het laatst der derde eeuw, door den Pers mani of manes nieuwe pogingen aangewend, om het Christendom met de Oud-Aziatische Godsdiensten te vereenigen. Het innerlijk verband, waarin het Christendom tot die godsdiensten stond, riep dergelijke pogingen als van zelf te voorschijn. De feiten toch, waarvan het Evangelie getuigt: - verlossing des menschen, en verbinding van God met hem - stemmen geheel overeen met de diep gevoelde behoefte van het godsdienstig gemoed, die in deze oude godsdiensten zich krachtig uitsprak, en in fantastische willekeur zocht vooruit te loopen en te verkrijgen, wat eerst de volheid des tijds in wezenlijkheid schenken zou. Eene beschouwing, die aan de oppervlakte hangen bleef of zich niet genoeg van de denkwijze der oude wereld had vrijgemaakt, kon daarom, het Christendom met die godsdiensten vergelijkende, ligt tot de meening leiden, dat in beiden hetzelfde goddelijke, slechts in gewijzigden vorm zich openbaarde. Maar alles wordt geheel anders, zoodra men let op de van het Christendom afwijkende begrippen aangaande God, zijne betrekking tot de wereld en het ontstaan van alle dingen, waarop die natuurdiensten berusten. In die allen is het begrip van éénen persoonlijken levenden God, zoo als het Evangelie Hem

{==115==} {>>pagina-aanduiding<<}
openbaart, door eene Pantheïstische denkwijze verdrongen. Daarom verandert die schijnbare gelijkheid bij naauwkeuriger beschouwing weldra in een wezenlijk verschil, en moest elke poging, om die oude godsdiensten met het Christendom te verbinden, op eene geheele verandering van het laatste uitloopen, wijl dat niet anders kon geschieden, dan door het te rukken uit zijn verband met de voorbereidende geopenbaarde godsdienst in het Jodendom, en tot Pantheïstische natuurdienst te verlagen.
Over 't geheel onderscheidt het Manichaeïsmus zich van het Gnosticismus daardoor, dat 't het bestanddeel der Oostersche Theosophie veel inniger met het Christelijke vermengt, om het zich tot een zinnebeeld voor vreemdsoortige idéën toe te eigenen; zoodat de Christelijke namen hier vaak een geheel toevallig voorkomen hebben. Voorts kon in het Manichaeïsmus, ontstaan in streken waar noch de Platonische wijsbegeerte noch de Joodsche godgeleerdheid invloed had uitgeoefend, de Oostersche Theosophie zich met denkbeelden uit eene dier bronnen gevloeid niet vermengen. Sterk komt daarentegen in dit stelsel de invloed uit der leer van zoroaster, aangaande den strijd tusschen ormuzd en ahriman.... Het is duidelijk, dat mani, opgevoed in Perzische godsdienstbegrippen, de leer van zoroaster en het Christendom met elkander wilde verzoenen en zamensmelten.... De wereldverachting, door het Manichaeïsmus gepredikt, en geheel vreemd aan het oorspronkelijk Parsismus, is een karakteristiek onderscheid tusschen het eerste en het laatste. In het Manichaeïsmus bestaat de hoogste volkomenheid in de meest mogelijke onthouding van alles, wat tot de wereld behoort, terwijl het Parsismus eene veredelende inwerking op dat alles gebiedt; en dit practische onderscheid hangt op het naauwst te zamen met het grondverschil der wijzen van beschouwing, waarop de twee stelsels berusten. Volgens het oorspronkelijke Parsismus is van ormuzd eene reine schepping uitgegaan en zocht ahriman deze te verontreinigen en te verstoren;

{==116==} {>>pagina-aanduiding<<}
zoodat de opregte dienaar van ormuzd diens tegenstander volijverig moet bekampen. Volgens het Manichaeïsmus, daarentegen, is in de schepping een kwaad beginsel werkzaam, hetwelk de bestanddeelen, uit het rijk des lichts afkomstig, gebonden houdt, en moet de mensch trachten zich van die banden los te maken, opdat de vrijgemaakte geest zich kunne hereenigen met de bron, uit welke hij is voortgekomen. - Men kan tot verklaring van dit verschil wel tegenwerpen, dat het Parsismus, door vermenging met het Christendom, hoewel dan ook naar den Aziatischen geest gewijzigd, groote verandering moest ondergaan; wijl uit de vermenging van twee stelsels noodwendig een derde, hetwelk van beide verschilt, moet voortkomen. Maar veel in het Manichaeïsmus - zoo als b.v. de leerstukken der zielsverhuizing, en van eene in de natuur gebonden ziel, en de eerbied dáárom van den volmaakten Manichaeër voor alle leven in de Natuur, die hem zelfs deed schroomen het blad van eenen boom te beschadigen, vermits hij denzelfden hemelschen geest in alles aanwezig achtte - getuigt van naauwe verwantschap met die godsdienst, welke zich in Azië het verst heeft uitgebreid, en door hare instellingen het monnikenleven der middeleeuwen herinnert, en door hare zachtmoedigheid voor vele volken de overgang geworden is uit den staat van ruwheid tot dien van halve beschaving: - de Godsdienst van buddha.
Hoogst waarschijnlijk moeten wij in de prediking van mani twee tijdvakken onderscheiden. Zijne leer, en eenige sporen in de geschiedenis doen dat vermoeden. Eerst wilde hij alleen het Parsismus met het Christendom vereenigen; maar nadat hij op zijne reizen het Buddhaïsmus had leeren kennen, meende hij in alle drie die godsdiensten de waarheid gevonden te hebben. Het Dualismus moest dien ten gevolge voor hem hoe langer zoo meer zich in een Pantheïstisch Manismus oplossen.’
Neander brengt de verhalen van mani's leven en werken ter toetse. Christen van belijdenis, hield hij zich voor den door den Heer beloofden parakleet, den van God

{==117==} {>>pagina-aanduiding<<}
gezonden leeraar, om de zedelijke wereldveredeling te voltooijen. Eerst won hij de gunst van den Persischen Koning shapur of sapor; doch moest weldra de vlugt nemen, verketterd door de Magiërs, toen deze zijne leer ontdekten. ‘Hij ondernam nu groote reizen naar Oost-Indië tot naar China toe, en hield zich een tijdlang in de provincie Turkestan op. Zijn langdurig verblijf in dit wingewest werd van groot gewigt voor de ontwikkeling van zijn stelsel. Hier werd hij met het Buddhaïsmus bekend, en kreeg dit weldra eenen zoo grooten invloed op zijnen geest, dat het eene eigenaardige kleur aan zijne geheele denkwijze mededeelde, en het voornemen bij hem wekte, om al die drie godsdiensten tot ééne zamen te smelten. Uit een der heilige grotten van het Buddhaïsmus trad hij te voorschijn met eene soort van zinnebeeldige schilderijen, die dienen moesten, om de waarheden, hem, gelijk hij voorgaf, in zijne eenzaamheid door Goddelijke openbaring meêgedeeld, aanschouwelijk te maken. Nog lang daarna bleven bij de Perzen deze schilderijen onder den naam van Ertenki-Mani in levendig aandenken.
Later in zijn vaderland teruggekeerd, eindigde hij zijn onrustig leven als het slagtoffer van den godsdiensthaat zijner vijanden. Hij werd in den jare 277 levend gevild, zijne huid opgevuld, en voor de poorten der stad Djondischapur opgehangen.’
Nu volgt de ontwikkeling van zijn stelsel, en zijner sekte: de rangverdeeling in ingewijden, uitverkorenen of volmaakten, en oningewijden, de bloote toehoorders; de priesterschap en de godsdienstige feesten en plegtigheden.
Na de ketterij in hare uiteenloopende rigtingen gevolgd te hebben, behandelt de Schrijver de kerkelijke godgeleerdheid in het algemeen. Gelijk doorgaans bepaalt hij ook nu in eene voortreffelijke inleiding het standpunt, waarop de lezer wordt geplaatst.
Ofschoon het bewustzijn der eenheid in de Christelijke kerk beter bewaard bleef, daar zij zich niet in vreemde elementen verloor, en bij gevolg niet tot de uiterste af-
{==118==} {>>pagina-aanduiding<<}
wijkingen afdwalen kon, die elders het verstand deden voorthollen, ontstonden er toch miswijzingen, die opmerking verdienen; dewijl zij, ofschoon op Christelijk terrein, nu eens tot Joodsche begrippen, dan weder tot het Gnosticismus overhelden. ‘Hoe minder,’ zegt neander, ‘de Kerk tot zelfstandigheid gekomen, door het Jodendom werd aangevallen, en hoe heviger daarentegen de strijd was, dien zij met het Gnosticismus te voeren had, zoo veel te eer kon een Joodsch bestanddeel in haar eigen boezem zich ontwikkelen en ongemerkt met hare godgeleerdheid zich vereenigen. Voorts kon zij op tweeërlei wijze het Gnosticismus bestrijden. Zij kon het van zich stooten, zonder het eenige toegeeflijkheid te betoonen, of er eenige waarheid in te erkennen, en daardoor te ligter tot de tegenovergestelde dwaling vervallen. Maar zij kon ook hier doordringen tot de waarheid, in de dwaling opgesloten; zij kon daarin de uitdrukking zien eener innerlijke behoefte, die slechts de ware voldoening zocht, welke het Christendom bestemd was haar te geven. En inderdaad zou het Gnosticismus immer overwonnen worden, zoo kon dat alleen daardoor geschieden, dat de waarheid van de dwaling er in onderscheiden en aan de behoefte, door wier miskenning en verwaarloozing het ontstaan en bevorderd was, bevrediging geschonken werd. Doch ook hier moest men op zijne hoede zijn, en liep men gevaar, om te gelijk met de waarheid in het Gnosticismus, waaraan men regt wilde doen, de dwaling over te nemen.
Die beide rigtingen staan in verband met de dubbele strekking des Christendoms, om de wereld te bestrijden en haar met zich te vereenigen. Daaruit spruiten zij voort, terwijl de eene het bovennatuurlijke des Christendoms in zijne tegenstelling opvat, de andere ze in verband zoekt te brengen met het natuurlijke. ‘Het zal mitsdien,’ verklaart neander, ‘onze taak wezen, aan te wijzen, hoe dit door de omstandigheden en het karakter der volken, zoo wel als door de beschaving der geesten in den tijd, waarvan wij spreken, nader bepaald werd.
En daarbij valt al aanstonds ons oog op het eigenaar-
{==119==} {>>pagina-aanduiding<<}
dige karakter van de beide groote volken, van welke de toenmalige beschaving was uitgegaan, de Grieken en Romeinen. De eerste onderscheidden zich door levendigheid van geest en een wetenschappelijken, naar bespiegeling overhellenden zin, gelijk hun vaderland ook de wieg en bakermat der wijsbegeerte is geweest. Het Romeinsche karakter was daarentegen minder bewegelijk, meer streng vasthoudend, aan het oude gehecht, op het leven en de beoefening gerigt. Deze verschillende geestgestedheid kon niet nalaten, zich in de opvatting en ontwikkeling van de Christelijke leer en Godgeleerdheid te openbaren. Gelijk zij in hare eigenaardige trekken overeenstemde met de beide aangeduide hoofdrigtingen, moest zij op die opvatting en ontwikkeling in menig opzigt een' voor- of nadeeligen invloed oefenen; en het wenschelijkste was daarbij, dat beiden, de Grieksche en Romeinsche geest, hier het evenwigt tegenover elkander bewaarden, en daardoor elkander als in bedwang hielden. Voorts zien wij te Alexandrië, dien hoofdzetel der wijsgeerige beschaving, waar de Platonische, het Christendom meest nabijkomende wijsbegeerte in die dagen ten troon zat, en reeds vroeger eene wijsgeerige beschouwing der Joodsche godsdienst was ontstaan, ook in deze eeuw een streven te voorschijn treden, om door zamensmelting van Grieksche wetenschap met het Christendom, het nieuwe, door de Openbaring gegeven, met de toenmalige hoogte van ontwikkeling, waarop de rede stond, in overeenstemming te brengen. En eindelijk was er uit de school, door joannes in Klein-Azië gesticht, eene denkwijze uitgegaan, die bij haren volstrekten afkeer van de willekeur, waaraan de Gnostiken in hunne bespiegelingen zich schuldig maakten, de eigenaardige grondwaarheden des Christendoms zuiver
bewaren en handhaven en voor alle vervalsching behoeden wilde. De laatstgenoemde rigting werd door irenaeus uit Klein-Azië, waar hij in de school dier eerwaardige Presbyters en jongeren van joannes zijne vorming ontvangen had, naar het Westen heengeleid. Aldaar is deze kerkleeraar, evenzeer uitmuntende door de omzigtigheid van zijnen

{==120==} {>>pagina-aanduiding<<}
practicaal Christelijken geest en zijn' juisten tact, om de waarheden van hare zedelijke zijde op te vatten en in 't licht te plaatsen, als door zijnen ootmoed in de wetenschap, dien hij, diep doordrongen van de verhevenheid der werken Gods en van de beperktheid aller menschelijke kennis, niet ophield, tegen de aanmatigende bespiegelingen der Gnostiken over te stellen, de band geworden, die de Kerk van Klein-Azië met die van Rome verbindt, en de vertegenwoordiger van 't geen beiden met elkander gemeen hebben. Maar gelijk de Romeinsche geest, uitsluitend op de beoefening gerigt, voor de wetenschappelijke behandeling des geloofs geene ruimte overliet, miste het Westen ook eenen man, die de daar heerschende denkwijze wetenschappelijk bewerken en uitdrukken kon. Zulk een man bezat echter de Kerk van Noordelijk-Afrika in tertullianus, in wien wij den Romeinschen geest met den Punischen vereenigd aanschouwen, en die, hoewel van de bezonnenheid en eenvoudigheid, waardoor irenaeus uitmuntte, ontbloot, met dezen nogtans den afkeer van de bespiegeling gemeen had, terwijl hij aan den anderen kant toch weder door innerlijke behoefte tot bespiegeling gedrongen werd. Met andere woorden, de geest van tertullianus verbond met een practicaal-Christelijke, tevens een wijsgeerig hestanddeel, waaraan slechts een regelmatige logische vorm ontbrak, en dat in de Westersche Kerk gedurende langen tijd grooten invloed behouden heeft, totdat het eindelijk den geest bevruchtte van augustinus, den grooten leermeester der eeuwen, in wien tertullianus verheerlijkt herleefde. Tot het ontstaan der eigenaardige denkwijze van tertullianus heeft inzonderheid een verschijnsel medegewerkt, dat, uit het midden der aangeduide geestesrigting in
Klein-Azië voortgekomen, de uiterste spits vormt van den tegenstand, door het Gnosticismus gewekt. Wij bedoelen het Montanismus. En gelijk dit verschijnsel tot de eigenaardige denkwijze van tertullianus zeer wezenlijk heeft medegewerkt, zoo is wederkeerig hij het geweest, die de beginselen, waarop het rustte, stelselmatig ontwikkeld en daardoor aan deze den invloed

{==121==} {>>pagina-aanduiding<<}
verschaft heeft, dien zij op de godgeleerdheid der Westersche Kerk geoefend hebben.’
In de eerste plaats vestigt de vereeuwigde Schrijver zijne aandacht op de Montanistische rigting en wijst op de ontwikkeling van het kerkelijk leven, waarmede het Montanismus zich vereenigde, op de rigting van den geest uit het eerste voortgekomen en in het laatste uitgedrukt. Daarna staat hij meer bepaaldelijk bij montanus-zelven stil en bij hetgeen van hem is uitgegaan. Bij deze beschouwing zal het den opmerkzamen lezer, die het tegenwoordige met het verledene vergelijkt, en de verschijnselen in beide aan de wetten toetst, die 's menschen geest beheerschen, niet ontgaan, dat onze tijd veel en velerlei uitdrukt, hetwelk overeenkomt met de ziekelijke spanning dier sekte, die naar volmaaktheid streefde.

h.

j.h.s.

Précis de la Campagne de 1815, dans les Pays-Bas; par le Major d'Artillerie E. van Löbensels, aide-de-Camp de S.A.R. le Prince Frédéric des Pays-Bas. - Avec plans. Traduit du Hollandais. - La Haye, chez les Héritiers Doorman, libraires de Sa Majesté le Roi. 1849. Grand in Octo. 380 pag.

Dat de aankondiging van dit, in de laatste dagen van 1849 in het licht verschenen werk, eerst heden geschiedt, is eensdeels daaraan toe te schrijven, dat het een werk is van studie, en niet van louter uitspanning; anderdeels ook dááraan, dat veelvuldige en veelsoortige bezigheden den Verslaggever vroeger hebben belet, om zich met behoorlijke aandacht te kunnen wijden aan het overwegen van de gewigtige aangelegenheden, in dit werk behandeld. Het is een geschrift over den veldtogt van 1815, waarover zoo veel geschreven is onder den indruk van het oogenblik, en dikwerf zonder dat de Schrijvers genoegzame of echte bronnen hebben kunnen raadplegen. Daar er nu, op een van het jaar der behandelde gebeurtenissen reeds zoo ver verwijderd tijdstip over dien

{==122==} {>>pagina-aanduiding<<}
veldtogt een geschrift het licht ziet, afkomstig van een' man, die, om zijne verdienste verheven werd tot den rang op welken hij in de Militaire wereld geplaatst is; die meermalen blijken heeft gegeven van zijne grondige wetenschappelijke kennis; en die tevens in de gelegenheid is geweest om toegang tot de beste bronnen te verwerven, en zich van zoo veel licht te omgeven, als het onderwerp behoefde; - is het niet te verwonderen, dat men dáárom, en tevens om de belangrijkheid van het onderwerp, eene zoodanige lettervrucht niet ter loops inziet, maar aandachtig leest, en over het gelezene rijpelijk nadenkt.
Het werk is, volgens den titel, uit het Hollandsch in het Fransch vertaald; doch het blijkt niet door wien de vertaling is geleverd. Vermoedelijk zal dit wel door den Schrijver-zelven zijn gedaan; maar dan moeten wij ons leedwezen te kennen geven, dat niet, al ware het slechts met een enkel woord, de redenen voor die vertaling aan het publiek zijn medegedeeld; en dat ook niet gemeld wordt, of dit geschrift al dan niet een gedeelte hebbe uitgemaakt van een meer uitvoerig, bij de erven doorman, te 's Hage, vroeger uitgegeven werk van denzelfden Schrijver. Wij moeten nu naar die redenen en den oorsprong van dit Précis de la Campagne de 1815 raden; en ofschoon zulk een degelijk en wèlgeschreven werk zichzelven genoegzaam aanprijst, betreuren wij evenwel die terughoudendheid.
Het Fransch is zuiver; de Schrijver heeft getoond, dat hij in die vreemde taal weet te schrijven, zonder zich aan vele gegronde aanmerkingen bloot te stellen; maar met dat al heeft Ref. bij de aandachtige lezing en herlezing van sommige gedeelten wel eens reden gevonden, om te vragen; of de Vertaler zich altijd vrij genoeg heeft gevoeld, om in het Fransch te denken; en zich niet uitsluitend te bepalen tot het overbrengen van hetgeen in den Hollandschen tekst geschreven stond? Er is, voor zijn gevoel, hier en daar wel eens iets stroefs, dat trouwens in een zoo ernstig, wetenschappelijk en gewigtig werk niet schaadt; maar toch den indruk geeft,

{==123==} {>>pagina-aanduiding<<}
dat, hoe onberispelijk het Fransch daar moge zijn, een geboren Franschman echter zich anders zoude hebben uitgedrukt.
Het werk is in twee groote Afdeelingen gesplitst, en wordt voorafgegaan van eene Inleiding, waarin men een algemeen overzigt vindt van de voornaamste gebeurtenissen in Europa, sedert het vertrek van napoleon naar het eiland Elba, tot aan zijnen terugkeer in Frankrijk, en de Schrijver een diepen blik werpt in den inwendigen toestand van Frankrijk, het karakter van Koning lodewijk XVIII, en de rigting, waarin de Restauratie zich bewoog. - Mogt napoleon al gewaand hebben geenen anderen vijand te bestrijden te vinden dan den Koning van Frankrijk; hij ontwaarde alras uit de houding der Mogendheden, dat hij zich had vergist, en zich gereed moest maken, om met een geheel nieuw leger eenen nieuwen wereldstrijd aan te vangen. Na eene opgave van den toestand des Franschen legers, zoo als napoleon dien vond; en van de veranderingen door hem er in aangebragt, deelt de Schrijver mede, welke de vermoedelijke plannen des Franschen Keizers waren; en hoe hij zich vleide België, toen aan Nederland vastgehecht, daarvan te zullen losscheuren, zoodra hij zijnen adelaarsstandaard op hunnen grond zou planten. Inmiddels werd door de Mogendheden alles in gereedheid gebragt, om den overweldiger in zijne stoute ontwerpen te keer te gaan.
Nu laat de Schrijver het een en ander volgen over den toestand van ons Vaderland, en het deed ons goed, met eene bezadigdheid, die den Schrijver tot eer strekt, hulde te zien toegebragt aan de waarheid, die niet kan verduisterd worden, dat het vreemde juk onder hagchelijke omstandigheden is afgeschud door de Natie, met betrekkelijk zeer geringe krachten. - Uit dien staat van zaken neemt de Schrijver aanleiding, om op te komen tegen de plaatsvervanging, van wien ook, in de krijgsdienst, en prijst de dienstpligtigheid voor allen aan. Omtrent de wijze van zamenstelling van het korps officieren in dat moeijelijk tijdsgewricht, deelt de Schrijver zijne meening mede, en zet op eene zeer kiesche wijze het ge-
{==124==} {>>pagina-aanduiding<<}
brekkige van dien stand van zaken uiteen; maar doet ook met nadruk uitkomen, hoe met luttel krachts, en bij eene organisatie des legers, die veel te wenschen overliet, en onder gemis van ervaren officieren, toch nog zoo veel door Nederland is gedaan.
Mot zeer duidelijke tabellen wordt de wijze van zamenstelling van het Nederlandsche leger verder toegelicht; daarna over die der Pruissische en Engelsche legers insgelijks gehandeld, en ten slotte de stelling opgegeven der vereenigde legers; alsmede de laatste toebereidselen tot den veldtogt door napoleon ondernomen.
In de Eerste Hoofdafdeeling, die in zes onderdeelen is gesplitst, gewaagt de Schrijver van de voorvallen op den 15 Junij 1815, van de gevechten bij Ligny en bij Quatre-Bras, en besluit elke dier mededeelingen met eenige beschouwingen over die gevechten, die, om de juistheid der beoordeeling, vooral voor den krijgsman van groote waarde zijn; bovenal geldt dit ten aanzien der al of niet juiste berekeningen van napoleon, omtrent de tegenwoordigheid van den Maarschalk ney op de hem aangewezene plaats; en omtrent de eigenlijke oorzaak van den begonnen maar gestaakten, eindelijk doorgezetten aanval der Fransche Garde; alsmede omtrent de houding van blucher en wellington te dien dage. Niet minder lezenswaardig zijn de opmerkingen en beschouwingen omtrent het laatstgemelde gevecht bij Quatre-Bras, zoo wel wat de houding en sterkte der Fransche krijgsbenden betreft, als wat aangaat de Nederlandsche troepen, die door de keuze van het terrein en door hunne dapperheid, zoo veel hebben toegebragt tot de beslissing van die gevechten, en waardoor voor de Fransche legermagt, door heen en weder trekken, een oponthoud is ontstaan, dat noodwendig nadeelig heeft moeten werken op het Fransche leger. Het doet Ref. leed, dat hij zich, zal dit Verslag niet te uitgebreid worden, moet onthouden van in meer bijzonderheden te treden, en hij verwijst den lezer naar het werk-zelf, dat in degelijkheid uitmunt, en met ijver en zorg behandeld is. - De Tweede Hoofdafdeeling, mede in zeven onderdeelen gesplitst, handelt over de gevechten op den 17 Junij,

{==125==} {>>pagina-aanduiding<<}
en over den slag van Waterloo. Vooral omtrent dien grooten veldslag wordt alles aangewend ter verduidelijking, en zoo mogelijk ook tot oplossing van dienaangaande nog altijd, en welligt voor immer bestaan blijvende raadselen. Eene naauwkeurige opgave van de plaatsing en verdeeling der troepen op dien altijd merkwaardigen grond, gaat aan de opgave der onderscheidene gevechten, en der achtervolgens in het vuur gebragte legerafdeelingen vooraf; daarna wordt gehandeld over de gevechten, die bij Wavre hebben plaats gehad, tusschen eene Pruisische legermagt en een deel van het Fransche leger. Ook dáár heeft de Schrijver zich niet bepaald tot het maken van bloote opmerkingen; maar hij heeft het voorgevallene zoodanig toegelicht, dat het den lezer van zijne bezadigde en onpartijdige wijze van voorstellen overtuigt. Vervolgens wordt de aandacht afgetrokken van de afzonderlijke gevechten, die wel den vijand konden vermoeijen, maar niet genoeg verzwakken om hem te kunnen bedwingen, en uitsluitend gevestigd op dien grooten strijd, waarbij duizenden het leven lieten; waar de zege bevochten werd niet in het belang van dezen of genen werelddwinger, maar in het belang van geheel een werelddeel; en waarbij de gezegende vrede voor eene lange reeks van jaren is bevestigd geworden, en een Statenstelsel in Europa gegrondvest, dat natuurlijk wel vele bezwaren in zich besloot; maar niettemin zeer veel heeft toegebragt tot die bevrediging, welke de volken onderling zoo zeer van noode hadden.
Uit een krijgskundig oogpunt vooral zijn de beschouwingen en opmerkingen van den Schrijver hoogst belangrijk. Wat hij zegt omtrent de in de eerste bedwelming der overwinning, of onder den indruk eener nederlaag rondgevente verhalen, boezemt alle vertrouwen in omtrent zijne waarheidsliefde. Hij deelt zijne gedachten zeer ordelijk mede, en werpt nog vooraf een blik op het gebeurde bij Ligny, waar napoleon meester was gebleven; op het sedert gebeurde, en op zijnen last aan grouchy, en het opönthoud van dien Generaal, die op een ander punt ging strijden. - Opmerkelijk is het, en

{==126==} {>>pagina-aanduiding<<}
voor het waarom worden redenen bijgebragt, dat het uur, waarop de slag aanving, niet is bepaald geweest. Men kan echter aannemen, dat de eerst tegen den middag begonnen strijd is aangevangen op het tijdstip, waarop napoleon berekende, dat grouchy op het terrein had kunnen tegenwoordig zijn; en dat de Keizer, niet vermoedende dat hem ook van die zijde eene Pruissische legerafdeeling zou worden tegengesteld, zijn regtervleugel als gedekt beschouwde door grouchy, die in last schijnt gehad te hebben om de Pruissen bezig te houden. Hier ontstaat de vraag: of napoleon niet had moeten doorzien, dat de Engelsche Veldheer op dien bijstand der Pruissen rekende. Hoe 't zij, napoleon was in het denkbeeld, dat blucher door grouchy werd in bedwang gehouden, de Schrijver vraagt met reden: of deze niet verantwoordelijk is voor de regtbank der geschiedenis, wegens het niet leveren van den bijstand, dien hij bij magte was te verleenen, en zijn afwezig blijven uit den strijd? Hierna volgen nog een aantal krijgskundige beschouwingen omtrent de zamenstelling der kolonnes en over derzelver aanvoering, met aanduiding hoe verdienstelijk de infanterie zich heeft gedragen, en welk een allezins loffelijk aandeel de Nederlandsche troepen aan de behaalde overwinning hebben gehad; zij vooral, die onder aanvoering van den Prins van oranje (nu wijlen Koning willem II, roemruchtiger gedachtenisse) tot een mikpunt strekten der gestadig herhaalde vijandelijke aanvallen, die zij met eene even standvastige als onverwinbare heldhaftigheid hebben verduurd. De stijl van het werk, met hoog te prijzen waarheidsliefde, en op een doorgaanden toon van deftigheid en waardigheid geschreven, vertoont ten laatste eene verheffing, die, verre van
in zulk een geschrift misplaatst te zijn, den lezer wegsleept en tot zelfvoldoening stemt, wanneer de Schrijver de wèlverdiende lofspraak vermeld, van de lippen gevloeid des grootsten Veldheers, dien Europa nog in leven heeft, den onsterfelijken wellington, omtrent de heldhaftigheid der bewoners van Nederland, die niet slechts, in 1813 en 1814, een knellend juk in heilige geestdrift

{==127==} {>>pagina-aanduiding<<}
wisten af te schudden, met gevaar van lijf en goed; maar in de velden van Waterloo met eenen moed en standvastigheid, boven allen lof verheven, getoond hebben, ook goed en bloed veil te hebben om hun herboren Vaderland en herkregen, neen, met het staal herwonnen volksbestaan te behouden. - De val van napoleon was het natuurlijk en noodzakelijk gevolg van het verlies van den veldslag, en de Schrijver deelt ook daaromtrent en omtrent den aftogt des Nederlandschen legers merkwaardige bijzonderheden mede. Met genoegen zagen wij ook, hoe bij hetgeen omtrent den veldslag wordt gemeld, geenszins uit het oog verloren, maar in het regte licht gesteld is, de zoo krachtdadige en invloedrijke deelneming aan den strijd van den Generaal chassé, en de door hem daarin bewezen diensten. Gaarne zeggen wij van den Schrijver, dat - gelijk hij, en te regt instemt met het gevoelen van den grooten van der palm, dat de afschudding van de Fransche overheersching eene daad is, die aan de vergetelheid behoort ontrukt te worden; waartoe die voortreffelijke Redenaar-zelf een zoo heerlijk Gedenkstuk heeft geschreven - eveneens hij het zijne waardiglijk heeft toegebragt, om die grootsche daad, in gedachtenis te bewaren, en hoogst gewigtige bijdragen heeft geleverd, niet alleen om den roem der vaderen bij den nakomeling bekend te houden, maar ook latere geslachten tot leering: hoe met geringe kracht een groot doel kan worden bereikt, wanneer eendragt in zin en wil gepaard gaat met onverbasterde deugdelijkheid. - Moge die eendragt en deugdelijkheid der Natie in wezen blijven! Véél daartoe kan het onschatbaar voorregt bijdragen, door de Voorzienigheid, in Hare genade, aan den Nederlander voor immer, zoo het schijnt, ten deel bestemd: - steeds, in dagen van beproeving, de eendragt, deugd, moed en volharding van waardige ouders en voorzaten,
uit verschillende tijdperken van 's Lands geschiedenis voor oogen te hebben; maar - vergeten wij het nooit! - het meest kan en moet daartoe bijdragen eene gemoedelijke opvoeding van het hart, gepaard aan eene betamelijke ontwikkeling der vrijheid van den geest; -
{==128==} {>>pagina-aanduiding<<}
een godsdienstige zin, aangevuurd door voorbeelden, niet gekleurd door partijdigheid of sectegeest; maar voor oogen staande in het heldere licht der waarheid. Dat hebben onze Vaderen uitgedrukt op hun oorlogsgeschut, in de verheffende spreuke: vigilete, deo confidentes, en zoo lang de geest, waarvan die woorden de uitdrukking zijn, het nakroost vervult, zal het, gelijk dat voorgeslacht, ernstig en krachtvol elken aanrander van zijne onafhankelijkheid weêrstaan, en door standvastigheid en moed de zege behalen.
Een drietal plannen, zeer net uitgevoerd, maakt de voorstelling van het geschrevene volkomen, en is van groote waarde in verband met het werk, dat hoogst verdienstelijk is, en in elke boekerij behoort gevonden te worden. Wij brengen den Heer van löbensels dank en hulde toe, en twijfelen niet of ook elke onpartijdige in het buitenland zal hem-zelven, en, nu ook door hem, Nederland regt laten wedervaren. Het werk, in de algemeen bekende taal geschreven, is voor geheel de beschaafde wereld bestemd. Wij hopen, dat het alom zoo veel aftrek moge vinden, als het verdient èn om het onderwerp, èn om de wijze, waarop het is uitgevoerd.

m.

m.v.




Mr. D.G. Vernée, Kantonregter te Medemblik. De heilzame invloed der Armen-kinderbewaarscholen, op volwassenen, door voorbeelden aangetoond. Te Medemblik, bij de Wed. L.C. Vermande. 1850. In gr. 8vo. 30 bl. f :-30.

Dit stukje, eene redevoering, uitgesproken bij de inwijding en opening der Armen-kinderbewaarschool te Medemblik, op den 17 Maart 1850, is ten voordeele dier school uitgegeven. Het onderwerp-zelve wekt reeds op, om het kleine werkje in handen te nemen, en het doel der uitgave strekt tot een prikkel, om de weinige stuivers, die het kost, niet te ontzien.
De godsdienstige zin van den Schrijver doet zich bij

{==129==} {>>pagina-aanduiding<<}
den aanvang zijner rede al dadelijk kennen, want hoe zeer hij er zich in verheuge, dat de aanleiding tot de oprigting der Bewaarschool van hem is uitgegaan, niet minder erkent hij: ‘dat de mensch, zonder den bijstand en de hulp des Allerhoogsten niets kan verrigten; dat wij menschen slechts werktuigen zijn, in Zijne hand, en dat van alles wat de mensch goeds doet, de eere Gode toekomt.’
Wij stemmen het volkomen toe, dat de Armen-kinderbewaarschool eene inrigting is, waarin: ‘kosteloos, de kinderen van jeugdigen leeftijd, van behoeftige ouders, van welke godsdienst ook, worden opgenomen, en waar, in het kinderlijk gemoed, de eerste zaden van deugd, zedelijkheid, waarheid, liefde, orde, godsvrucht, verdraagzaamheid en arbeidzaamheid worden gestrooid, en waar deze ontkiemen.’ Uit dien hoofde achten wij het vestigen van Bewaarscholen in het algemeen, het zij dan al of niet kosteloos, overal raadzaam, waar de bevolking talrijk genoeg is om zoodanige inrigting te doen stand houden. - Treffende voorbeelden zijn door den Schrijver aangevoerd, om den heilzamen invloed dier inrigting op de ouders der kinderen aan te toonen. Zonder overal evenzeer in het oog te vallen, is de invloed der Bewaarschool op zedelijkheid en orde in de huisgezinnen zeer groot, maar vooral groot is de invloed van het lager schoolwezen op zedelijkheid en kennis in de huisgezinnen, niet enkel van den behoeftigen stand; neen, ook van den burgerstand en van den fatsoenlijken burger. Zoo vele ouders nemen het goede over door hunne kinderen in de school opgedaan, dat de Bewaarschool en de Lagere school, die aan elkander behooren te sluiten, als bijzonder groote weldaden in elken geordenden Staat verdienen beschouwd te worden. Moge de redevoering van den Heer vernée medewerken, om die overtuiging ingang te doen vinden waar zij nog niet gevestigd is, opdat zulke scholen allerwege in ons Vaderland tot stand komen.
Men vergunne ons ten slotte eene aanmerking op het woord Armen-kinderbewaarschool. Bewaarschool, de naam

{==130==} {>>pagina-aanduiding<<}
dier inrigting, waar de kleinen, tot hun zesde jaar, worden opgekweekt, en vanwaar zij op de Lagere school overgaan, drukt het geheele denkbeeld uit, en de bijvoeging kinder is alzoo overbodig. Van den aanvang af heeft die inrigting, zoo wel hier als elders, uitsluitend voor de lagere standen gediend, en uit dien hoofde is ook het voorgevoegde armen onnoodig; ten ware men kome in de beteekenis van de Engelsche Ragged school, hetgeen wij niet gelooven, dat de eigenlijke bedoeling is. In eene plaats als Medemblik vooral, waar de bevolking weinig meer dan 2000 zielen telt, zou de zelfde inrigting gevoegelijk kunnen dienen zoo wel voor den lageren burgerstand, als voor de behoeftige klasse, en ook dáárom zouden wij het enkele woord Bewaarschool, waaraan zich niemand stooten zal, het doelmatigst achten.

l.




De Regtspraak van den Hoogen Raad, van 1 October 1838 tot 1 September 1850, gebragt op de artikelen der Staatsen burgerlijke wetten, besluiten en verordeningen, alles met ophelderingen en geschiedkundige toelichtingen, verwijzingen, enz., door Mr. D. Léon, Advokaat bij den Hoogen Raad der Nederlanden. Eerste Deel (Staatsregt), Tweede Aflevering, van bl. 145-276. Te's Gravenhage, bij Gebroeders Belinfante. 1850. (Voor rekening des Schrijvers.) In gr. 8vo.

De werkzame Schrijver heeft met deze aflevering het Eerste Deel van zijne verzameling voltooid. Hij behandelt in deze aflevering de wetten en verordeningen van 1816 af, voorts provinciale en plaatselijke verordeningen, kerkelijke reglementen, tractaten, en eindelijk de Fransche verordeningen, welke bij den Hoogen Raad een onderwerp van kennisneming en beslissing zijn geweest. Ten slotte geeft hij nog eenige bijvoegsels en verbeteringen. De wijze van bewerking is geheel gelijk aan die van de eerste aflevering, en wij mogen dus te dien opzigte verwijzen naar onze vroegere aankondiging, in

{==131==} {>>pagina-aanduiding<<}
de Vaderlandsche Letteroefeningen, voor 1850, No. XV, bl. 674.
Belangrijk zijn onder vele anderen de mededeelingen omtrent de geschiedenis van, en de regtspraak over de Wet van 28 Nov. 1818, omtrent het onderstands-domicilie; waaraan de Schrijver ook eene herinnering aan de latere wets-ontwerpen (die niet zijn tot stand gekomen) heeft toegevoegd: de opgaven van de literatuur omtrent het onderwerp kon echter veel worden vervolledigd.
Gaarne doen wij hulde aan de zeer oordeelkundige aanteekening van den Schrijver, op bl. 191, bij het Kon. Besluit van 1 April 1835, betreffende de vereffening der boedels en nalatenschappen, onder de voormalige weesof momboirskamers berustende. ‘Met betrekking tot de weeskamers (zegt de Schrijver) mag het verwondering baren, dat niet bij eene wet de, bij het gemeene regt vastgestelde termijn van verjaring, ook met betrekking tot die instelling, van toepassing wordt verklaard; - met dat gevolg, dat de termijn van verjaring zou beginnen te loopen van de afkondiging van die wet, en na de vervulling van den daarbij vast te stellen termijn, de onopgevorderde kapitalen, even als iedere andere vacante nalatenschap, aan den Staat zoude vervallen. - Nu toch zijn die ligchamen in het bezit van aanzienlijke kapitalen, die geene rente afwerpen; terwijl bovendien de handelingen der weeskamers, na de vervulling der formaliteiten, bij art. 9 van voormeld Kon. Besl. v. 1 April 1835 voorgeschreven, aan geene contrôle hoegenaamd zijn onderworpen. Hiermede dan ook zou het doel kunnen worden bereikt, hetwelk men bij art. 9, al. 2 in fine van voormeld Kon. Besl. schijnt op het oog te hebben gehad, namelijk het nemen van zoodanige maatregelen, als ten aanzien der afdoening van hetgeen de alsdan (in dit art. bedoelde) nog onopgevorderde boedels betreft, zullen bevonden worden te behooren.’ - Alleen vermeenen wij, dat de Staat geen tijdsverloop van dertig jaren na de afkondiging eener nog te vervaardigen wet zoude behoeven te wachten, om in het voorloopig bezit

{==132==} {>>pagina-aanduiding<<}
der bewuste vacante kapitalen te geraken, maar gelooven, dat de wet zeer wel de in bezit stelling één jaar na de niet-verschijning of afwijzing van pretendenten, ten gevolge van drie jaar op jaar gedane edictale citatiën, zoude kunnen bevelen.
Zeer breedvoerig is de Heer léon op het stuk der verschillende Kerkelijke reglementen, en deelt ook in groote trekken mede, wat, na of ten gevolge der Grondwetsherziening van 1848, voor de verschillende kerkgemeenten deswege is voorbereid of tot stand gekomen.
Van geschiedkundig gewigt is ook de aanteekening omtrent de Mentzer overeenkomst van 31 Maart 1831: zie bl. 224 en volgg., en in het geheel al wat daar ter plaatse over tractaten gezegd wordt; al kan men zich ook niet geheel met den Schrijver vereenigen in zijne oordeelvelling over de uitleverings-quaestie.
Bij gelegenheid van een zeer gepast, indien maar niet al te uitvoerig vertoog over de nieuwe postwest, wordt zeer te regt de beperkte uitlegging, door den Heer kemper, in zijne Handleiding, bl. 177, aan het woord belasting gegeven, bestreden.
Ofschoon het aanhangsel van 10 bladz. pleit voor des Schrijvers zncht om volledig zijn, is het echter wenschelijk, dat hij die volledigheid in het vervolg vóór den druk geheel zoeke te bereiken: het is soms lastig, behalve het werk-zelf, ook nog een aanhangsel te moeten naslaan.




Beginselen van Staathuishoudkunde, door Mr. J.L. de Bruyn Kops. Te Leyden en Amsterdam, bij J.H. Gebhard en Comp. 1850. In kl. 8vo. 315 bl. f 1-90.

Een werkje, hetwelk reeds den tweeden druk beleeft, en den jeugdigen Schrijver bereids het lidmaatschap der Provinciale Staten van Noord-Holland en eene gelijktijdige, ofschoon met bescheidenheid van de hand gewezene aanstelling bij het Ministerie van Binnenlandsche Zaken heeft verworven, behoeft voorzeker onze wat te

{==133==} {>>pagina-aanduiding<<}
lang teruggebleven aanbeveling niet meer. Maar het is ons een waar genoegen, bij vernieuwing de aandacht van alle onze lezers op dit gulden boekske te vestigen, omdat wij het door oud en jong, door man en vrouw, door rijk en arm, door geleerden en ongeletterden wenschen te zien gelezen en herlezen. Het is daarvoor allezins geschikt, zoowel wat den vorm als wat den inhoud betreft. De inhoud is staathuishoudkunde, of luidt u die naam te geleerd, neem dan ter harte de omschrijving dier wetenschap door den Schrijver op bl. 1 gegeven: ‘De kennis van het huishouden der maatschappij’. Zie, uit die enkele verduidelijking blijkt reeds, dat die wetenschap, welke leert: ‘hoe de rijkdommen in de maatschappij worden geboren en vernietigd’, een vak is, hetwelk allen, die in de maatschappij verkeeren, ten naauwste moet ter harte gaan. Van die wetenschap nu vindt men hier de beginselen, op eene duidelijke, populaire, aangename, stelselmatige, opbouwende en leerzame wijze voorgesteld.
Wil men één staaltje? - Welaan, wij wijzen u naar bl. 5 en 4. ‘Wij zeiden: de staathuishoudkunde is de leer der rijkdommen. Niemand vatte dit echter op, als of zij voorgaf een middel te leeren, “om gemakkelijk rijk te worden;” wie dit slechts verlangt, legge ons gerust ter zijde, of leze ons alleen om van zijne dwaling terug te komen.
Neen! wij zetten het op den voorgrond, en het kan niet genoeg worden herhaald: niet zonder moeite wordt welvaart verkregen; het is de arbeid, die rijkdommen voortbrengt; de arbeid, die de natuurkrachten ontdekt, en hunne geregelde werking aan den mensch onderwerpt; de arbeid, die zoo heilzaam werkt op ligchaam en ziel, en die reeds een zegen zoude zijn, al bragt hij geene schatten voort.
Dit is de eerste les der staathuishoudkunde: niet zonder moeite, zonder inspanning, zijn de voorregten te verkrijgen, waarmede zij zich bezig houdt; en tot eenig antwoord op de vraag: “Wat moet ik doen om welvaart te verkrijgen?” zal men hooren: “Werken en eerlijk zijn.”

{==134==} {>>pagina-aanduiding<<}

En denkt men nu welligt: datzelfde leert mij de Godsdienst, en dit hoorde ik reeds van mijne ouders en leeraars, zoo antwoorden wij: “reden te meer om te gelooven, dat ook onze wetenschap waarheid spreekt; hare beoefening zal die vorige lessen versterken.
De eischen der Godsdienst zijn niet zwaar: - zij heeft één gebod; Liefde. - Dit gebod is plegtig bezworen; toch was het niet genoeg om die nakoming te waarborgen.
Hier treedt eene wetenschap op, die zich enkel tot aardsche goederen bepaalt, en hare grootste les is dezelfde als die der Godsdienst: “Bemin uwen naasten.” Dus komt bij de drangreden van pligt nog die van het eigenbelang; en dan zullen toch die twee lessen, die om verschillende redenen denzelfden weg aanprijzen, wel vaster overtuiging geven, en de bewandeling van dat regte pad gemakkelijker maken.
Een voorregt is er bovendien, dat der Staathuishoudkunde eigen is, even als aan alle wetenschappen, die bestaande natuurwetten onderzoeken, al brengen zij dit niet in toepassing: zij leert ons de hand van den Schepper erkennen in het leven der maatschappij, gelijk de sterrekunde die ontdekt in den loop der werelden, gelijk de natuur ons die toont in den wasdom der plant.’
Wij achten dit weinige tot aanbeveling meer dan voldoende, en hopen, dat bij velen de zucht zal worden verlevendigd, om nog wat dieper in te dringen in eene wetenschap, wier getrouwe beoefening en zorgvuldige toepassing, met Godsdienst en zedelijkheid, den besten waarborg oplevert van algemeene welvaart en volksgeluk.

Politieke wenken en vertoogen. I. II. In 's Gravenhage en te Amsterdam, bij de Gebroeders van Cleef. 1850. In gr. 8vo. 16 en 28 bl. f :-50.

In deze afdeelingen (de volgende zijn ons gelukkig niet toegezonden) worden de volgende onderwerpen behandeld: herziening van art. 198 der Grondwet - Ontbinding der Kamers - Ministeriële verantwoordelijkheid - de Kieswet.

{==135==} {>>pagina-aanduiding<<}

De Schrijver, wie hij zijn moge, ziet blijkbaar door de Groene-bril; hij plaatst zich op het zoogenaamd antirevolutionnair terrein, dat is van hen, die allen voor revolutionnairen uitkrijten, die het in de politiek niet met stahl en groen houden, zij mogen dan democraten, vrijzinnig, gematigd, behoudend of reäctionnair wezen.
Wat de vertoogen-zelve aangaat, die hier worden aangetroffen: zij zijn niet te beöordeelen, zonder ze tevens geheel of gedeeltelijk te wederleggen; daartoe is hier de plaats niet en gevoelt Referent ook geene de minste roeping. Dus, slechts een kort woord over elk. In het eerste vertoog wordt de bepaling der Grondwet bestreden, volgens welke gedurende een Regentschap geene verandering in de Grondwet of in de erf-opvolging mag worden gemaakt. De Heer groen c.s. schijnt niet te willen gelooven, dat in deze bepaling, gedurende een Regentschap, de hechtste grondslag bestaat voor de onschendbaarheid van de regten der Kroon en van de Dynastie. Het tweede vertoog dringt op de ontbinding der Kamers aan: maar behalve het motief, hetwelk alleen die ontbinding kon, mogt en moest wettigen, - dat namelijk de verkozenen naar een provisioneel reglement niet voor een deel zouden blijven zitten naast de verkozenen volgens de nieuwe Kieswet - heeft, bij den Schrijver en zijne partij, blijkbaar; bij den wensch naar ontbinding, het verlangen gegolden, om de oppositie tegen het tegenwoordig Gouvernement in de Kamers te versterken; dit verlangen is althans, wat de Tweede Kamer betreft, niet bevredigd. Het derde vertoog heeft de strekking, om de denkbeelden van den Minister van Binnenlandsche zaken omtrent de betrekking tusschen den Koning en zijne Ministers in verdenking te brengen; maar de Schrijver-zelf is te kort geschoten in den eerbied voor het echt constitutionneel beginsel: the King can do no wrong, hetwelk toch in het Engelsche Staatsregt, met hetwelk men zoo vaak schermt, is ingeweven. Het vierde vertoog eindelijk, tast de Kieswet in hare beginselen aan, vooral van de groote districten en den lagen census. De ondervinding bij de laatste verkiezingen heeft echter geleerd, dat de census hier te lande volstrekt niet te laag is, en dat ook bij de tegenwoordige Districts-verdeeling elke partij en elke kleur in
betamelijke evenredigheid kan worden vertegenwoordigd.
Dit zij genoeg, om den geest en de bedoeling dezer Politieke wenken en vertoogen te doen kennen en waardeeren. Zij kunnen wedijveren met de Staatkundige be-
{==136==} {>>pagina-aanduiding<<}
schouwingen van den Heer mackay, in het Tijdschrift de Vereeniging.
i.w.




Handwoordenboekje, ter aanwijzing van de ontdekking, uitvinding en verbetering van de voornaamste zaken en voorwerpen, welke in het dagelijksch leven voorkomen; door H.M.C. van Oosterzee, Predikant te Oirschot. Te 's Hertogenbosch, bij Gebr. Muller. 1850. In 12mo. IV en 210 bl. f :-60.

De Eerwaarde van oosterzee, naamgenoot van den beroemden Rotterdamschen kanselredenaar, biedt ons publiek dit leerzaam boekje aan, hetwelk wij meenen, inzonderheid voor de hoogere klassen der lagere scholen te mogen aanprijzen. Ook voor personen, die geene geletterde opvoeding ontvangen hebben, of die geene andere soortgelijke uitvoeriger woordenboeken kunnen raadplegen, is het nuttig. Menigeen kan er door worden opgewekt, om middelen te zoeken tot meerdere verrijking van zijn geheugen en verstand.
Over de behandeling van zulk een werkje iets te zeggen, is geene gemakkelijke zaak. Dit is zeker, dat het boekje, waarover wij nu spreken, van de nuttige werkzaamheid des Schrijvers getuigt, en zelfs als lectuur aangenaam is. Het is een zéker werkend behoedmiddel tegen verveling. Wie het op zijne tafel heeft liggen, en 't in ledige oogenblikken openslaat, zal gewis van die hatelijke vijandin van alle levensvreugde geen hinder hebben. De artikelen zijn kort, rijk in zaken, wèlgeschreven, en hebben geene betrekking tot elkander; zoodat men dadelijk eene verscheidenheid van onderwerpen voor oogen heeft, die niet missen kan de nieuwsgierigheid te prikkelen en den geest bezig te houden. Gaarne deelden wij een paar artikelen tot eene proeve van de behandeling mede; doch wij staan met de keuze uit zoo vele honderden verlegen, en bevelen liever, hetgeen wij met gerustheid kunnen doen, elk aan, om zich het onkostbare boeksken aan te schaffen.
Een werkje voor zoo velen nieuw, voor allen boeijende, zal wel een tweeden druk beleven. Eenige aanteekeningen, die wij al lezende maakten, en hieronder laten volgen, kunnen den Schrijver dán te stade komen. De reeks van uiteenloopende artikelen, tot welke zij betrekking hebben, geeft tevens eenig denkbeeld van de menigte verschillende onderwerpen, die in dit Handboekje behandeld worden.

{==137==} {>>pagina-aanduiding<<}


Aardappelen. Er wordt ook voorloop uit gestookt.

Alchimie. Heeft den grondslag tot de scheikunde gelegd, en men dankt er vele geneesmiddelen aan.

Aluin, wordt in de verwerijen als een algemeen bijtmiddel (mordant) gebruikt.

Camphine, wordt genoemd bij de Argandsche lampen; maar op hare plaats niet behandeld.

Barnsteen, heeft aanleiding gegeven tot de ontdekking der electriciteit.

Bed. Het luchtbed is niet genoemd.

Middelen om te bedwelmen, waren vroegen bekend en werden tot hetzelfde doel als de aether aangewend; zoo als opium, morphine, eene aderlating, de magnetische slaap.

Blanketsel. Men had vroeger ook de gewoonte, om figuren van zwarten taf (mouches) op het gelaat te plakken.

Bleeken geschiedt ook vooral door chlore.

Bloedsomloop, was reeds gedeeltelijk door servetus ontdekt.

Distilleren, moet dit niet zijn: destilleren?

Dansen. De quarrés noemt men: françaises; de colonnes: anglaises.

Elastieke gom. Wegens hare oplosbaarheid in zeer weinige zelfstandigheden, en verweeking door warmte, wordt zij tot zeer vele doeleinden, vooral in de geneeskunde, en zelfs tot het vervaardigen van waterdigte kleederen gebruikt; zie Mackintosh.

Epaulet. Schouderbanden, later als onderscheidingsteeken, onder eenen anderen vorm, aangenomen.

Galvanisme. Is electriciteit door scheikundige werkingen opgewekt, en genoemd naar galvani.

Gas. Er is ook zoogenaamd vloeibaar gas; eene vereeniging van terpentijn met aether of alcohol.

Gember. Men heeft daarvan twee soorten, van welke de witte de beste is.

Genootschappen. Vele weldadige Genootschappen zijn door of onder den invloed van vrijmetselaren opgerigt.

- (geheime). De Vrijmetselarij is afkomstig van de oude Bouwvereenigingen, en staat, misschien zijdelings, met de St. jans-orde in verband, die ook zeer mogelijk uit haar kan zijn voortgekomen; maar is altijd vreemd geweest aan de Orde der Tempelridders, behalve alleen in de twaalfde eeuw, toen zij, een tijd lang, door de Tempelridders is beschermd, en ten deele bestuurd geworden. (Acta Latomorum, Tom. I, p. 5.)

Guillotine. Is door Dr. guillotin in Frankrijk ingevoerd uit beginsel van menschenliefde.


{==138==} {>>pagina-aanduiding<<}

Gutta-percha, komt met elastieke gom in afkomst en hoedanigheid overeen, maar is vaster, en eene zoogenaamde gom-hars.

Pruik, wordt in onzen tijd niet alleen door oude lieden gedragen, maar ook door vele personen van jeugdiger leeftijd; hetzij om de kleur van het natuurlijke haar te bedekken, óf, omdat dit vroeger uitvalt.

Reukwerk. Te Voorburg bestaat een der beste fabrieken van reukwerken.

Schietkatoen. De ondervinding heeft bewezen, dat het schietkatoen het buskruid niet kan vervangen, wegens het groote gevaar, dat met deszelfs aanwending gepaard gaat.

De druk en het papier zijn goed. Wij vonden hier en daar wel eens eene drukfout, doch geen enkele belangrijk genoeg, om ze hier te vermelden.

l.h.v.

Gedenkschriften van een Notaris, door A. de Pont Martin. Uit het Fransch vertaald. Iste en IIde Deel. Te Amsterdam, bij C.F. Stemler. 1849. In gr. 8vo. 318 en 292 bl. f 6-20.

De eigenlijke heldin van deze gedenkschriften is eene jonge schoone - natuurlijk verblindend schoone - die door twee mannen bemind werd. De een was een jong mensch, in zeedienst; het schip verging met de bemanning; maar hij bragt er het leven af. De andere was een man van groot aanzien, rijk als een Croesus en geëerd als een Vorst. Deze, een oude schuldeischer van den vader der schoone, had de middelen in handen, om dien te ruïneren, maar wilde afzien van zijne aanspraken, wanneer de jonkvrouw hem aannam tot haren gemaal. De schoone echter was dien vermogenden minnaar niet genegen; maar arm en vernederd te worden, dat was te veel. Daarenboven zou haar vader in dat alles deelen. Zij verlangde te weten of de jonge zeeman nog leefde, en op de vraag: of zij zou toestemmen, indien hij overleden ware? zweeg zij. - Maar wat zegt het zwijgen eener schoone, op zulk eene vraag, onder zulke omstandigheden? - De vermogende minnaar, de varni genaamd, wist door zijnen invloed een valsch bewijs te krijgen van den dood des jongen zeemans. Alzoo trouwde onze maria met de varni, en zag, door haar huwelijk, de eer van haren vader gered; maar zij was en bleef onverschillig omtrent haren gemaal, en werd

{==139==} {>>pagina-aanduiding<<}
dit nog meer, toen zij vernam, dat de jonge zeeman, gaston, niet dood was. Nu ging hare onverschilligheid over in haat. Zij schreef aan gaston een brief, waarin zij hem vergiffenis vroeg, het gebeurde verhaalde en hem tot eene zamenkomst uitnoodigde. Gaston kwam, en had eene zamenkomst met haar, onder al zulke groote zwarigheden en hinderpalen, als men slechts in romans bijeen kan krijgen. Maar nu kwam de echtgenoot er achter, en begaf zich naar de plaats der bijeenkomst, een buitengoed, dat juist met eene overstrooming werd bedreigd. Die overstrooming had plaats, en de varni redde zijne vrouw, maar hield zich onwetend van de tegenwoordigheid van gaston, en zoo gebeurde het, dat deze verliefde bezoeker, in een kamertje, waarin hij was opgesloten, verdronk. De schoone maria kwijnde van droefheid weg en stierf; maar - en hier is het eigenlijke begin van deze roman - stervende bedong zij van hare begunstigden of vrienden wraak: - wraak, gedurende drie geslachten, of negentig jaren, tegen de varni haren wettigen man en zijne nakomelingen. Die wraak, onnatuurlijk en verachtelijk in zijn' oorsprong, wordt door die begunstigden of vrienden en hunne afstammelingen, met onmenschelijke barbaarschheid aangevangen, doorgezet en volgehouden, met aanwending van laster, verleiding, en zelfs van moord, toegepast naar omstandigheden tegen alle de onschuldigen, die zoo ongelukkig zijn den echtgenoot van het misdadige vrouwelijke monster tot vader, grootvader of overgrootvader te hebben. De laatste afstammelingen der twee partijen sluiten het tooneel, en de laatste de varni blijft, na den afloop van het negentigste jaar, gelukkig over. Carmel, de Notaris, afstammeling van een der begunstigden, is de vreeselijke rol, die hij te spelen heeft, moede, en weet de laatste wraakoefening, door
zijn medestander voorbereid, te verhinderen, maar wordt zelf het slagtoffer van zijne menschelijkheid, en sterft doorschoten, even als die verschrikkelijke medestander: de satan in het vleesch. Het werk is met talent geschreven, maar met een akelig talent; het is 't voortbrengsel eener vinding, die de haren ten berge doet rijzen, en bevat alzoo eene heerlijke lectuur voor liefhebbers van tafereelen van onmenschelijke wreedheid, en laagheid aan den eenen, lijden en wanhoop aan den anderen kant. Wie, als hij leest, gaarne geslingerd, geschokt en verscheurd wordt; wie, om zich regt te amuséren, eene lectuur moet hebben, die hem telkens doet rillen en sidderen en tot een beeld van doodschrik maakt, leze dit werk. Ref. houdt er niet van; hij ziet

{==140==} {>>pagina-aanduiding<<}
liever de menschen niet als zoo geheel onwaardige kinderen van den Hemelschen Vader voorgesteld. Als men enkel hunne deugden schetste en hunne misdaden verzweeg, misschien kwam er dan een tijd, waarin het woord misdaad uit de woordenboeken kon worden weggelaten.
De druk en het papier zijn goed; maar de omslag had met de beelden van eenige Engelen des kwaads versierd moeten worden. Als dan elk hoofdstuk bovenaan een paar horens, en aan het slot een paardenpoot vertoonde, en de laatste bladzijde van 't geheel met eene afbeelding prijkte van den staart, die aan den Booze wordt toegeschreven, zou het werk eigenaardig zijn geïllustreerd.

l.h.v.




Jaarboekjes voor 1851.

(Tweede Verslag.)

Jaarboekje van Wetenschappen en Kunsten, bevattende: de meest belangrijke ontdekkingen en verbeteringen in het gebied der Werktuigkundige, Technologische en andere op Nijverhand en Landbouw toegepaste Wetenschappen; Natuurkunde; Scheikunde; Dierkunde; Kruidkunde; Delfstofkunde; Aardkunde; Weêrkunde; Sterrekunde en Statistiek. Met houtsneê-figuren. Vierde Jaargang, door S. Bleekrode, Math. Mag. Phil. Nat. Med. et Art. Obst. Doct., Hoogleeraar in de Natuur- en Wiskundige Wetenschappen aan de Koninklijke Akademie te Delft. Te Gorinchem, bij J. Noorduyn en Zoon. 1851. In 12mo. 1059 bl. f 5-90.

Korter dan door het letterlijk afschrijven van den breedvoerigen titel konden wij niet opgeven, wat men in dit geleerde Jaarboekje aantreft, welks voor ons liggende jaargang de uitvindingen, ontdekkingen, waarnemingen, proeven enz. behelst over de tweede helft van 1849 en de eerste van 1850. Wij zouden van den hooggeleerden Verzamelaar, ten aanzien van dat tijdvak, eenigermate verschillen, en liever het Jaarboekje telken male eenige maanden later uitgeven, opdat het een overzigt bevatte van hetgeen in de Natuurwetenschappen, Techniek enz. is voorgevallen in het vorige jaar. Doch dit in het voorbijgaan.
Men verwachte van hetzelve uit onze pen geene beoordeeling. Er zullen slechts weinigen zijn, welke zich die zonder aanmatiging mogen veroorloven. Meer dan

{==141==} {>>pagina-aanduiding<<}
twee-, misschien wel drieduizend mededeelingen uit de verschillendste vakken van Natuurwetenschappen en nijverheid, bijeengezameld uit allerlei binnen- en buitenlandsche geleerde journalen en andere geschriften en berigten uit alle oorden der beschaafde wereld - wie zou zich bij den verbazenden omvang der onderwerpen vermeten, over juistheid en volledigheid oordeel te vellen? - Ref. althans niet. Hij wil er alleen van zeggen, dat de uitbreiding van kennis, de zorgvuldigheid in het waarnemen, de scherpzinnigheid in het ontdekken, de schranderheid in het toepassen op het veld der natuur- en werktuigkunde, hem telkenmale verbazen, wanneer hij het altijd uitvoeriger Jaarboekje van Prof. bleekrode doorloopt. Met elken dag zetten zich de grenzen der wetenschap uit; met elken dag maakt zij hare uitbreiding meer dienstbaar aan het praktische leven. Uit de honderde voorbeelden, die daarvan in dit boek voorhanden zijn, willen wij een paar onder het oog van onze lezers brengen, daartoe kiezende, wat onder ieders bevatting valt.
Eene proeve van de fijnheid der werktuigen: een chronoskoop (tijdmeter) tot waarneming van het vallen der ligchamen is zoo naauwkeurig, dat ‘de valtijd door eene hoogte van 10 streep gemakkelijk kan gemeten worden; 1/1000 van eene seconde is merkbaar.’ Bladz. 484.
Ontzettende kracht: een geschut met zamengeperste lucht, op de tentoonstelling te Parijs aanwezig, ontlast ‘met drie loopen meer dan 1600 kogels in de minuut, - ja men zou het op 5400 in de minuut kunnen brengen. De toestel vordert slechts twee paardenkrachten voor zijne beweegkracht!’ Bladz. 435.
Snelheid van werking: eene nieuw uitgevonden Amerikaansche snelpers kan 12000 afdrukken eener groote Courant in een uur leveren. Bladz. 296. Eene machinerie in Noord-Amerika levert meer dan vijfhonderd meelvaten op éénen dag. Al de duigen worden door eene machine geschaafd, zamengevoegd, gekromd en schuin afgenomen. De bodemschijven worden insgelijks door het werktuig vervaardigd. Bladz. 227.
En alzoo bij menigte van proeven. Men verlustigt zich in de vindingrijkheid van den menschelijken geest, wanneer men het zaakrijk boek doorbladert, en er is veel, dat boven veler bevatting is; veel ook, dat algemeen kan begrepen worden. Onder anderen zal men de breedvoerige mededeeling over de zoo veel besprokene kokerbruggen met genoegen lezen.
Bij zoo ontelbaar veel zaken zijn enkele kleine mis-
{==142==} {>>pagina-aanduiding<<}
stellingen onvermijdelijk, te meer daar bijna 50 vellen in eenen betrekkelijk zeer korten tijd moesten afgedrukt worden. ‘Gutta percha op leder opgedragen’ (bladz. 455) is een Germanismus, en niet Hygea, maar Hygieia is de naam der nieuwe planeet, die hier als de laatst ontdekte genoemd wordt. Bladz. 1041. Victoria, Parthenope en de nog onbenaamde van de gasparis konden hier nog niet voorkomen. Maar zulke kleinigheden verdienen naauwelijks aanteekening.
Wij wenschen den wakkeren uitgevers aanmoediging tot het voortzetten dezer belangrijke maar kostbare onderneming, en danken den Hoogleeraar voor zijn wetenschappelijk geschenk, welks gebruik door eenen naauwkeurigen bladwijzer gemakkelijk wordt gemaakt.

Drentsche Volks-Almanak. XVde jaar. Te Koevorden, bij D.H. van der Scheer. f :-90.

Zaanlandsch Jaarboekje. XIde jaar. Te Zaandijk, bij J. Heynis, Tsz. f :-90.

Jaarboekje voor de Koninklijke Militaire Akademie. Eerste jaargang. Te Breda, bij Broese en Comp.

Nederduitsch letterkundig Jaarboekje. XVIIIde jaargang. Te Gent, bij Gebr. Michiels. f :-70.

Wij zullen deze, eerst laat ingekomen Jaarboekjes kortelijk aankondigen. Veel ruimte mogen wij er niet voor bedingen: eene beoordeeling van Almanakken in Maart ware mosterd na den maaltijd. In zeker opzigt echter is het jammer, dat het publiek zoo denkt; wijl vele bijdragen van blijvende waarde, om hunne plaatsing in eenen Almanak, te spoedig vergeten worden.
Onder anderen is dat het geval met sommige der historische stukjes in den Drentschen Volks Almanak, die evenwel, door geringer omvang en gemis van plaatwerk, niet meer is, wat hij vroeger geweest is, voor 20 centen meer. Ook in het aangename en onderhoudende heeft hij niet gewonnen. Althans de stukken van Mr. oldenhuis gratama (fragmentarische historische herinneringen en authentieke stukken over de Gedeputeerde Staten) en van s.g. (het regt van beklemming in Drenthe) behooren, hoe belangrijk op zich-zelve, minder tot de volks-literatuur. De kritische opgave van de landkaarten der provincie, door Mr. bodel nijenhuis doet naar iets dergelijks ook over andere gewesten (van Friesland gaf dezelfde geleerde

{==143==} {>>pagina-aanduiding<<}
met eekhoff eene beredeneerde opgaaf afzonderlijk uit) verlangen; en hetgeen Dr. janssen van eene merkwaardige oud-Germaansche ontdekking te Odoorn zegt, verdient - en vereischt misschien - nadere toetsing. Stukjes zoo als: hoe Baas julfring meende den Duvel in hoes te hebben van d.h.v.d.s., en hendrik ruse, staan hier juist op hare plaats. De Drenthenaar komt de afnemende liefhebberij voor de Provinciale Volks-Almanakken vrij gelukkig te boven.
Zoo ook het Zaanlandsch Jaarboekje: welks Mengelwerk wordt geopend met een vervolg, altijd onaangenaam in eenen Almanak, maar een vervolg van een belangrijk stuk, over de lotgevallen van Zaanlanders op reizen naar het Noorden. Ook van de kleine aanteekeningen uit vroegere jaargangen bekend, komen weder eenige voor. Bruinses geeft een niet kwaad geschreven verhaal. De dichtstukjes zijn vrij goed; doch de steendrukplaatjes ver beneden het middelmatige.
Wanneer men in aanmerking neemt, dat het plan om een Jaarboekje voor de Militaire Akademie uit te geven, eerst in September 11. ontstond, mag in billijkheid geen lof aan deze eerste proeve worden onthouden. Daarom willen wij er ook een woord meer van zeggen. De Kalender heeft dit eigenaardige, dat hij niet alleen voor onze gewone, maar ook voor de Grieksche, Israëlitische en Mahomedaansche jaarrekening, met aanwijzing der feestdagen van deze, is ingerigt. Indien het geoorloofd is nog meer te wenschen, zouden wij meenen, dat in een Jaarboekje, bestemd ook voor hen, die zich aan de dienst in O.I. wijden, de Chinesche insgelijks moest zijn opgenomen. Daarna ontvangt men eene naamlijst van het personeel der Akademie: chefs, docenten, kadetten, adelborsten enz. Wij misten er de namen der Godsdienstleeraars, met het onderwijs der kadetten in hunne respective Kerkgenootschappen belast. Voorts eene breedvoerige beschrijving van het onderwijs, hetwelk, met de inlichtingen, voor ouders en voogden van aanstaande kadets en adelborsten van algemeen nut en belang is. Men ontwaart er het nut uit van deze Akademie, op welke, van tijd tot tijd, vele aanmerkingen zijn gemaakt, en bij al de ingenomenheid van den Schrijver met het onderwijs en de inrigting, verzwijgt hij niet, in welke opzigten de vorming van den aanstaanden krijgsman verandering of aanvulling zou behooren te ondergaan. Dit gedeelte van het Jaarboekje wordt besloten met het verhaal der voorloopige vereeniging van het Marine-Instituut met de Kon. Mil. Akademie. Deze maatregel wordt zeer

{==144==} {>>pagina-aanduiding<<}
toegejuicht, en wij zullen ons wel wachten dien te beoordeelen, wetende, dat de oppervlakkige kennis, die Ref. zich van de zaak durft toeëigenen, niet genoegzaam is. De ondervinding zal ook wel hieromtrent de beste leermeesteresse zijn. Dat overigens plaatselijk belang en de wil om deze of gene stad met eenigerlei openbare inrigting te begunstigen, meermalen verkeerde maatregelen heeft uitgelokt en doeltreffende tegengehouden, zal door niemand ontkend worden. Er ligt zeker wel iets vreemds in, zeelieden te zien vormen in eene landstad, en hen de behandeling van zeilen en touwwerk te zien leeren op eenen mast in den grond geplant; - maar, de ervaring moet beslissen. Hoe de uitkomst zij, men heeft wèlgedaan den maatregel slechts voorloopig in werking te brengen.
Het Mengelwerk heeft eene nieuwe paginatuur en wordt geopend met een stukje, getiteld: Jan moet kadet worden, overwaardig om gelezen en ter harte genomen te worden door ouders en voogden, die somtijds bij het kiezen van eene loopbaan voor hun zoon of pupil te werk gaan met veel meer ligtzinnigheid, dan zij zich, bij het koopen van eenig kleeding- of meubelstuk, zouden veroorloven. Voorts wenschen wij met den Verzamelaar, den Luitenant kempees, dat eenige meerdere afwisseling den volgenden jaargang moge versieren. De uitvoering is zeer net en het Jaarboekje verdient alle aanprijzing.
Van het Belgisch Letterkundig Jaarboekje kwam ons in eenige jaren geen onder het oog. Gaarne kondigen wij het aan, hoewel, naar onze wijze van zien, een buitenlandsch Almanakje, dat alleen door de taal, waarin het geschreven is, onder onze aankondiging kan vallen, in een Vaderlandsch Tijdschrift, dat zoo veel inlandsch heeft te vermelden, onbeoordeeld moet blijven. Kortelijk geven wij dus lof aan het meeste van hetgeen hier is opgenomen, en eindigen met deze puntige kleinigheid van f. de vos:

	Het diamanten kruis.
Ziet ge, in dit arm vervallen huis, 
Een meisje, hupsch en malsch? 
Er blinkt een diamanten kruis 
Om (? aan) haren blanken hals. - 
't Juweel is valsch, zoo ik vermoed, 
Hoe hel 't zijn glansen schiet'; 
Of - zijn de diamanten goed, 
Dan deugt het meisje niet. 
 
h.m. 







{==145==} {>>pagina-aanduiding<<}

Boekbeschouwing.

De geschiedenis der Christelijke Kerk, haar zelve ten spiegel. Een Handboek voor den beschaafden stand, naar het Hoogduitsch van Dr. W.J.G. Curtmann, met eene Voorrede van B.T. Lublink Weddik, Evang. Luth. Predikant te Amsterdam. 1ste en 2de Aflevering. Te Arnhem, bij H.B. Breijer. 1850. In gr. 8vo. 192 bl. f 1-80.

Als wij er op letten, hoe vele werken er tegenwoordig in het licht verschijnen, waarin de lotgevallen der Christelijke Kerk beschreven worden, merken wij een gunstig verschijnsel des tijds op. Immers, over het algemeen wagen uitgevers zich niet aan ondernemingen, waarvan zij de mislukking vooraf kunnen berekenen. Het is inderdaad opmerkelijk, dat, terwijl door mannen van grondige studie en veelomvattende kennis de historische waarheid des Christendoms naar het gebied der vrome verdichting wordt teruggedrongen, en zijne vroegste ontwikkeling in de banden eener a prioristisch-wijsgeerige constructie wordt geprangd, de zucht bij zoo velen ontwaakt, om het begin en de voortzetting van het leven des Christendoms in alle zijne verschijnselen te leeren kennen, en in zich op te nemen. In het bezit van dit leven ligt het voortdurend behoud der historische waarheid, welke zich langs dien weg boven de aanvallen eener eenzijdige kritiek, met hoe veel scherpzinnigheid gewapend, zal verheffen.
Wat aan den eenen kant de wetenschappelijke beoefening voor het verstand doet, wordt aan de andere zijde door tafereelmatige en aanschouwelijke voorstellingen voor het gemoed des volks gewrocht. Hoe zou 't den volke mogelijk zijn, iemand als vondeling te beschouwen, wiens stamboom het voor zich ziet en wiens ouderlijke woning 't gelegenheid heeft te bezoeken? Wij verheugen

{==146==} {>>pagina-aanduiding<<}
ons daarom in en over al de pogingen, die aangewend worden, om de geschiedenis der Christelijke Kerk meer en meer algemeen bekend, en overtuigend voor het verstand, en vruchtbaar voor het hart te maken.
Wij hebben daarvoor ook nog eene andere reden. De Christelijke Kerk is eene voortgaande, eene perpetuéle instelling van het onveranderlijke Godsbestuur. De Heilige Geest, die van den Vader uitgaat en haar doordringt, is niet ingesluimerd op de graven der mannen, die met eene Apostolische zending in de wereld omtraden. Elke eeuw getuigt van de werking diens Geestes, die met zijnen adem de Kerk bezielt, en onder alle hare vervormingen en misvormingen dezelfde bleef, gelijk de zon hare stralen werpt zoo wel in de zalen van rooverkasteelen, als op den met Gods zegen bezwangerden akker des nijveren landmans. Het werk der opvoeding van het menschelijk geslacht in ons werelddeel heeft, in de middeleeuwen, ware ook de vorm van het onderwijs niet altoos even prijselijk, niet minder gewerkt dan in den lateren tijd, die er de wezenlijke uitkomst van is. Trouwens de hervorming was niet een begin, maar eene snel en geweldig doorbrekende uitkomst van hetgeen in vorige dagen was aangekweekt, en nu rijp was voor ontwikkeling en zelfstandig leven.
Het werk, waarvan wij hier de vertaling ontvangen, is in het oorspronkelijke nog niet voltooid. In een tijd, waarin spoed een hoofdvereischte is, heeft men geen regt te klagen, over hetgeen anders welligt haastigheid zou mogen heeten. De Eerwaarde lublink weddik, die zoo vele nuttige letterkundige ondernemingen begunstigt, heeft ook deze vertaling met eene voorrede verrijkt, zijnen helderen blik en zijner scherpzinnigheid waardig. - Dit op zich-zelve is reeds eene groote aanbeveling van het hier geleverde, en geruststelling omtrent hetgeen nog volgen moet.
De Schrijver noemt zijn werk een spiegel der Christenheid, want de geschiedenis geeft haar wèlgelijkend terug. Hij heeft uit de opvolgende tijden groepen van beelden verzameld, en ze den een na den ander voor

{==147==} {>>pagina-aanduiding<<}
dien spiegel gebragt. De vertaling, zoo ver die in onze handen is, loopt tot augustinus. Dat curtmann de groepen ieder afzonderlijk houdt, geeft aan het geheel wel iets fragmentarisch; maar dat hij, om zijne beelden en groepen aan het leven te doen beantwoorden, zich toegerust heeft met kennis uit de beste bronnen, blijkt uit de gegeven lijst der geraadpleegde Schrijvers.
Het werk is populair, dat wil niet zeggen, dat men er platheid of gerektheid in vindt, maar dat het zeer bevattelijk en onderhoudend is; terwijl het afgetrokkene of wetenschappelijke zorgvuldig is afgezonderd.
Wij achten het overbodig den inhoud op te geven. Wie niet ten eenenmale vreemd is in de Kerkelijke geschiedenis, weet van zelve, wat hij hier verwachten kan. De geest van het werk is die des Christendoms. Vraagt men: aan welke partij de Schrijver zich aansluit? Hij antwoordt: ‘Het schijnt mij toe voor eenen geschiedschrijver eervol te zijn, tot geene partij te behooren; maar echter den ijver der partijen in zich te vereenigen. Zulk een staan boven de partijen, het welk eigenlijk slechts een opgesmukte stand buiten het Christendom is, kan mij als ideaal niet voorzweven. Ik schaam mij het Evangelie van christus niet; ik beschouw het veeleer als het hoogste geluk, dat ik in het Christendom en inzonderheid in het Protestantismus opgevoed ben. Het geloof houd ik voor iets oneindig verhevens, ja, in zekeren zin, zelfs voor eene deugd, en betreur hen, die arm van geloof zijn. Maar ook de Evangelische vrijheid heeft als kleinood voor mij groote waarde, want zij is een onvervreemdbaar pand, hetwelk wij Protestanten met goed en bloed moeten handhaven. Hier licht, ginds warmte - waarom beide niet in zusterlijke vereeniging.’
Wij hebben eenige punten opgeteekend, doch vragen hier alleen: waarom de Schrijver, als hij den zedelijkgedsdienstigen toestand der Joden beschouwt, dien der heidenen bijkans stilzwijgend voorbijgaat? Zijn oordeel over konstantijn zouden wij aarzelen te onderschrijven. Ook wenschten wij het beeld van sommige Kerkvaders breeder uitgewerkt. Evenwel wordt dit gemis vergoed

{==148==} {>>pagina-aanduiding<<}
door andere mededeelingen, die elders niet worden aangetroffen.
Het eerste Deel zal in circa zes afleveringen kompleet zijn. Wij wenschen het werk verdienden bijval, ook opdat het den jeugdigen Uitgever aanmoedige, om zijne pers bij voortduring dienstbaar te maken aan de verspreiding van waarheid en licht.

h.

j.h.s.





Merkwaardigheden uit de geschiedenis van de vestiging en uitbreiding des Christendoms, in verschillende werelddeclen, voornamelijk in betrekking tot den arbeid der Protestantsche Zendelingen, in voorlezingen, door W. Hoffmann, buitengewoon Professor der Godgeleerdheid aan de Universiteit te Bazel, en Inspector van de Kweekschool voor Evangelische Zendelingen aldaar. Uit het Hoogduitsch vertaald door J. Oudijk van Putten. Te Rotterdam, bij van der Meer en Verbruggen. 1849. In gr. 8vo. XIV en 153 bl. f 1-50.

De verschijning dezer uit het Hoogduitsch vertaalde Redevoeringen getuigt van den opgewekten zin voor het heilig werk der Christelijke Zending onder de Heidenen. Getrouw aan den last ‘Predikt het Evangelie aan alle volken,’ drongen de visschers van de Galilesche zee in de heidensche wereld, en ondermijnden er de eeuwenoude vestingen des veelgodendoms. Hunne kweekelingen traden de paleizen en lusthoven der keizers en hunner landvoogden binnen, verhieven hunne stemmen in de gehoorzalen der wijzen, deden de orakelklanken der Pythia verstommen, en doofden de offervuren op jupiters altaren.
Toen Rome de kruisbanier op het Kapitool zag wapperen, zond het mannen vol des Heiligen Geestes en gloeijende van ijver voor het geloof naar de moerassen van Germanië, en de dennenbosschen van het hooge Noorden, en terwijl in Azië de bedwelmde Christenen zich

{==149==} {>>pagina-aanduiding<<}
bogen voor den standerd der halve Maan, werd geheel Europa door het Christelijk beginsel voorbereid, om eenmaal stoffelijk en zedelijk de wereld te beheerschen.
De schok, welke de kerkelijke omwenteling der zestiende eeuw te weeg bragt, belemmerde eenen tijd lang de gehoorzaamheid aan het woord van den éérsten Zendeling, die gekomen is van boven. Maar de Roomsche Kerk, zoo ras zij van dien schok hersteld was, gordde zich weder aan, om in Amerika en in Azië het Evangelie te verkondigen, en de Protestanten, wien het zoo veel inspanning kostte zich te vestigen en tegen onbroederlijke aanranding te verdedigen, zonden welhaast mede hunne geloofshelden uit, om veroveringen te maken op dwaling en ongeregtigheid. Men zag van lieverleê uit de oude en uit de nieuwe wereld mannen over de breede wateren stevenen, niet om goud of zilver te halen, maar om aan de kusten van Zuid-Afrika en Australië, in het kolossale Indië, en op de eilandengroep van den Oostindischen Archipel, liefde en vrede te brengen in de leer van het kruis.
Het is waar, en vooral geldt dit van ons Vaderland, het werk der zending wekte langen tijd niet veel opmerking en belangstelling. Het ging bijkans buiten de gemeente om, en bleef aan enkele ijvervolle voorstanders van het rijk des Heeren overgelaten. Sedert eenige jaren echter gaan de oogen open, het gemoed wordt warm, en de zending wordt nu een werk der Gemeente. Weldra zal het eene zaak zijn, met haar bestaan geheel vereenzelvigd. Daartoe heeft de krachtige hand, welke Directeuren van het Nederlandsch Zendelinggenootschap aan den ploeg hebben geslagen, de stem, die zij doen hooren, en de verschijning van gutzlaff, dien zij, vier-en-twintig jaren geleden, hebben uitgezonden, veel bijgedragen.
De Heeren van der meer en verbruggen hebben gemeend dien opgewekten geest te moeten bevorderen, door het Nederlandsch publiek dit zevental voorlezingen uit hoffmanns Missions Stunden aan te bieden. Naar waarheid getuigt de Vertaler van den Hoogleeraar: ‘De Schrijver

{==150==} {>>pagina-aanduiding<<}
is bekend als ijverig en te gelijk hoogst verdienstelijk bevorderaar der Zendelingszaak, en zijne Missions Stunden geven van zijne warme belangstelling ten deze het beste bewijs. Maar deze “Vorträge” doen hem ook kennen als iemand, die personen en omstandigheden met een' helderen, doordringenden blik beschouwt; als iemand die aan een verlicht verstand een edel hart paart, en die met veelomvattende kennis waren Christelijken ootmoed vereenigt; maar ook als iemand die uitmuntend de pen weet te voeren, en die op boeijende, wegslepende wijze verhaalt en schildert, en te gelijk leert en sticht.’
De redevoeringen, welke oudijk van putten vertaald heeft, hebben China, Nieuw-Zeeland en de Sandwicheilanden ten onderwerp. De overigen, die Otaheite, de Schippers-eilanden, West-Afrika, Noord-Amerika, Oost-Indië, West-Indië en Zuid-Afrika betreffen, zal de Uitgever ter perse doen leggen, indien deze bundel met bijval ontvangen wordt. Wij hopen, dat de Uitgevers hun voornemen zullen kunnen volbrengen, in het belang der gewigtige zaak, die hier zoo voortreffelijk wordt behandeld.
De twee eerste voorlezingen geven een helder begrip van de uitgebreidheid en grootheid van het Chinesche Rijk, en de Schrijver verklaart de reden zijner zonderlinge afzondering, beschrijft de godsdienst en godsdienstigen toestand der Chinezen, en verhaalt wat er in vroeger tijd is en bepaaldelijk nu wordt gedaan om dit volk onder de kruisbanier te vereenigen. Het gelukken dier poging zal ongetwijfeld eene volslagen wereldverandering te weeg brengen. Stelt u voor dat volk van bijkans 400 millioenen menschen, allen ééne taal sprekende, allergunstigst gelegen, met innerlijke kracht om naar buiten te werken en - tot het Christendom gebragt! Wie kan er de gevolgen van berekenen? Laat het nog duizend jaren duren, wat zeggen jaartallen, als de uitkomst daar is. Misschien is Europa dan ingesluimerd, als beantwoord hebbende aan zijne levensbestemming.
Niet minder belangrijk zijn de twee volgende voorlezingen over Nieuw-Zeeland. De Spreker maakt ons be-
{==151==} {>>pagina-aanduiding<<}
kend met de natuurlijke ligging van dit eiland, zoo uitlokkend en niettemin zoo schaarsch bevolkt. Hij hangt een somber tafereel op van het openbaar en huiselijk leven der bewoners. Het moet er wel jammerlijk uitzien, waar eene jeugdige moeder, over kindermoord berispt, de klagt slaakt: ‘och, had mijne moeder even zoo met mij gehandeld!’ - En wat hebben de Europeanen nog gedaan, om deze menschen, die ons leeren hoe ver de mensch het brengt, indien hij zijn eigen licht volgt, uit hunnen deerniswaardigen toestand op te heffen? Wij zien er tegen op het antwoord van den Verhandelaar over te nemen. Gelukkig evenwel, dat ook hier stralen van licht de schaduwen verdrijven. De liefde tot christus en de dankbaarheid voor Zijn verlossingswerk hebben, door de Christelijke zending, eene heilzame omkeering bewerkt; zoodat ‘het Engelsch-Kerkelijk Genootschap thans negentien hoofd- en hulpvestigingen op het noordelijk eiland telt; terwijl de Wesleyaansche Methodisten er zeven zulke posten hebben; dat duizende kinderen in de scholen godsdienstig onderwijs ontvangen, en tienduizenden van volwassenen evenzeer onder den gezegenden invloed van het Evangelie gebragt zijn, daar zij het Nieuwe Testament in hunne eigene taal lezen kunnen.’ Met verbazing vervult ons de Schrijver, als hij de werkzaamheden der Zendelingen in bijzonderheden nagaat. Wij staan in twijfel of wij meer den moed of meer het geloof dier helden moeten prijzen, die jaren lang door doodsgevaar bedreigd werden, en meer wonderen hebben uitgerigt dan de fabel aan orfeus toeschrijft.
De drie volgende voorlezingen handelen over de Sandwich-eilanders. Bij de beschrijving van het godsdienstig, zedelijk en huiselijk karakter dier menschen, wordt de opmerking gestaafd, dat, gelijk het voedsel, hetwelk de mensch doorgaans gebruikt, van grooten invloed op de ontwikkeling van zijn karakter is, evenzoo de grond dien hij bewoont aan de vormen zijner godsdienst eene eigenaardige rigting geeft. Doch ook hier ziet men bevestigd, dat de natuurlijke mensch, juist omdat hij op zich-zelven staat, de gemeenschap met God verliest. Hij

{==152==} {>>pagina-aanduiding<<}
kan het goddelijk bewustzijn wel niet uitroeijen, maar, misvormd, werkt het juist het tegendeel in hem van hetgeen waartoe hij geroepen is.
Regt ter snede laat de Heer hoffmann de ongelukkige la perouse, de ijverige kweekeling van rousseau, getuigen, hoe hij van zijne dichterlijke voorstellingen van het Arkadisch geluk van den mensch in zijnen natuurstaat is teruggekomen onder deze echte natuurmenschen, wier gemoedsbestaan groote overeenkomst had met den vulkanischen grond, die hen voedde. Met des te meer genoegen zien wij de verandering dier woeste zeden door de prediking des Evangelies bewerkt, en de levensvraag: of het Christendom eene geestelijk-zedelijke wedergeboorte zij? proefondervindelijk beantwoordt. Zoo veel stof tot blijdschap als de lezer vindt, wanneer hij de loffelijke werkzaamheid der Zendelingen verneemt, zoo diep ook zal 't hem met droefheid en verontwaardiging vervullen, als hij naam-Christenen ontmoet, die met geweld de zegepraal van het goede beginsel vertragen, om hunne dierlijke lusten toomeloos te kunnen bevredigen.
Wij eindigen met den wensch, dat dit aangenaam en leerrijk werk vele lezers vinden en mede bijdragen moge tot de vervulling der bede: ‘Onze Vader! Uw rijk kome!’

h.

j.h.s.




Leerrede over Mattheus XVI:4c, bij den aanvang der winter-Catechisatiën gehouden te Doezum, den 4 November 1849, door J. van Waning Bolt, Predikant te Grootegast en Doezum. Te Groningen, bij J. Oomkens, J.zoon. 1849. In gr. 8vo. f :-25.

De Eerw. Schrijver hangt in de voorafspraak zijner rede een bedroevend tafereel op van de laauwheid, die er in de gemeente van Doezum heerscht, ten aanzien van het Godsdienstig onderwijs. Hierdoor vond hij zich bij den aanvang zijner winter-Godsdienst-onderwijzingen bewogen, om haar ‘opmerkzaam te maken op de moge-
{==153==} {>>pagina-aanduiding<<}
lijkheid, dat jezus zijn aangezigt zou kunnen afwenden van dezulken, die Hem en zijn Evangelie niet willen hooren, - alzoo: op de vreeselijke mogelijkheid, dat het Koningrijk Gods van ons zal kunnen genomen worden en aan anderen - meer dan wij zulk een voorregt waardig - zal kunnen gegeven worden!’
Na de toelichting der tekstwoorden: en (jezus) hen verlatende, ging Hij weg: - gaat de Leeraar voort naar aanleiding hiervan eerst, als met de geschiedenis in de hand, zijne hoorders te herinneren: hoe datzelfde droevig aan de volkeren vervuld wordt, die hardnekkig ongeloof en redelooze onverschilligheid omtrent de Evangeliewaarheid aan den dag leggen; en dan, overeenkomstig het eigenlijk doel zijner toespraak, hen op te wekken: om belangstelling, ijver en getrouwheid aan den dag te leggen in het hooren, vernemen en betrachten van jezus woord, en alzoo in het gebruik maken van de niet te vergeefs aangeboden gelegenheid, om zich daarin te oefenen en te volmaken.
Reeds in deze enkele opgave vindt men eene genoegzame proeve van den stijl des Schrijvers, die zich noch door puntigheid noch door netheid aanbeveelt. Overigens eerbiedigen wij de redenen, die hem drongen, om deze hoogst eenvoudige preek, gelijk zij door hemzelven wordt genoemd, te laten drukken. - Wij besluiten met den wensch, dat die rede, waarin het niet aan belangrijke opmerkingen ontbreekt, in de eigen gemeente van Ds. waning bolt, en elders in uitgebreider kring, het beoogde nut moge stichten.




Beschouwingen over den maatschappelijken invloed des Christendoms. Naar het Fransch van J.D. Choisy, Hoogleeraar te Genève. Met eene Voorrede van B.T. Lublink Weddik, Evangelisch Luthersch Predikant te Amsterdam. Te Amsterdam, bij Gebroeders Diederichs. 1850. In gr. 8vo. f 2-75.

De aanprijzing van Ds. lublink weddik deed ons dit

{==154==} {>>pagina-aanduiding<<}
werk met belangstelling in handen nemen; - en wij betuigen gaarne, dat wij ons bij de lezing niet teleurgesteld vonden. Het is een werk van degelijken inhoud, bijzonder geschikt, om nadenkende lezers tot de regte waardering van het Evangelie, tegenover sommige wijsgeerige en Socialistische stelsels onzer dagen, te brengen, en dat eene bijdrage tot de Apologie des Christendoms, overeenkomstig de behoefte dezes tijds mag heeten. In twaalf beschouwingen ontvouwt de Schrijver eerst de beginselen des Christendoms, aanwijzende, hoe deze den weldadigsten invloed op de maatschappij, waarin zij worden toegepast, moeten uitoefenen; en staaft vervolgens met geschiedkundige feiten, dat het Christendom werkelijk in den loop der eeuwen zegenrijk op het huiselijk leven, ten opzigte der maatschappelijke betrekkingen, van den Staat en de Wetten, en ten aanzien der Kerk heeft gewerkt.
De Vertaler heeft deze vertoogen beschouwingen genoemd; oorspronkelijk zijn ze kanselredenen geweest. Zij munten uit door een overvloed van treffende gedachten, en bevatten veel, dat ten volle verdient overwogen en behartigd te worden door allen, die niet onverschillig zijn voor de hoogste belangen der menschheid.
Daarom doet het ons te meer leed, dat de vorm, waarin zulke hoogst gewigtige zaken zijn voorgedragen, niet aangenamer en uitlokkender is, gelijk wij meenen dat voor zulk een geschrift met regt te mogen verlangen. - Ook de vertaling en de correctie laten nog wel iets te wenschen over.

Kom tot Jezus! een roepstem aan allen. Door Newman Hall, B.A., Schrijver van: ‘Vreest niet, ik ben het.’ Naar de 97ste Engelsche uitgave. Te Amsterdam, bij W.H. Kirberger. 1850. In 12mo. 52 bl. f :-30.

De Heer kirberger gaat voort, op eene wijze die weinig uitgaven vordert, stichtelijke volkslektuur te verspreiden. Wij hebben hier weder een klein stukje voor

{==155==} {>>pagina-aanduiding<<}
ons liggen, dat allen uitnoodigt tot jezus te komen. In kleine afdeelingen worden de toespraken gesplitst, zeer geschikt om bij onderscheidene gelegenheden gelezen te worden, zonder dat er op eens te veel inspanning wordt gevergd. Eerst geeft de Schrijver de reden op, waaròm de zondaar tot jezus komen moet, dan (hetgeen vooraf had behooren te gaan) wijst hij aan, wie jezus is en wat Hij voor zondaren gedaan heeft; vervolgens geeft hij op, hoe de zondaar tot jezus moet komen. De Schrijver heeft een regt gemoedelijken toon aangeslagen; terwijl men dadelijk hoort, dat de stem uit Engeland komt. Het boekje is een gunstig onthaal allezins waardig.




Geschiedkundige beschrijving der stad Groningen, door E.J. Diest Lorgion, Theologiae Doctor en Predikant te Groningen. Met Platen en Kaarten. 1ste, 2de, 3de en 4de Aflevering (Iste Deel). Te Groningen, bij H.R. Roelfsema. 1849 en 1850. In gr. 8vo. 256 bl. f 5-:

Vier afleveringen van dit werk zijn ons in den loop van 1850 toegezonden. Ofschoon daarmede het Eerste Deel als gesloten mag worden beschouwd, ontbreken er echter de titel en platen nog aan, welke, vermoedelijk bij latere afleveringen gevoegd, de uitgave dezes Eersten Deels moeten voltooijen. Wij hebben evenwel gemeend om dat ontbrekende ons verslag niet verder te moeten uitstellen; want de zwarigheid, die wij, voor ons, met reden maken, om over onvoltooide werken te oordeelen, vervalt grootelijks, wanneer, gelijk in dezen het geval is, het verschenen gedeelte ons genoegzaam bekend maakt met den aanleg, de behandeling, de zienswijze, de meerdere of mindere grondigheid van het onderzoek des Schrijvers, alsmede ook met zijne partijdigheid of onpartijdigheid, en in hoe verre hij, al of niet, zich heeft laten wegslepen door eenzijdige berigten. Dit kwam vooral te pas bij een werk als dit, hetwelk een ernstig en aanhoudend onderzoek en tevens ter zijde stelling vorderde van alle ingenomenheid met begrippen aan

{==156==} {>>pagina-aanduiding<<}
bijzondere belangen van staatkunde, van handel of anderzins ontleent, waarbij altijd op den voorgrond treedt, òf het als met de moedermelk ingezogen liefdegevoel voor eene geboortestad, òf eene vurige belangstelling in de plaats van inwoning, die ook het helderste brein soms dermate benevelt, dat het menigwerve faalt.
Blijkens het berigt bij de eerste aflevering, is de uitgave van dit, reeds in 1848 toegezegde, werk vertraagd. De oorzaken dier vertraging zijn niet opgegeven; doch het is genoeg, dat de verzekering des Uitgevers, dat het werk zich door beknoptheid en een zorgvuldig gebruik maken van de beste bronnen zou aanbevelen, niet onvervuld is gebleven.
Dit Eerste Deel bevat zeven Hoofdstukken, waarvan wij den inhoud kortelijk zullen mededeelen. Nadat de Schrijver in het eerste Hoofdstuk aanvankelijk heeft verhaald, wat er al van den alouden oorsprong der stad Groningen bij onderscheidene Schrijver is uitgevent, en de onwaarschijnlijkheid en het ongeloofelijke van die verhalen, naar ons inzien, met bondige redenen heeft aangetoond, staat hij meer bijzonder stil om na te gaan, wat er uit een oud opschrift in een marmeren tafel, zoo het heet, in eene kerk te Rome gevonden, en betreffende karel den Groote, valt af te leiden, omtrent het vroeger bestaan der stad. Ofschoon hij niet ontkent, dat het altijd hoogst betwijfelbaar blijft, wijl verdienstelijke Schrijvers dáarvan zwijgen, zoo meent hij toch, op gezag van het geboekstaafde door miraeus en andere bescheiden het daarvoor te mogen houden, dat Groningen in de negende eeuw reeds eene vrij aanzienlijke plaats zij geweest. De naam van den Overzeeschen Evangelieprediker wilfridus hecht zich aan dit verhaal vast; zoo wel naar aanleiding van de Sint walburgs-kerk, wat hare stichting en oorspronkelijke bestemming aangaat, als omtrent derzelver latere inrigting. - Belangrijk is hetgeen omtrent den Giftbrief van hendrik III, in 1040, wordt gezegd; de Schrijver leidt daaruit af, dat Groningen oorspronkelijk tot Drenthe, niet zoo als later, tot Friesland behoord heeft. Ook over den naamsoorsprong als van gruno;

{==157==} {>>pagina-aanduiding<<}
maar meer waarschijnlijk van cruon (groen) en cirge (eene vlakte) afkomstig, en waartoe ook het oude wapenschild der stad, een zilver veld met eene dwarsche groene streep, schijnt te wijzen, wordt hier gesproken; doch de beslissing aan ieders gevoelen overgelaten. Dit eerste Hoofdstuk beslaat acht-en-twintig bladzijden.
In het tweede Hoofdstuk zet de Schrijver de geschiedenis der stad voort tot het jaar 1255. Hij vangt aan met te doen zien, hoe eerst in 1110 de stad eenigzins uit de duisternis te voorschijn treedt, en gewaagt van het aanleggen van den steenen muur, die toen de houten omheining heeft vervangen. Wat reeds vroeger was aangestipt, dat, ten gevolge van den Giftbrief van hendrik III, de Utrechtsche Bisschoppen zich te kort gedaan achtteden in hunne regten, wordt hier verder in de gevolgen aangetoond, welke gevolgen van dit gewigt waren, dat na een harden strijd de stad door den Bisschop van Utrecht in erfleen werd gegeven. Doch na een dertigtal jaren rust is er andermaal burgerkrijg ontstaan, op het laatst van het jaar 1226 of in het begin van 1227, toen, door het wisselend krijgslot, de Bisschop van Utrecht, ter hulp gesneld van zijne aanhangers in de stad Groningen, tegen de zich noemende Lepperothen, die rudolf van Koevorden hadden ingeroepen, zijne vijanden in handen viel, toen hij tot bijstand van den nakomeling des voormaligen prefects, egbert geheeten, het harnas had aangegespt.
In 1252 deden de, ten gevolge van den ongelukkig gekeerden krijgskans, uitgeweken en gebannen ridders eene poging, om zich weder van Groningen meester te maken; en ofschoon de daardoor ontstane verbindtenissen geduriglijk verbroken werden, vermeesterden zij in 1255 de stad, met het gevolg, dat zij zoodanig meester bleven, dat er door sommige edelen, die in de nabuurschap der stad woonden, een vrede tot stand kwam, door welken egbert als Stedehouder des Utrechtschen Bisschops aan het hoofd der regtspleging gesteld, en een Raad van zestien personen bekleed werd met het

{==158==} {>>pagina-aanduiding<<}
beleid der stadsaangelegenheden. - Het in dit tweede Hoofdstuk vervatte loopt tot bladz. 53.
In het derde Hoofdstuk leidt de Schrijver ons rond in de stad Groningen, zoo als die zich voordeed in het laatste gedeelte der dertiende eeuw. Na vermeld te hebben, dat in 1255, vermoedelijk ten gevolge van het sluiten van den vrede, de muren wederom waren opgebouwd, geeft hij veel wetenswaardigs omtrent het huis van den Prefect, een van de oudste huizen der stad, 't geen vroeger het Koninklijk of Keizerlijk landhuis was geweest en bij het martini-kerkhof geplaatst was. Hierna treedt de Schrijver in eene meer breedvoerige beschrijving van de Sint walburgs-kerk, hare onderscheidene bestanddeelen, verschillende bestemmingen, en latere inrigting tot een bedehuis; totdat in 1627 het gebouw, en in 1664 de toren is afgebroken geworden. Daarop treft men aan de beschrijving van de tegenwoordige hoofdkerk: de Sint maartens- of martini-kerk, wier bestaan, na geschiedkundige herkomsten, bezwaarlijk vóór 1253 kan gesteld worden, en die in 1360, wegens het bewaren van reliquiën, blijkens een geestelijk besluit, te Avignon uitgevaardigd, beroemd was. (Een keurige plaat, voorstellende de St. walburgs-kerk, alsmede een afbeeldsel daarop voorkomende van het groot en klein zegel der stad; - en eene voorstellende het oude Raadof Wijnhuis, zoo als het zich voordeed toen het in 1774 gedurende meer dan drie eeuwen had gestaan (van 1443-1774), zijn bij de eerste aflevering gevoegd, omtrent welker plaatsing de Uitgever doet opmerken, dat later aanwijzing gedaan zal worden. Het uitwendig voorkomen der martini-kerk leert de met Groningen niet bekende lezer kennen uit de bij de tweede aflevering voorkomende plaat.) Vervolgens vestigt de Schrijver de aandacht op de A-kerk, waarvan
de omslag der afleveringen eene schets aanbiedt, van welke kerk de belangrijke oorkonde, dagteekenende van 1246, nog voorhanden is. Deze oorkonde, uitgevaardigd door otto III, heeft aan die kerk, welke, zoo als te regt wordt aangemerkt, niet uit-
{==159==} {>>pagina-aanduiding<<}
sluitend aan maria en aan den Heiligen nicolaas, maar eerstelijk aan god en eindelijk aan alle Heiligen was gewijd, onderscheidene voorregten toegekend; terwijl haar bestaan opklimt tot het regeringstijdperk van den Utrechtschen Bisschop otto I. (1212-1215.) - Wij achten het voldoende hier te herinneren, dat met evenveel zorg worden opgespoord het ontstaan, en nagegaan de lotgevallen van onderscheidene andere hoofdgebouwen, als daar zijn: het Heilige Geest- en Gasthuis; het Broederenklooster; het oude Raad- en Regthuis; waarna over den handel en de Regering van Groningen breedvoerig wordt gesproken. Dit Hoofdstuk loopt van bladzijde 53 tot 85.
In het vierde Hoofdstuk wordt een tijdvak van anderhalve eeuw behandeld; men vindt er de voornaamste voorvallen tusschen de jaren 1225 en 1592. De toenemende bloei der stad stond in een onmiddellijk verband met de ijverige pogingen voor datgene, waaraan men het meest behoefte gevoeld: veiligheid en vrede, te verzekeren en te bevestigen. Appingadam werd te vergeefs bedreigd door den toenemenden bloei van Groningen; maar waren de in 't werk gestelde middelen van laatstgenoemde stad niet bij magte om Appingadam te fnuiken in hare opkomst, en leed zij daarbij schade, het gelukte daarentegen om, bij de vereffening van sommige geestelijke en wereldlijke geschillen, met den Utrechtschen Bisschop zoo veel meer te winnen op Drenthe en het Goo. Doch niet altijd bleef de zon onverduisterd aan den hemel voorspoed en leven verkondigen; welhaast werd Groningen in eenen noodlottigen oorlog gewikkeld, die - welke daarvan ook de wezenlijke oorzaak moge zijn geweest, waaromtrent de Schrijver met bescheidenheid een gevoelen uitbrengt, dat veel bijval zal vinden, namelijk, dat de aanleiding er van zou gelegen zijn in een te willekeurig gebruik, door de stad van hare magt gemaakt, waardoor algemeen ontevredenheid ontstond - aanvankelijk met een afwisselend geluk gevoerd, eindigde met den vijand binnen Groningens veste te brengen, waardoor een staat van jammer voor eene lange reeks van jaren ontstond. - Lezenswaardig vooral zijn ook hier weder

{==160==} {>>pagina-aanduiding<<}
de aanteekeningen aan den voet der bladzijden te dier zake gesteld; zij doen zien, met hoe veel omzigtigheid men de bronnen raadplegen, en zich wachten moet Schrijveren zonder onderzoek geloof te schenken. In lateren tijd, 1361, werd daarentegen een verbond gesloten tusschen de stad en die van Oostergo, Westergo, Humsterland enz., waarbij de bepalingen van 1323 bij den Upstalboom, in de algemeene vergadering der Friezen gemaakt, nader werden bevestigd en de magt en het gezag van Groningen werden uitgebreid, ten koste van den invloed en het gezag des Utrechtschen Bisschops, waardoor zij zich later, en wel bij de erfpacht van het regtsgebied over Groningen en het Gooregt, in 1392, voor den tijd van honderd jaren, 't welk in 1371 door den Utrechtschen Bisschop floris was verpacht aan johan van Koeverden en zijne zonen begunstigd zag. - Met reden besluit dan ook de Schrijver, dat door dien handel de stad Groningen eene groote schrede nader scheen te zijn gekomen tot het doel, om vrij te zijn van alle heerschappij. - Dit Hoofdstuk beslaat de bladzijden 85 tot 124.
Het vijfde Hoofdstuk is allerbelangrijkst, omdat daarin met veel onpartijdigheid en helderheid, eenige grondoorzaken van den burgerkrijg, die de stad in de veertiende eeuw verdeelde, de bekende twist tusschen de Schieringers en Vetkoopers wordt behandeld. Nadat de beroemde frederik van Blankenheim op den Utrechtschen Bisschopstoel was gezeteld, heeft hij 't met zijnen voorganger gesloten erfpachtsverbond voor onwettig willen doen doorgaan, en pogingen aangewend, om het verloren gezag terug te bekomen. Te dien tijde, 1395, werd dat gezag over Groningen door aalbrecht van Beijeren nagejaagd, en deze achtte zich magtig genoeg, om met eenige legerbenden zijne oogmerken te bereiken. De alstoen ontstane verdeeldheid tusschen de ingezetenen, waarvan eenigen den Hollandschen Graaf begunstigden, terwijl anderen het met den Bisschop van Utrecht hielden, of van geen van beide wilden weten, heeft bedroevende gevolgen gehad. Maar hoe magtig de scheuringen ook wezen mogten, en den Hollandschen Graaf aalbrecht

{==161==} {>>pagina-aanduiding<<}
zochten te weêrstreven; toch durfde deze als Heer te handelen, en liet zich de goederen des lands opdragen, om die wederom in leen uit te geven; - en zij, die op zich-zelven, ondanks hun aanzien, geene magt genoeg hadden tegenover den Graaf, werden door den Utrechtschen Bisschop voor zich gewonnen. - Veelvuldige en bloedige ontmoetingen zijn daarop gevolgd; dan eens waren de Schieringers, dan weder de Vetkoopers meester van het bewind. Had de stad al eene belegering te verduren, en werden er daarna nieuwe verbonden gemaakt, de twist tusschen de beide partijen mogt er door beteugeld worden, uitgedoofd werd zij niet. Een treurig voorbeeld hoe ver partijgeest leiden kan, en hoe die ten laatste tot woede overslaat, is ook aan Groningen den 23 October des jaars 1413 gebleken, toen de raadzaal met bloed bevlekt, en ettelijke aanzienlijken om hals gebragt zijn geworden door eene bende Schieringers en Mikhorsten (aanhangers van den Proost van Embden, hiske abdema, die zich door zijne heerschzucht had gehaat gemaakt, zoodat er eene algemeene zamenspanning tegen hem was gesmeed), die bij moord nog verbanning heeft gevoegd. Welke pogingen, ernstig gemeend en met kracht ondersteund, ook door Keizer sigismund werden aangewend, om het land tot rust te brengen, een verbond tusschen Groningen, Hunsingo en Twelengo, op 12 Junij 1417 gesloten, om geen vreemden heer te huldigen, verijdelde des Keizers voornemen. En toen op 13 Mei 1419 de Regering van Groningen zich verstond met den Utrechtschen Bisschop, ook toen werd die eeuwige waarheid op nieuw weder in het licht gesteld, dat de onderlinge verdeeldheid der burgers uitloopt op eigen ondergang, en magtsuitbreiding van derden. Te regt teekent dan ook de Schrijver desaangaande het volgende op:
‘De langdurige twist tusschen de stad Groningen en den Utrechtschen Bisschop over de heerschappij, was alzoo, ten gevolge van de verdeeldheid tusschen de burgers onderling, in het belang van den Bisschop geëindigd. De heerschzucht, welke beide partijen in de stad evenzeer bezielde, had te weeg gebragt, dat beide de heer-
{==162==} {>>pagina-aanduiding<<}
schappij verloren hadden.’ - Het moge waar zijn, dat, ten gevolge der tijdsomstandigheden, de stad-zelve in den Utrechtschen Bisschop destijds een magtigen beschermer vond, maar ook hier wordt het blijkbaar, hoe de partijgeest derwijze verblind is, dat, zoo hij al niet toomeloos aanvangt of eindigt te woeden, en terugdeinst voor het doen stroomen van burgerbloed, hij toch altijd zijne eigene belangen voorbijziet. - (Eene voorstelling van den moord, (ter gelegenheid van het bloedbad, ten Raadhuize aangevangen op 23 October 1413,) aan albert barelts en johannes hekman gepleegd, is bij deze derde aflevering gevoegd.) - De inhoud van dit Hoofdstuk loopt van bladz. 124 tot 159.
Niet minder belangwekkend is het medegedeelde in het zesde Hoofdstuk, hetwelk loopt tot 1460, het tijdstip, waarop eene onderhandeling met david van Bourgondië haar beslag kreeg. Wat al strijd heeft de stad moeten verduren sedert in October 1419 een ontwerp van vrede werd vastgesteld tusschen de twistende partijen! Wel mogt die op 14 September 1420 getroffen vrede veel goeds beloven; maar niet zonder rede stemt men in met den smartelijken uitroep des Schrijvers: ‘Door dezen vrede schenen de noodelooze en bijna zinnelooze twisten der middeleeuwen te zullen eindigen; regt zou de plaats innemen van geweld, duurzame vrede die van eeuwigen oorlog. Maar anders was de uitkomst. Die eeuw was nog niet rijp voor de orde der onze.’ - Pas werd het verdrag gesloten, of nieuwe oneenigheden ontstonden. Geene beloofde schadevergoeding werd toegelegd; geen herstel in eigen goed. Een treurig voorbeeld vindt men daarvan in het in gijzeling houden, en het in boeijen sluiten van het in die boeijen ook gestorven kind van den ingedaagden sjaardema. Dergelijke handelingen moesten wel de vete op nieuw voedsel geven, en heillooze gevolgen na zich slepen. Breedvoerig gewaagt de Schrijver van de onderhandelingen en beweeggronden van het verdrag van 1437, waarbij tusschen Groningen en Hamburg een eeuwige vrede en vriendschap werd bezegeld, die echter reeds binnen het jaar werd verbroken.

{==163==} {>>pagina-aanduiding<<}
Vermoedelijk gezochte gronden, of wel feitelijkheden door twistzoekenden opzettelijk gepleegd, verslonden dien vrede, waarbij het eigenbelang van sommigen nadeel leed. Bloedige strijd en ernstige belegeringen en wraakoefeningen zijn daarop gevolgd; en alhoewel een wapenstilstand voor zes maanden mogt getroffen worden op 28 Januarij 1439, waaraan invloedrijke mannen, als: edzart en gockinga, het hunne toebragten; de strijd der belangen weerhield langen tijd het sluiten van den vrede: eerst toen aan gockinga was teruggegeven, wat hem was ontroofd, en hij levenslang het vruchtgebruik terug bekwam van de bezittingen, welke aan zijne voorvaderen hadden behoord; toen eerst werd, omstreeks 1440, het verbond tusschen hem en den Raad der stad Groningen tot stand gebragt; deze vrede zoude duurzaam zijn en alle verongelijkingen zouden worden vergeten, terwijl edzart borg bleef voor de goede trouw van gockinga! ‘Zoo mogt,’ zegt de Schrijver, ‘het edzart dan eindelijk gelukken, dit vuur van tweedragt te dempen, - ofschoon het ook nu nog niet geheel werd uitgebluscht.’ - Twist tusschen Groningen en Hindelopen, en daarna tusschen haar en Oostfriesland, hield de stad in rep en roer; en mogt er al in 1444 eene overeenkomst getroffen zijn: de goede verstandhouding was wankelend. De Oostfriesche ulrich moest steeds op zijne hoede zijn, tegen de door Groningen oogluikend gedulde vrijbuiters, waarvoor niet altijd behoorlijke voldoening gegeven werd. - Het toenemen evenwel van inwendige kracht in de handhaving van orde en rust, heeft den Schrijver aanleiding gegeven, om aan het slot van dit Hoofdstuk, 't welk van bladz. 160 tot 211 doorloopt, een paar voorbeelden daarvan op te teekenen, die weldadig werkten op
den welstand der stad.
In het zevende Hoofdstuk heeft de Schrijver eene beschrijving gegeven van de stad, zoo als die zich vertoonde op het laatst der vijftiende eeuw. Na opgemerkt te hebben, welk eene aanmerkelijke vergrooting zij in den loop dier eeuw heeft ondergaan, herinnert hij met opgave van bijzonderheden, onder anderen aan den bouw van een nieuw Raadhuis, waaraan later het stads Wapen-
{==164==} {>>pagina-aanduiding<<}
huis is verbonden, - aan den opbouw van den martini-toren, en aan de vertimmeringen der A-kerk, waarvan het schip toen hooger werd opgetrokken, ongeveer zoo als het nu nog gezien wordt, en aan het bouwen van eenige liefdadige gestichten; waarbij die van het armen convente-, en Geest- en Gasthuis, met derzelver lotgevallen van lateren tijd worden herdacht. (Eene plaat, voorstellende de wapenschilden der voormalige Gilden, is bij deze vierde aflevering gevoegd, ofschoon niet tot dit Deel behoorende.)
Wij achten het bovenstaande genoegzaam, om te doen zien, dat de Schrijver met de meeste zorgvuldigheid, bij 't zamenstellen van het voorgenomen werk, tot dus verre heeft gehandeld. Dat hij niet geschroomd heeft vele en veelzijdige bronnen, het onderwerp betreffende, na te zoeken, en die met oordeel heeft geraadpleegd, bewijst het door hem geleverde, voor zoo ver wij 't onder de oogen hebben gehad. Moge hij met gelijke zorg en onpartijdigheid zijne taak verder afweven! Vraagt men nu: welk belang heeft men bij de bekendheid met de lotgevallen eener stad? dan antwoorden wij: dat de geschiedenis der steden, vooral met het oog op derzelver vroegere belangrijkheid, een deel uitmaakt der gewestelijke geschiedenis, die even onontbeerlijk is voor de algemeene geschiedenis des Lands, als geen deel van het ligchaam kan gemist worden; te regt toch is het opgemerkt: als een deel van het menschelijk ligchaam lijdt, dan lijdt het geheele ligchaam; en even zoo is het met de geschiedenis des Vaderlands. - Wil men de jeugd liefde voor het Vaderland inboezemen, dan doe men haar bekend worden met de lotgevallen van de plaats der inwoning of geboorte; dan doe men haar zien, hoe die lotgevallen in betrekking staan tot die van meer uitgebreidheid hebbende oorden, en den invloed opmerken, welke de bijzondere welvaart of kwijning eener plaats heeft op het geheel: - daardoor zal eene gehechtheid ontstaan, die aanvankelijk misschien plaatselijk wezen zal, maar bij gevorderden leeftijd meer zal omvatten. Dit werk is een vrucht van grooten arbeid, en een aanbeve-
{==165==} {>>pagina-aanduiding<<}
lingsbrief voor den ons persoonlijk niet bekenden Schrijver. Wij vertrouwen, dat de Uitgever het zijne zal blijven toebrengen, om dit lettergeschenk aan de geschiedkundigen een behagelijk voorkomen te doen behouden, en dat een groot aantal leergrage lezers zich zullen beijveren, om zich dit boek aan te schaffen, waarin voor zoo velen nuttige lessen zijn op te zamelen.
Van het Tweede Deel zullen wij later verslag geven.

m.v.





De Rijn-Wezer-vaart, door T.J. Stieltjes, ontslagen Officier en Willem Staring, Luitenant der Artillerie. Te Zwolle, bij W.E.J. Tjeenk Willink. 1850. In kl. 8vo. 41 bl. met eene dubbele Kaart. f :-50.

Dit werkje, handelende over de kanaalverbinding van Rijn en IJssel met Ems en Wezer, is als een vervolg te beschouwen op het drie jaren te voren door de beide Schrijvers uitgegeven boekske: Scheepvaart in Salland en Twenthe, waarbij de kanalisatie van Overijssel werd behandeld.
Het is vooral in verband met eene stremming van de vaart op de Oost-zee, en tot voltooijing van de groote kanaal-keten van Europa, dat deze nieuwe kanalisatie door de Schrijvers wordt voorgeslagen. Van die overige kanalen in Europa geven zij een beknopt overzigt, bl. 9-20. Vervolgens wordt de uitvoerbaarheid der door de Schrijvers bedoelde kanalisatie, met opzigt tot de hoogte en hellingen der gronden in Noord-Duitschland en Nederland betoogd, bl. 21-25; doch (bl. 25-29) langs anderen weg of door andere voedingsmiddelen, dan die in de tot dus verre bekende ontwerpen zijn voorgeslagen.
Bij dien nieuwen waterweg worden de Overijsselsche en Drentsche kanalen, waarvoor concessie verleend is, als genoegzaam ter uitvoering verzekerd, tot grondslag aangenomen, bl. 31. Wij willen hopen, dat deze grondslag blijken moge genoegzaam stevig te zijn!
De nieuwe ontwerpen-zelve zijn: 1o. verbinding van

{==166==} {>>pagina-aanduiding<<}
Ems met Wezer, waardoor, in verband met de bestaande rivieren en kanalen, van Friesland af tot Warschau, en verder een binnenlandsche waterweg zou geöpend zijn; 2o. verbinding van de Ems met de Dinkel en verder met Almelo, waardoor ook de Zuiderzee en de Rijn op gelijke wijze met Munsterland en de Duitsche rivieren, in verband zouden worden gebragt, bl. 31-34. Dit alles is voor circa 35 tonnen gouds verkrijgbaar.
Onderscheidene verbeteringen, ten gerijve van den handel, zullen later nog worden aangebragt, bl. 34-36. Ook een vloeijingskanaal, waardoor Zutphensche en Overijsselsche gronden uit de boven-Rijn gedrenkt zouden kunnen worden, en hetgeen aan de kleine scheepvaart en ontginningen dienstbaar kan worden gemaakt, ligt in het plan der Schrijvers, bl. 37, 38. Ten slotte wordt aangetoond, dat kanaal-wegen voor den handel nog voordeeliger zijn dan spoorwegen.
Twee zeer nette kaartjes op één blad toonen, de eene hoe de Rijn door Ems en Wezer met de Elbe kan verbonden worden, de andere (op kleiner schaal) hoe door die verbinding de weg tot en langs de Weichsel zal geöpend zijn.
Wanneer de goede uitkomst der Overijsselsche kanalisatie het vroeger uitgedachte en tot stand gebragte werk van deze beide Schrijvers zal hebben bekroond, vindt men daarin zeker grond om met de wèlverdiende hulde, die reeds nu aan hunne verdiensten is en wordt gebragt, ook verder zich den raad der beide Schrijvers ten nutte te maken, en daardoor tot den bloei van Nederlands handel en land-ontginning bij te dragen.

Over het personeel der Rijks- en Gemeentelijke Policie, door Mr. J.C.F. d'Aulnius, Substituut-Officier van Justitie te Groningen. Junij 1850. Te Groningen, bij F. Wilkens. In gr. 8vo. 53 bl. f :-50.

De Schrijver is niet zeer duidelijk in zijne voordragt en redeneertrant: men zou daarom mogen vragen: of de

{==167==} {>>pagina-aanduiding<<}
zaak hem wel regt helder voor den geest staat? Doch, na eenige moeite, meenen wij toch zijne bedoeling wel te kunnen opmaken uit zijn betoog. Hij wenscht de gemeentelijke policie te behouden, ongeveer op den bestaanden voet; maar hij wil de rijkspolicie hervormen, en in stede van de rijks-geregtsdienaren, die er nog zijn, overal maréchaussés invoeren, hetzij te voet of te paard en naarmate der behoeften; het verband tusschen de rijks- en gemeentelijke policie wil hij door de tusschenkomst en bemoeijing der Officieren van Justitie bewaren; in een paar groote steden zou hij de Directeurs, als hoofden der gemeentelijke policie, wel willen behouden. Hij berekent de meerdere uitgaven van dat stelsel op f 336,972, en gelooft dat daarmede in de bestaande behoefte kan worden voorzien.
Het is niet onze taak, dat stelsel te verdedigen of te wederleggen; wij wijzen echter ook op een ander stelsel, hetwelk eene algeheele vereeniging en inéénsmelting der rijks- en gemeente-policie beöogt, en hetgeen veel goedkooper is; dat, waarover de Heer Mr. h. provó kluit heeft geschreven. Bij de gemeente-wet zal dit punt reeds ter sprake moeten komen; wenschelijk ware het, dat gelijktijdig met deze ook eene algemeene policie-wet aan de beöordeeling der Staten-Generaal wierd ontworpen, zoodat men over het policie-stelsel in zijn geheel beter konde oordeelen.
Het denkbeeld, door den Schrijver op bl. 40 ontwikkeld, dat eene vereeniging der rijks- en gemeente-policie strijdig zou zijn met art. 140 der Grondwet, achten wij onjuist; de zelfstandigheid der plaatselijke besturen behoeft daardoor niet te worden aangetast.
Voor eene meerdere uitbreiding der rijks-policie pleit krachtig het voorbeeld door den Schrijver op bl. 45 vermeld; maar dat zelfde voorbeeld pleit ook voor de algeheele vereeniging en inéénsmelting van het policie-wezen.
Het boekje behelst overigens nog andere, zeer lezenswaardige bijzonderheden en verdient de aandacht van allen, die in de zaak belang stellen, al worden zij ook niet geroepen om het vraagpunt te beslissen.





{==168==} {>>pagina-aanduiding<<}

Iets over de Banken van Leening, volgens het Koninklijk Besluit van den 31 Oct. 1826, No. 132, geene woekerende instelling. Eene aanwijzing der middelen om tegen het misbruik te waken en ter bereiking van het doel haars bestaans. Door F. Swart, Directeur der Stads Bank van Leening te Alkmaar. Te Haarlem, bij A.C. Kruseman. 1850. In gr. 8vo. 50 bl. f :-60.

De Schrijver tracht in deze brochure de banken van leening te verdedigen tegen aanmerkingen en beschuldigingen, die, volgens hem: ‘waarschijnlijk met een goed oogmerk, maar vaak kennelijk door der zaak onkundigen geschieden’ (bl. 1). Onder deze beschuldigingen behoort, dat de banken van leening woekerende instellingen zouden zijn. Hiertegen voornamelijk trekt de Schrijver te veld. Het doel van het bestaan der banken van leening is, volgens het Koninklijk Besluit, waarbij zij zijn georganiseerd: om gelden op onderpand voor te schieten, daardoor een hulpmiddel in dringenden nood aan te bieden, en de beleeners voor den woeker te beveiligen (bl. 5).
En wordt nu aan dat doel beantwoord? De Schrijverzelf ontkent het en staaft zijn gevoelen met cijfers, en schrijft dit voornamelijk toe aan de werking der verpachte en particuliere banken, die hij door de wet als ‘broeinesten van schandelijken woeker’ wil doen weren (bl. 6). En toch meent de Schrijver, dat niet eene bank van leening eene woekerende instelling is te noemen! Hoe dit te rijmen? De Schrijver geeft, of tracht althans de oplossing te geven, door (bl. 11) te beweren, dat men onderscheid maken moet tusschen het doel van het bestaan eener bank van leening uit een zedelijk en wettelijk oogpunt beschouwd, en het doel waarvoor of waarmede men die, in het algemeen genomen, heeft laten werken.
Wij moeten deze oplossing of verdediging vrij onhandig noemen. Immers de banken van leening komen juist daarom des te ongunstiger voor den dag, omdat velen

{==169==} {>>pagina-aanduiding<<}
werken niet ter bereiking van het doel harer instelling, maar integendeel datgene bevorderen, waartegen zij een beveiligings-middel zijn moesten. En al is het volkomen waar, wat de Schrijver zegt, dat niet de hoeveelheid der rente of de hoegrootheid der winsten den woeker bewijst, en hoezeer het tevens waar moge zijn, dat de schrikbarende hooge renteheffing dikwerf ter bestrijding en goedmaking van eigene kosten moet worden aangewend, zijn daarmede echter de banken van leening niet ten eenenmale vrijgesproken. Den arme of minvermogende, die 16 à 25 pCt. rente moet betalen, gaat het weinig aan of men dit met den naam van woeker of noodzakelijke administratie-kosten bestempele. Het is voor hem inderdaad woeker.
Daarom, en tot dit besluit komt ook de Schrijver, elke bank heffe zoo vele renten, maar ook niet meer dan genoegzaam is om in hare eigene behoeften te voorzien. Het zal daartoe echter noodig zijn, dat er in de administratie dier instellingen veel vereenvoudigd en bezuinigd worde. Maar hoe nu daartoe te geraken? Naar des Schrijvers overtuiging kan alleen het hooge Landsbestuur de bezuinigingen bewerken, en voortdurend handhaven (bl. 14). In de volgende bladzijden worden de grondslagen kortelijk opgegeven, waarop eene verbeterde inrigting zou moeten rusten. Afschaffing van alle verpachte en particuliere banken - verstrekking van regeringswege der noodige kapitalen aan elke bank - naauwkeurig en streng toezigt, ziedaar de voornaamste. Wij gelooven met den Schrijver, dat op dergelijke wijze de banken van leening veel verbeterd zouden worden, meer en meer aan haar doel zouden beantwoorden, en eindelijk zouden worden wat zij zijn moeten: zuivere instellingen van liefdadigheid.
In een Aanhangsel (bl. 26-50) behandelt de Schrijver nog de inbrengers of inbrengsters bij eene bank van leening, waarbij hij eenige plaatselijke en te zijnent (Alkmaar) bestaande bepalingen opgeeft.
Wij willen gaarne gelooven, dat bij de bank te Alkmaar, door heilzame bepalingen, vele misbruiken ge-
{==170==} {>>pagina-aanduiding<<}
weerd of voorgekomen worden, elders aan het bestaan der inbrengers verbonden; maar wij stemmen desniettemin in met den Heer van heel in zijne brochure: De Banken van Leening in Nederland: ‘dat de inbrengers moeten worden afgeschaft’; al kunnen wij dan ook zijn stelsel van vervanging door hulp- of bij-kantoren, voor rekening der banken van leening werkend, niet onvoorwaardelijk goedkeuren.
Moge spoedig eene wettelijke regeling van dit belangrijk onderwerp het vele gebrekkige en verkeerde in de banken van leening herstellen en verbeteren, en mogen de nuttige praktische wenken daarbij niet verloren gaan, die door den Schrijver, wegens zijne betrekking als deskundige, in dit werkje zijn aan de hand gegeven.




J. Kramers, Jz. Geographisch-Statistisch-Historisch Handboek, of Beschrijving van het wetenswaardigste uit de natuur en geschiedenis der aarde en harer bewoners; uit de beste en nieuwe bronnen zamengesteld. Iste Deel met twee uitslaande platen XX en 644 bl. en een Register over de beide Deelen van CXX bl. IIde Deel VIII en 715 bl. Te Gouda, bij G.B. van Goor. 1849. In gr. 8vo. f 12-:

Een veelomvattende titel; doch wat de titel belooft, vindt men inderdaad in het belangrijke werk, dat wij aankondigen. Wie met het meest wetenswaardige uit de natuur en de geschiedenis wenscht bekend te worden, zal deze Beschrijving, wanneer hij met aandacht leest, gewis niet onvoldaan uit de hand leggen, en, als hij er zich mede gemeenzaam maakt, later met gemak het werk in vele gevallen kunnen raadplegen.
In de Algemeene Inleiding handelt de Heer kramers, kort en duidelijk, over den starrenhemel. ‘Ofschoon het getal der sterren,’ zegt hij, ‘spreekwoordelijk als ontelbaar wordt aangenomen, zoo geldt dit toch alleen van de oneindigheid der in het wereldruim werkelijk voorhandene hemelbollen, waarvan wij, ook met de beste

{==171==} {>>pagina-aanduiding<<}
verrekijkers, veelligt slechts een klein gedeelte kunnen zien. Spreekt men echter van de sterren, die voor het ongewapend oog zigtbaar zijn, dan is haar aantal, al rekent men zelfs die der zesde grootte mede, geenszins onoverzienbaar, en er zullen er dan wel niet meer dan 5000 zijn, waaronder 18 van de eerste, 55 van de tweede, 197 van de derde, en omstreeks 500 van de vierde grootte. Het getal sterren, dat men met goede instrumenten kan zien, laat zich slechts door vele millioenen uitdrukken.’
De aarde wordt beschouwd in hare gedaante, grootte en bewegingen, met betrekking tot ons zonnestelsel; voorts in hare bestanddeelen: lucht, water, aarde, en, eindelijk, in hare voortbrengselen. Dit laatste gedeelte: de voortbrengselen, der verschillende zonnen en werelddeelen, is hoogst belangrijk. In de afdeeling: ‘de aarde op zich-zelve beschouwd’, worden, als een gewoon onderdeel, de ‘Godsdienst’, in beknopte trekken geschetst; eene ‘schets der wereldgeschiedenis’ gegeven, en de ‘Staatsinrigtingen’ vermeld; met eene uitvoerige noot over den duur der Republieken tegenover de Monarchiën. Of dat alles dáár, en zóó als het er staat, op zijne plaats is, trekken wij in twijfel; maar het is er.
Over het geheel bevallen ons de cijfers en teekens niet aan de verdeelingen gegeven. Zoo strekt dezelfde A om Europa, het Koningrijk Engeland, het Koningrijk Denemarken, de eerste bewoners van Griekenland, de geschiedenis van Nieuw-Griekenland, en de beschrijving van Livadië of Hellas aan te duiden. Er heerscht ook geen genoegzame regelmaat in het behandelen der onderdeelen. Omtrent Portugal vindt men onmiddellijk de verdeeling in ‘klimaat en producten’; bij Spanje wordt eene geheel andere verdeeling gevolgd. - Dat, bij de Skandinavische Rijken, de geschiedenis gegeven wordt na de behandeling van Denemarken, Zweden en Noorwegen, even als bij het Pyrenesche Schierëiland, had, in de opgave van den inhoud, duidelijk moeten worden gemaakt. Wie dáár zoekt naar de letterkunde of geschiedenis van Portugal of van Denemarken, zal zich verbeelden, dat de Schrijver ze heeft overgeslagen. Intusschen is dit het geval niet.

{==172==} {>>pagina-aanduiding<<}

In het Eerste Deel worden behandeld: Portugal, Spanje, Frankrijk, het Britsche rijk, Denemarken, Zweden, Noorwegen, het Russische rijk, en Griekenland. Omtrent Spanje volgt de Heer kramers de verdeeling, welke de geschiedenis aangeeft; namelijk: het Castiliaansche rijk, het Aragonische Rijk, het Koningrijk Navarra en de Baskische provinciën. - Voor Frankrijk komt de verdeeling ons vrij willekeurig voor. Zij is geenszins de oude in 16 Provinciën of Gouvernementen, noch de nieuwe in 86 Departementen, welke laatste ons de verkieslijkste toeschijnt, maar eene in 56 Provinciën. De duidelijkheid zou er bij gewonnen hebben, als de 16 oudere Provinciën en ook de 40 van lateren tijd mede waren opgegeven, met vermelding van de Departementen, waarin de omwenteling ze heeft gesplitst, en dan de beschrijving gevolgd ware der voornaamste plaatsen, met den naam van het Departement, waartoe zij behooren. - Griekenland wordt beschouwd, in den ouderen toestand, waarvan de beschrijving vier onderdeelen bevat; voorts behandelt de Schrijver het Nieuwe Griekenland of Europisch Turkije, het Koningrijk Griekenland en de Jonische Eilanden.
Om den lezer een denkbeeld te geven van de wijze van behandeling, kiezen wij tot voorbeeld de navolgende van het maar weinig bladzijden beslaande (631-640) Koningrijk Griekenland: Ontstaan; geschiedenis; omvang; voortbrengselen; bevolking; nijverheid; handel; Godsdienst; onderwijs; krijgsmagt; finantiën; gewesten (Livadië of Hellas, Morea of de Peloponnesus en de eilanden) en verdeeling in tien Nomarchiën of Gouvernementen. Over de plaatsbeschrijving, die, in een werk als dit, niet breedvoerig kan zijn, oordeele men uit het volgende: - ‘Missolonghi, aan den zeeeboezem van Patras, in de nieuwere geschiedenis door vier belegeringen vermaard; met 4000 inw. Hier stierf den 19 April 1824 de groote dichter Lord byron, die zich ijverig de zaak der Grieken had aangetrokken.’ - ‘Navarino (het oude Pylos, de residentie van nestor) tegenover het eiland Sphagia (voorheen Sphacteria), eene bevestigde stad, met

{==173==} {>>pagina-aanduiding<<}
eene schoone, ruime haven en 2000 inwoners. Hier werd de Turksch-Egyptische vloot op den 20 October 1829, door de vereenigde escaders van Engeland, Rusland en Frankrijk vernietigd.’
Het Tweede Deel vangt aan met de beschrijving van Duitschland, in de uitgebreidste beteekenis; in dier voege, dat er Oostenrijk en Pruissen, in beider geheelen omvang, in zijn opgenomen. De woelingen, die de Duitsche Staten beroerden toen kramers het werk schreef, zijn zoo ver mogelijk bijgehouden: hij vermeldt op bl. 190: dat Keizer ferdinand van Oostenrijk op den 2 December 1848, ten behoeve van zijnen neef, onder den titel van frans jozef I, van het rijksgebied heeft afstand gedaan, en dat ‘een talrijk leger, onder Vorst windischgrätz tegen Hongarije in aantogt was, om het, door geweld van wapenen, weder tot onderwerping te brengen.’ -
Op bl. 709 volgt eene ‘Nalezing’, welke in korte bewoordingen, tot 1 September 1849, de voornaamste gebeurtenissen aanvult.
Na Duitschland volgen Italië en Zwitserland. De Nederlanden besluiten Europa. Het Koningrijk België beslaat er dertien, en dat der Nederlanden een-en-zestig bladzijden: bewijs genoeg, dat ons Vaderland, door den Heer kramers met voorliefde is behandeld. Dit blijkt onder anderen ook op bl. 394, waar hij zegt: ‘Wat eindelijk de door vreemdelingen zoo vaak vermelde, wijd en breed uitgemeten, ongezondheid van ons klimaat betreft, het valt zeker niet te ontkennen, dat hij die aan het inademen eener drooge, fijne lucht in hooger streken gewoon is, zich in den vaak neveligen, met zeedampen bezwaarden, veranderlijken dampkring van Noord-Holland en Friesland (waarom Zeeland hier niet genoemd?) niet op zijn gemak gevoelt en er niet in tieren kan; maar den inboorling deert die luchtgesteldheid niet, en hij bereikt daarin een' even hoogen ouderdom als de bewoner der als gezonder erkende plaatsen.’
In grootere beknoptheid worden verder de andere werelddeelen behandeld. Daaronder zijn voor den lezer gewis niet de minst belangrijke de ‘Vereenigde Staten van

{==174==} {>>pagina-aanduiding<<}
Amerika’, en ‘voormalig Spaansch Amerika’, waar de ontwikkeling en vermeerdering van bevolking, als ware het dagelijks eene nieuwe gedaante aan de Staten geeft. - Hetzelfde kan gezegd worden van de eilanden en eilandgroepen van Australië en van de meer eigenlijke Zuidzee eilanden.
Groot is de volhardende vlijt des Schrijvers geweest, om zoodanig een werk zoo verdienstelijk zamen te stellen. De Uitgever heeft het met eene kleine maar duidelijke letter, zoo digt ineen doen drukken, dat de twee Deelen den inhoud van onderscheidene boekdeelen, in gewonen letterdruk, bevatten. Ook verdient de Heer kramers dank te ontvangen voor het uitvoerig Register op de beide Deelen, achter het Eerste Deel geplaatst, en dat niet minder dan 120 bladzijden, in drie kolommen, groot is. Daar zijn, b.v., bij het woord: Meer - de Schrijver zegt Meir - alle de voornaamste Meeren, en bij elken Staat, al zijne onderdeelen opgenoemd. Zelfs vindt men er onder het woord Geschiedenis, die van elk Land of Rijk opgegeven, en bovendien bevat dit Register ook de namen der personen, welke in het werk voorkomen.
In alle opzigten achten wij dit Geographisch-Statistischen Historisch Handboek waardig om met lof vermeld en met nadruk aanbevolen te worden. De aanmerkingen, voor welke wij het vatbaar achten, zijn onbeduidend voor een werk van zulk een aard en van zoo groot een' omvang. Het verdient in de handen te komen van allen, die met den gang der wereldgebeurtenissen wenschen bekend te zijn en te blijven, en kan dagelijks bij het lezen der dagbladen met vrucht worden geraadpleegd.




Staatsbelang en Ouderzorg of Volksveredeling door de verbetering der ligchamelijke opvoeding enz. Door G. Rijkens. Te Groningen, bij J. Oomkens, Jzoon. 1849. In gr. 8vo. f :-60.

De Schrijver vangt aan met te zeggen: ‘Hoe vrijer

{==175==} {>>pagina-aanduiding<<}
de Staatsinrigting van een volk is, hoe vollediger en onbekrompener de inrigtingen van opvoeding en onderwijs voor de Staatsburgers moeten zijn.’ Een gulden boekje, waarin eene menigte waarheden worden gezegd; die èn in het hoofd èn in de ziel van alle ouders behoorden te heerschen, die hunne kinderen liefhebben; waarheden, die alle opvoeders moesten beoefenen, en de Landsregering wel ter harte mag nemen. - Wil men weten, wat er in staat? Zie hier de inhoud der afdeelingen: 1o. Staats- en Volksbelang omtrent de verbetering der volksopvoeding, naar de behoeften van den tegenwoordigen tijd. 2o. Treurige gevolgen van de gebrekkige volksopvoeding, inzonderheid wat de ligchamelijke opvoeding betreft, bij verschillende volken. Uitspraken dienaangaande bij beroemde mannen. 3o. De toestand der opvoeding, inzonderheid der ligchamelijke opvoeding, bij de laagste volksklassen en in weeshuizen enz. Belangen van den Staat daarbij. 4o. Toestand er van bij de hoogere klassen. Treurige gevolgen er van enz. 5o. Toestand er van voor meisjes tot de hoogere standen behoorende. Treurige gevolgen enz. 6o. Wat te doen staat om de gebreken in de opvoeding vooral ten opzigte van het ligchaam te bevorderen. 7o. Staatsbelang omtrent de algemeene invoering der Gymnastiek enz.
Met blijdschap zag Referent aan het einde van het Voorberigt, dat de inteekenaren talrijk zijn; waardoor het dus in veler handen is gekomen, en tevens naar wensch zal hebben bijgedragen tot de verzorging van verwaarloosde kleine kinderen, op de Zuider-Bewaarschool te Groningen: het weldadig doel des achtingwaardigen Schrijvers.
Ten einde hen, die er niet op mogten hebben ingeteekend en het ook nog niet hebben aangekocht, tot 't laatste, zoo mogelijk, over te halen, laten wij hier een gedeelte van den aanvang volgen.
‘De lagere scholen zijn zedelijke en burgerlijke volkswaarborgen, zoo lang zij de algemeene beschaving van den mensch bedoelen. Waar men ze verwaarloost, waar men hare verdedigers laat verhongeren, hare heiligheid

{==176==} {>>pagina-aanduiding<<}
niet acht, daar wast het onkruid, dat men gepeupel noemt, en een geheel volk kan er aan sterven.
Treffende waarheid! Wie kan ze loochenen? Zij verdient in onzen tijd meer dan ooit ernstige behartiging, wegens de streving der volken naar meerdere vrijheid en het erlangen van dezelve. Ja, nu vrijheid het wachtwoord der volken is geworden, dat luide langs den aardbodem galmt, en waar het tot dus verre nog in den boezem wordt gesmoord, zich weldra, trots legioenen krijgers, trots het gedonder van kanonnen, zal laten hooren; nu hier meer, daar minder is toegegeven aan de - niet zelden onbeschaamde en verderfelijke - eischen van verschillende volken, nu roept ieder verlicht en beschaafd volksvriend de regeringen toe: waakt! waakt voor eene doelmatige volksopvoeding; want de tegenwoordige jeugd zal het toekomstige volk zijn! - Dit geldt ook het rustige Nederland, dat door den drang der tijden en omstandigheden thans eene nog ruimere vrijheid is ten deel gevallen. Wat die geschonkene en den vorsten afgedwongene vrijheden over de aarde zullen brengen, dat weet de eeuwige Wereldbestuurder alléén, die het lot van volken en vorsten in Zijne hand heeft; maar dit staat vast, dat dáár geen zegen en voorspoed te wachten is, waar de volksopvoeding niet met hart en ziel wordt beschermd, en gewijzigd naar de behoeften van den Staat, tot heil des volks. Door de volksopvoeding moet men den staatsburger geschikt maken, om de vrijheid, met wijsheid en mildheid verleend, aan te wenden tot algemeen welzijn. In tegengesteld geval zal de vrijheid eens volks door in- en uitwendige vijanden in gevaar worden gebragt en op den duur niet bestaanbaar blijven. De bewijzen hiervoor behoeven niet ver gezocht te worden. Naauwelijks zijn toch door verschillende regeringen, grootere vrijheden en regten verleend; naauwelijks hebben verschillende volken zich met geweld losgerukt van hunne onderdanigheid aan het wettiglijk gezag en zich-zelven, met het zwaard in den vuist, vrijheden verschaft, of
reeds wordt het bewezen, dat die vrijheden niet bestaanbaar zijn, als het volk niet heeft

{==177==} {>>pagina-aanduiding<<}
geleerd, waarin ware vrijheid bestaat, en waardoor deze alleen bij een volk kan worden ontwikkeld; als het niet begrijpt, dat de eigenlijke vrijheid van een volk geboren wordt uit zedelijke beschaving en reine godsvrucht, en zij dus niet van buiten door het zwaard en barricades kan worden aangebragt, maar uit het zedelijk gemoed der menschen zelven moet geboren worden. Hoe zal nu een volk tot zoodanige zedelijke en godsdienstige beschaving geraken, zonder eene met zorg geregelde volksopvoeding, zonder de geheele kinderbevolking alzijdig te vormen in goed ingerigte staatsscholen, aan welker hoofd bekwame, ijverige, beschaafde en voor den Staat verantwoordelijke mannen zijn geplaatst, die in staat zijn den kinderen eene Christelijk-zedelijke opvoeding te kunnen geven, onder het aanleeren van gepaste kundigheden (zonder nogtans de godsdienstige leerbegrippen van de ouders te kwetsen); over welke kundige en praktische mannen het opzigt houden, die den onderwijzer kunnen voorlichten en den verderen bloei van het onderwijs, door hun zedelijk en verstandelijk overwigt, bij voortduring kunnen en ook met lust en liefde willen bevorderen. De vrijzinnigste staatsinrigtingen verliezen bij een volk het spoedigste haar gewigt en haren steun, wanneer in het gebied van volksonderwijs en volksopvoeding onedele dwang, eenzijdigheid en bekrompenheid van geest heerschen. Het kan niet te dikwijls worden herhaald: ‘dat er geen volksgeluk zonder welvaart, geen welvaart zonder zedelijke en maatschappelijke ontwikkeling, geen zedelijke kracht zonder opvoedkundig onderwijs bij een volk kan bestaan: eene voortdurende materiële kracht bij eene natie is ondenkbaar zonder den invloed van zedelijkheid en beschaving.’




De Maagd van Orleans, Historische Roman. Door den Schrijver van: ‘Aumerle, Cesar Borgia’ enz. Naar het Engelsch door C.M. Mensing. Iste en IIde Deel.

{==178==} {>>pagina-aanduiding<<}
Te Amsterdam, bij P.N. van Kampen. 1850. In gr. 8vo. 751 bl. f 7-50.

Ref. las reeds menige beschrijving van de verschijning, de daden en het rampzalig uiteinde der Maagd van Orléans. Steeds vond hij die episode, in de Fransche geschiedenis, allerbelangrijkst, en hoe men over den geest, die de heldin bezielde, mogte denken, de buitengewone invloed, welke eene ziel boven het alledaagsche verheven, op de haar omringende massa's, in gegevene omstandigheden, kan uitoefenen, vond ook in hare korte, maar schitterende werking op het lot van geheel een rijk, tot aan den rand des ondergangs gebragt, een nieuw bewijs. In eene eeuw echter, waarin de inspiratie der heiligen bij het beschaafd publiek geen geloof vindt, zou, vooraf geoordeeld, een romantisch verhaal, waarin die heiligen de hoofdspil der werking zijn, weinig bijval vinden. Moge priesterlist eenen bijgeloovigen eenvoudigen hoop volks, nog, met verbaasde gezigten, om eene tranen of bloed lekende schilderij verzamelen, voor de hoogere standen is de tijd der legenden, als geloofwaardige verhalen, voorbij. Men leest ze nog enkel als aardigheden, om stijl en inkleeding, in proza of poëzij. Wilde dus de Schrijver van het bovengemelde Romantisch-historisch verhaal roem verdienen, dan moest hij zijne hoofdpersoon ontdoen van het mystieke, dat haar weleer als eene glorie omgaf, en haar toch met al het belangwekkende omkleeden, dat welk den verstandigen lezer kan boeijen. In één woord, hij moest haar een' verheven rol, in het rijk der mogelijkheden, doen vervullen. Dit is hem, naar Refs. oordeel, meesterlijk gelukt. De persoonsbeschrijving der heldin doet al aanstonds iets buitengewoons verwachten. Wij geven dien hier, ook als eene proeve van den stijl:
‘Zij was, naar het scheen, ongeveer twintig jaren oud, rijzig, hoewel niet van buitengemeene gestalte, maar zoo evenredig en krachtig van ligchaamsbouw, dat

{==179==} {>>pagina-aanduiding<<}
zij denzelfden indruk maakte als ware zij veel langer geweest; en in overeenstemming met de kracht en schoonheid harer gespierde gestalte, gaven hare volle en zwellende borst en de vlugheid en snelheid van haren tred, hare houding iets van de statigheid en ranke sierlijkheid van eene ree uit het gebergte. Hare kleur was gebruind door de zon, waaraan de boerenarbeid haar waarschijnlijk van hare kindsheid af had blootgesteld, maar was toch oorspronkelijk misschien blank, of ten minste bleek geweest; hoewel op het oogenblik dat wij bedoelen, een donkere gloed van verontwaardiging of schaamte, of beiden te gelijk, haar gelaat kleurde, gelijk de roode spiegeling der ondergaande zon in het meer. Dat gelaat kon schoon genoemd worden door iemand, die volstrekte regelmatigheid van trekken en vrouwelijke zachtheid van uitdrukking niet als onmisbare vereischten van zijn ideaal beschouwde. Voor anderen zouden hare edele, maar eenigzins stout besnedene trekken, de wolk, die op haar voorhoofd rustte, gelijk de verhevene smart op dat van het standbeeld der Nemesis, de vuurgloed in het donkere harer oogen, de hartstogtelijkheid en woestheid, die nu en dan hare lippen en neusgaten deed trillen, veeleer verschrikkelijk dan aanlokkelijk zijn geweest. Er was zelfs iets dreigends en vreeslijks in de schoonheid en den glansrijken overvloed harer gitzwarte lokken, uit haren rooden hoofddoek ontsnappende, ongeregeld in den wind rondzwierende, schoon zij te gelijk haar voorkomen het grootsche en sombere eener sybille verleenden, en toch moest de beschouwer onwillekeurig op de gedachte komen, dat deze hartstogtelijke geestdrift niet de gewone uitdrukking van dat gelaat was: dat deszelfs eigenaardig uitzigt veeleer diep nadenken zou aanduiden, of wel mijmerende, droomige kalmte, welke zoo dikwijls de diepte en de kracht der hartstogten verbergt in een' edelen en vasten geest, die alleen door magtige roerselen in beweging wordt gebragt. - - Haar bovenkleed was - - versierd met
eene zonderlinge reliek,

{==180==} {>>pagina-aanduiding<<}
namelijk een' gouden munt (met de beeldtenis van karel VII) gezet in een looden Agnus Dei in den vorm van een hart’ enz. Ziedaar de uiterlijke gedaante. In hare ziel doet de Schrijver ons aldus blikken: ‘De bergen, de lucht, de bosschen en stroomen hebben mij niet vergeten. Zelfs die afscheidsglans der zon in het westen straalt mij vriendelijk in de oogen, gelijk in den ouden tijd, toen ik er plagt te staren, mij verwonderende waar toch het land van hare rust mogt zijn! Zelfs deze lucht gelijkt naar den adem van iemand, die mij lief heeft; ik hijgde er naar, alsof ik uit gebrek er aan stikken zou, toen ik onder de daken van Neuchateau was. - En daar ik toch veracht en verworpen ben, daar mijne woorden razernij en dwaasheid zijn, zoo laat mij de hoede der kudden en mijne stilte tusschen de heuvelen teruggeven, met den blaauwen hemel des daags en de sterren des nachts tot gezelschap. Ik ben daar nooit eenzaam.’
Was het wonder dat zulk een meisje, in hare gestadige eenzaamheid, met poëtischen aanleg, en onbelemmerde, hoog gestemde verbeeldingskracht, bij het murmelen eener beek en het bladgeruisch van 't woud, half ingesluimerd, meende gezigten te zien en stemmen te hooren? En dat zij, bij gedurige klagten over Frankrijks diepe vernedering, de geschondene regten van Frankrijks troon, en de gewelddadigheden der Engelschen, de beelden harer fantasie daarmede in verband bragt; en, geloovende aan de bescherming van heiligen en St. maria's bijzondere belangstelling in dat Frankrijk, ligtelijk door de kunstenarijen van een listige monnik, vijand der Britten, kon gebragt worden tot het besluit: dat zij Frankrijk kon redden, door den moed zijner zonen te doen herleven? Of, zoo als de Schrijver haar laat spreken: ‘Niet door mijn eigen arm - niet door menschelijke magt wil ik mijn Koning en Frankrijk redden. De geesten die mij verschenen zijn, waren verheerlijke heiligen uit den hemel; de stemmen, die altijd om mij fluisteren en mij tot mijn verlossingswerk aansporen, klinken mij in de ooren, gemengd met ver af suizende toonen der hemelsche har-
{==181==} {>>pagina-aanduiding<<}
pen. - En toch (en hoe menschkundig vlecht de Schrijver hier dezen twijfel in) en toch, inderdaad, zou het een wonder voor alle tijden zijn, als eene vrouw eenen koninklijken ridder moest redden - eene boerin eenen koning en een magtig rijk verlossen! Maar vrouwen en herders zijn, ten allen tijde, uitverkoren om de wonderen van God uit te werken. Was het niet david, de herder, die den reus versloeg en het beangste volk redde toen er geene hoop meer was? Onze gezegende Moedermaagd, was zij niet zelve eene vrouw? En wie weet niet, hoe lief zij Frankrijk heeft, zoodat zij hare eigene leliën op onze schoone banier
heeft gestrooid? Afschuwelijke leeuwen en luipaarden, sperren den muil op naar hunnen buit op de banier van Engeland. En daar ik eene vrouw ben, zoo zeg mij, welk Franschman zou voor den vijand durven vlugten, als eene vrouw den dood verkoos, boven zulk eene schande?’
Ziedaar jeanne d'arc zoo als zij kan geweest zijn; zoo als zij waarschijnlijk geweest is: eene mengeling van dweeperij en moed. Op dezen grond voortbouwende schetst de Schrijver ons een heerlijk beeld van dapperheid, geestverheffing, zedigheid en reine deugd. Doch niet vergenoegd met de dweepende geestvervoering der maagd tot drijfveer harer daden te maken, neemt hij nog eene magtige hartstogt te baat: kuische liefde, haarzelve eerst onbekend en later een bron van zelfverwijt, voor den Dauphin. - Bij zulk eene vereering als de maagd voor den vorst koesterde en bij zoo veel verleidende bevalligheid als de Schrijver hendrik leent, moest die in de dweepende jeugdige ziel van het meisje wel ontstaan. Zij strekt ter verklaring van haar volgend standvastig zwijgen, omtrent alles wat den door haar beminden man in het oog zijner haters zou hebben kunnen vernederen, en van haar tot het uiterst volgehouden vertrouwen op verlossing, door hem.
Zoo is dan de heldin een waarlijk belangwekkend verschijnsel, hier steeds de hoofdfiguur, door geene andere verduisterd, en om welke zich de mindere groepeeren,

{==182==} {>>pagina-aanduiding<<}
welke niet boven de menschelijke zwakheden verheven; maar met die zwakheden kampende, een voorbeeld is van vaderlandsliefde en zedelijkheid. Een ideaal, dat de levendige bewondering, aan het Hof, in den veldslag en op den brandstapel onverdeeld, bezig houdt. Slechts één oogenblik wordt zij zich-zelve ongelijk; toen door ziekte en afmatting des ligchaams, in het kerkerhol, bij een geschokt geloof aan hare heiligen, de kracht der ziel bezweek, zij eene bekentenis deed harer onwaardig. Doch verre van dit als een gebrek aan te merken, houdt Ref. het voor eene der fraaiste deelen des Romans, als voorstellende hoe medelijdenswaardig de slagtoffers van het bijgeloof zijn, als hun eens de grond, voor den jaren lang gekoesterden waan, ontzinkt; wanhoop, als van jeanne, in den voorlaatsen nacht, hier zoo ijselijk-krachtig, haar in den mond gelegd, moet dan bij het vooruitzigt van den marteldood wel ontstaan.
Ofschoon het werk hoofdzakelijk is vervuld met krijgstooneelen en priesterlisten, ontbreken er toch geene van roerenden aard. Het afscheid der Maagd, van haar dorpje, bij het aanvaarden harer onderneming, en de ontmoeting met haren vader, voor de regtbank, aan het einde van hare loopbaan, zijn zulke, waarin aandoenlijke liefde, zelfs voor de levenslooze voorwerpen, (de getuigen van eene vreedzame jeugd) of oudermin den lezer treffen. Ook de laatste nacht in den kerker schildert met levendige kleuren de waarheid: l'Espérance soutient le malheureux jusqu'au tombeau.
Niet minder goed zijn de overige karakters ontworpen en volgehouden. De wulpsche, ondankbare Vorst, de wellustige Bisschop van Beauvais, de politieke Prelaat van Rheims, de koud-wreede inquisiteur, de geheele huichelende, baatzuchtige en onder het kerkelijke juk bukkende geestelijke regtbank, de volkshaat der Britten, vooral tegen de Maagd gerigt, leveren vele treffende contrasten, met de edelheid en reine kinderlijke vroomheid der heldin.
Voor zoo veel er zonder vergelijking met het oorspron-
{==183==} {>>pagina-aanduiding<<}
kelijke over eene vertaling is te oordeelen, acht Ref. deze uitmuntend volbragt; trouwens van den Heer mensing is niet anders te verwachten.
De uitvoering is mede voldoende. Papier en druk zijn zeer goed en het vignet is fraai; hoewel, voor een geharnaste figuur, het vrouwelijke der gestalte wat te sterk uitkomt.




Theodoor en Lucile, of de zegepraal der waarheid. Een godsdienstig verhaal uit onzen tijd. Naar het Fransch van A. Monod, door J. Prins, Predikant te Amsterdam. Tweede druk. Te Leeuwarden, bij G.T.N. Suringar. 1850. In gr. 12mo. 192 bl. f :-90.

Bij het verschijnen der eerste uitgave van dit nuttig en in vele opzigten hoogst voortreffelijk werkje, is deszelfs hoofdinhoud en strekking in dit Tijdschrift (⋆) opgegeven. De op den titel genoemde echtgenooten, aanvankelijk onverschillig in de godsdienst, worden door een' kundigen Abt van de geloofwaardigheid des Bijbels overtuigd; doch het gelukt hem niet, hen te overtuigen van de waarheid der kenmerkende stellingen van de Roomsche Kerk, of hen die op 't gezag dier Kerk in hare eigene zaak te doen aannemen; zoodat het boekje met hunne belijdenis van de leer der Protestanten eindigt.
De herdruk bewijst; dat de Eerw. prins zich niet heeft vergist in zijne meening, dat het doelmatig ware, dit geschrift ter kennis van onze landgenooten te brengen. Wij bevelen het op nieuw aan, vooral ook, gelijk de waardige Vertaler opmerkt, als een gepast geschenk voor hen, die tot leden der gemeente worden aangenomen. In onzen tijd is het dubbel noodig, met zulke geschriften de vastheid te bevorderen des Christelijken geloofs, en te wapenen tegen de schijnschoone woorden, welke dat

{==184==} {>>pagina-aanduiding<<}
geloof schokken en de goede beginselen ondermijnen zouden.




Deugd en ondeugd, door L.J.W. ten Bokkel, Predikant te Noord-Scharwoude. Te Amsterdam, bij Ipenbuur en van Seldam. 1850. In gr. 8vo. 264 bl. f 2-80.

Een gedeelte van de zestien hier geleverde zedelijke verhalen heeft gediend tot mededinging naar den prijs, door de Maatschappij: Tot Nut van 't Algemeen uitgeloofd voor ‘eenen bundel verhalen voor het volk, die, hetzij ware, hetzij verdichte gebeurtenissen ten onderwerp hebben, geschikt om de zegenrijke gevolgen der deugd, en de onheilen, die de ondeugd na zich sleept, den lezer sprekende voor oogen te stellen.’ Ééne stem slechts faalde aan de bekrooning; waarom de Schrijver vrijheid meende te hebben tot deze afzonderlijke uitgave, met bijvoeging van eenige andere soortgelijke verhalen.
Uitgewerkt zijn de verhalen niet. Doch het doel, waartoe zij geschreven werden in aanmerking nemende, willen wij ze niet gestrengelijk toetsen aan de eischen der kunst, in dergelijke voortbrengselen van verbeelding en smaak. Van sommige wordt gezegd, dat zij waarheid bevatten, of op waarheid gegrond zijn, of uit waarheid en verdichting zijn zamengesteld. Wij achten dat eene benadeeling van den indruk der overige, die daardoor stilzwijgend tot het gebied der verdichting worden verwezen. Uit het eene verhaaltje valt gene, uit het andere deze nuttige leering te trekken. Vertrouwen op God, matigheid, ouderliefde, huiselijke zorgvuldigheid enz. zijn de deugden, die hier aanschouwelijk worden aangeprezen. Het tiende verhaal zou de schadelijke strekking kunnen hebben, het bijgeloof en het hechten aan voorteekenen te bevestigen; ten minste de prognosticatiën uit het vallen van een' schotel en het breken van een wijnglas komen in dit verhaal uit. Ook is het hoogst

{==185==} {>>pagina-aanduiding<<}
onwaarschijnlijk, dat de waarzegster in het achtste zoo gemakkelijk de argelooze maagd overtuigt. Doch dit zijn kleinigheden, die het nut niet wegnemen, hetwelk deze verhalen stichten kunnen bij de zoogenoemde burgerklasse, voor welke zij voornamelijk zijn bestemd.




Simon Cokkermoes, Historisch tafereel (1582). Door Eug. Zetternam; bekroond met het gouden eermetaal in den letterkundigen Pryskamp der stad Deynse. Te Antwerpen, ter drukkery van J.E. Buschmann. 1850. In gr. 8vo. 67 bl. 50 centimes (f :-23½).

Tantje Mortelmans. Losse karakterschetsen, door denzelfden. Te Gent, ter drukkery van de Broedermin. In gr. 8vo. 60 bl. 40 centimes (f :-19).

Wij willen deze Belgische werkjes met een enkel woord aankondigen. Het eerste is een wèlgeschreven verhaal; uitgewerkt echter is het niet, en bij de hoogte, tot welke ten onzent de historische roman is gestegen, zouden wij zeggen, dat het nog al zoo heel moeijelijk niet zijn moet ‘het gouden eermetaal in eenen letterkundigen pryskamp’ te behalen. Eere hebbe met dat al eene stad als Deinze, die aldus de nationale letterkunde aanmoedigt. Eere ook een dagblad, hetwelk, zoo als met het tweede der aangekondigde stukjes het geval is, bijdragen tot de volksliteratuur als premie op het abonnement toegeeft. Uit den aard der zaak is No. 1 veel beschaafder in stijl dan No. 2.
Eigenlijke beoordeeling van deze buitenlandsche werkjes komt in dit Tijdschrift minder te pas. Wij zien met genoegen elke poging om de Nederduitsche letterkunde ook in het Vlaamsch taaleigen te doen bloeijen, en zijn door het lezen der twee in dat dialekt geschrevene boekjes op nieuw versterkt geworden in onze overtuiging, dat de onderlinge verbroedering van Noord- en Zuid-Neder-
{==186==} {>>pagina-aanduiding<<}
landsche taal- en letterkundigen zeker wel de meeste vrucht voor de laatsten, maar toch ook in een taalkundig opzigt vooral veel nut voor de eersten te weeg brengen kan.




Handboek voor de Nederlandsche ooftboomteelt; door T.F. Uilkens, Predikant te Wehe en Zuurdijk. Te Groningen, bij J. Oomkens, J.zoon. 1850. In post 8vo. 312 bl. f 1-50.

Ofschoon de kundige Schrijver in zijn Handboek voor den Nederlandschen tuinbouw ook over de kweeking en behandeling der ooftboomen en de inzameling en bewaring der vruchten-zelve het noodigste had gezegd, kon zulks daar ter plaatse niet met die uitvoerigheid geschieden, welke door vele liefhebbers mogt verlangd worden, en waartoe het werkje is ingerigt, hetwelk wij hier mede aankondigen. Het handelt over de boomen-zelve, hun geslachtskenmerk, de kruidkundige beschrijving, herkomst, geschiedenis, voortkweeking, standplaats, ziekten enz.; voorts over het leiden, snoeijen, de ziekten waaraan de boomen blootstaan en het gebruik van het hout, met hier en daar eene optelling van de Schrijvers, die er over handelen. Ten opzigte van de vruchten komt in aanmerking: de rijpwording, bewaring en onderscheiding der soorten, gelijk mede derzelver huishoudelijk gebruik. Dit een en ander wordt afzonderlijk behandeld ten opzigte van de volgende vruchtboomen en struiken: appel-, peren-, kwee-mispel-, perziken-, abrikozen-, pruimen-, kersen-, kornoelje-, amandel-, kastanje-, walnoten-, hazelnoten-, wijnstok-, moerbeziën-, aalbeziën- (benevens kruisbeziën-), framboos- en berberis-boomen.
Veel belangrijks vindt men in dit werkje bijeen, beknopter dan in het nog altijd voortreffelijk Fruitkundig Woordenboek van serrurier. Doch zonder dat men er

{==187==} {>>pagina-aanduiding<<}
het boven aangehaalde tuinboek van den Schrijver bij heeft, is de behandeling van het onderwerp niet volledig, daar in het Handboek voor de ooftboomteelt geene beschrijving gevonden wordt van het enten, oculeren en zogen; ook geene aanwijzing van hetgeen men bij het verplanten in het oog te houden heeft (ten minste niet overal). Wij misten ook ongaarne het noodige over enkele bijzonderheden, die hier niet moesten zijn voorbijgegaan; wij noemen slechts het verouderen der soorten. Heeft toch eene veredelde kweeking vele nieuwe verscheidenheden doen te voorschijn komen; daar zijn anderen, die ook volgens getuigenis der bekwaamste boomkweekers op verre na niet meer tot die waarde te brengen zijn, welke men er vroeger aan toekende; zelfs zijn er eenige appelen en peren, die geheel verdwijnen. Wij herinneren ons, vóór eenige jaren daarover een afzonderlijk stukje te hebben gelezen, dat wij niet nader weten aan te duiden, en bij welks beoordeeling in dit Tijdschrift wij ook nog iets hebben gezegd over de individuële verbastering, die door ons o.a. in de anders zoo voortreffelijke goudpippeling-appelen en in de zwarte aalbessen is opgemerkt.
De namen der Schrijvers beduiden op zich-zelve niet veel. Men heeft weinig aan eene nomenclatuur van b.v. vijftig personen, die over de appelen geschreven hebben, van aristoteles af tot die van den jongsten tijd. En bij de lijsten der soorten hadden wij het van veel belang geacht, wanneer niet alleen ware opgegeven, welke minder en welke meer dragen, maar ook welke vroeger en welke later (wij bedoelen den ouderdom des booms) daarmede aanvangen. Bij de soortenlijsten hadden wij ook gaarne het gebruik in sommige andere boeken van dezen aard gevolgd gezien, hetwelk de edelste, min waardige en geringe variëteiten door verschillende letters aanduidt, en bij de appelen bepaaldelijk hadde de bijvoeging behoord of het zure dan wel zoete zijn, hetgeen men uit de aanwijzing: ‘aangenaam, zacht, geurig’ enz. niet kan

{==188==} {>>pagina-aanduiding<<}
opmaken. Bij sommige soorten slechts wordt het gevonden; niet echter bij de appel- en perensoorten de aanwijzing of het tafel- of potvruchten zijn. - Voorts erkennen wij de moeijelijkheid der benaming van de soorten bij het groot verschil, hetwelk in de benamingen in onderscheidene oorden plaats heeft. Zoo heeten b.v. in Zeeland de zijden hemdjes-appelen: Jeruzalemmers. Uit dien hoofde zal men somtijds te vergeefs zoeken naar soorten, die toch onder eenen anderen naam voorkomen.
Bij de kweeën had gezegd moeten zijn, dat zij eene zeer strenge koude moeijelijk wederstaan. De drie, die Ref. had, zijn allen in den strengen winter van het jaar 1838 doodgevroren, even als die van sommigen zijner bekenden.
De Schrijver maakt wel melding van proeven, om in ons Vaderland den witten moerbeziënboom aan te kweeken ten behoeve der zijdeteelt, maar noemt daarbij niet, die toch wel melding verdiende, de zorgvuldige pogingen van den Heer berail, te St. Michielsgestel in Noord-Braband, en het was hem misschien onbekend, dat zich te Goes (hij spreekt van oude moerbeziënboomen) een overoude bevindt, waarvan de planting door de overlevering aan jacoba van beijeren wordt toegeschreven. Wij zagen hem vóór weinige jaren, hij droeg toen nog vele en zeer groote vruchten.
Doch de weinige aanmerkingen, die wij maakten, benemen niets aan de aanprijzing, die dit nuttig werkje ten volle verdient. Wij kunnen ieder, die belang stelt in goede, wèlbehandelde vruchtboomen den aankoop van hetzelve met volle ruimte aanraden. De Uitgever heeft den prijs zoo gesteld, dat het bij compressen druk zeer goedkoop mag heeten. De uitvoering is net, doch het papier slechts redelijk.




J.C. Eger. Aardrijksbeschrijving ten gebruike van Gymnasiën enz. Te Groningen, bij J. Oomkens, J.zoon. 1850. In 12mo. VIII en 344 bl. f :-90.


{==189==} {>>pagina-aanduiding<<}

De geringe prijs en het plan van behandeling van dit werkje, zouden het zeer aanbevelen voor de hoogste klassen in de Middelbare scholen, indien er geene misstellingen in voorkwamen. Het onderscheidt zich gunstig van andere Aardrijkskundige leerboekjes, door opgave van de onlangs gedane ontdekkingen van planeten, door meerdere uitvoerigheid omtrent de lengte der dagen op de verschillende breedten, en, aan het hoofd der beschrijving van elk land, door een korte schets van deszelfs geschiedenis. Die schets, hoewel zéér kort, gelijk dat in zulk een werkje niet anders kan, is een geschikte grondslag voor mondelinge uitbreiding door den onderwijzer.
Wij spraken van misstellingen en zullen er eenige van opgeven.
De omtrek der aarde wordt op 4500 in plaats van 5400 geogr. mijlen gesteld; en haar afstand van de zon gezegd 20 millioen mijlen te bedragen, terwijl zij gemiddeld 21 millioen mijlen bedraagt. De Schrijver zegt, dat er 360 meridianen zijn; dat is waar, als men een meridiaan over elken graad trekt, en de halve voor geheele telt; doch de meridianen zijn maar denkbeeldige lijnen, en men zou dus even goed over elke minuut een meridiaan kunnen trekken; dan zouden er 60 maal meer zijn: gemeenlijk plaatst men ze van 10 tot 10 graden. Er wordt gezegd, dat men bij eene zonsverduistering de zon niet kan zien. Dat is verkeerd; want bij eene totale verduistering, als het middelpunt der maan juist dat der zon bedekt, is er nog altijd een rand van de laatste zigtbaar. Verder zegt de Schrijver: ‘Als de loopbaan van de ligchamen, die om de zon wentelen, niet bijna cirkelvormig maar eirond is, dan heeten zij komeeten.’ Volgens die bepaling zouden er eigenlijk nog geene komeeten bekend zijn, daar de loopbanen der hemelligchamen, die wij komeeten noemen, verre zijn van eirond te wezen. Nergens anders vonden wij ook nog, wat hier, op bladz. 17, wordt geopenbaard: dat een staart-
{==190==} {>>pagina-aanduiding<<}
ster zoo heet, omdat hij (zij) eene staart van sterretjes achter zich heeft, welke vermoedelijk zijne (hare) manen zijn (!!). Het bewijs van den omloop der aarde om de zon kan krachtiger zijn; 't is hier te meer flaauw, daar de Schrijver het niet voor onmogelijk houdt, dat de zon in 24 uren, een' weg van 70 millioen mijlen zou afleggen, maar 't slechts natuurlijker vindt, dat de aarde om hare as draait. - Ja, wel is 't natuurlijker, dan dat niet alleen de zon en de planeten, maar 't geheele heir van vaste sterren, tot de nevelvlekken toe, rondom de aarde zouden wentelen in een etmaal tijds.
Een meer is, volgens bladz. 23, een groote uitgestrektheid zout water. Wij gelooven, dat de meren zoet en vele klein zijn.
Hoe er de Schrijver toe komt om de menschenrassen in de verdeeling naar de geloofsbelijdenissen, tot de Staatkundige afdeeling te brengen, begrijpen wij niet. - Dat in het noorden en midden van Duitschland voornamelijk de Gereformeerde Godsdienst zou beleden worden, betwijfelen wij zeer. Zijn niet de Lutherschen daar onder de Protestanten het talrijkste? - In de opgave der regeringsvormen staat ouder de titels der kleine onbepaalde Monarchen de titel van Pacha, die ook onder de bepaalde wordt vermeld.
Wij teekenden nog meer fouten en onnaauwkeurigheden aan; maar achten bovenstaande voldoende, om de noodzakelijkheid te staven van eene herziening, tot welke wij den Schrijver aanmoedigen.




Beginselen der Meetkunst. Eerste Deel, bevattende de eerste gronden van de Meetkunst der vlakke figuren. Door J. de Gelder, in leven Hoogleeraar te Leyden. Vierde druk, op nieuw bewerkt naar het oorspronkelijke; verbeterd, gewijzigd en vermeerderd. Te 's Gravenhage en Amsterdam, bij de Gebr. van Cleeff. 1850. In gr. 8vo. 150 bl. f 1-60.


{==191==} {>>pagina-aanduiding<<}

Toen er een vierde druk van de Beginselen der Meetkunst van nu wijlen den Hoogleeraar de gelder zou verschijnen, droegen de Uitgevers, onder goedkeuring van den Schrijver, de verandering en verbetering, die er hier en daar in noodig was, aan den hoogst bekwamen onderwijzer der wiskunde te Amsterdam, j.s. speijer op. De dood heeft dien verdienstelijken man weggerukt, eer hij de hem opgedragen taak had volbragt; dit Eerste Deel echter kon worden afgedrukt. Wij hebben het met eenen vroegeren druk vergeleken, en hier en daar wezenlijke verbeteringen gevonden. Wat minder noodzakelijk was en daardoor belemmerde, is weggelaten; wat al te kort was aangestipt, is uitgebreid. Door het eene zoo wel als door het andere heeft het werk in bruikbaarheid en doelmatigheid veel gewonnen; zoodat het met ruimte kan worden aanbevolen aan onderwijzers en leerlingen, vooral op Gymnasia en Instituten. Het werk is zeer duidelijk ingerigt, maar onderstelt eenige algebraïsche kennis, althans van de leer der evenredigheden, de worteltrekking der tweede en derde magten, de theorie en het gebruik des Logarithmen, enz. Het is dan ook zeer nuttig, dat het onderwijs daarin aan dat der eigenlijke Meetkunde voorafga.
Wij hopen, dat de Uitgevers gelukkig mogen slagen in het doen bewerken van het vervolg. De uitvoering verdient allen lof. In een Tijdschrift van zoo algemeene strekking als het onze, moeten wij het ook bij deze algegemeene aankondiging laten berusten.




Schoonheden in de Natuur gedurende de verschillende jaargetijden. Een leesboek voor de jeugd, door E.J. Haspels. Te Nijmegen, bij D.J. Haspels. 1850. In kl. 8vo. 109 bl. f :-35.

Een lief, leerzaam boekje, wel waardig op de scholen te worden gebruikt, en dat in zijn kleine bestek een rijkdom van zaken bevat, over de jaargetijden, de lente,

{==192==} {>>pagina-aanduiding<<}
den opgang der zon, de bloemen, de insecten, de terugkomst der vogelen, de nesten, den nachtegaal, de zwaluw, de bijën, de graslanden, de zaden der planten, den zomer, het onweder, de zomervruchten, de zon, den dauw, den regen, den oogst, den hagel, den herfst, het vertrek der vogels, het afvallen der bladeren, de jagt, het ooft, de druiven, den sterrenhemel, de kometen, de maan, den winter, de winden, de sneeuw, de dieren in den winter, het groen in den winter, de nuttigheid van het hout; voorts over nevel, rijp, ijsel, het hout, het ijs, het noorderlicht, de jaargetijden.
Over al die onderwerpen wordt kort, duidelijk, eenvoudig en onderhoudend gehandeld, op eene wijze, die gezonde kennis bevordert, en 't hart van gevoel doordringt voor de grootheid, wijsheid en liefde des Scheppers. Vooroordeelen en bijgeloof worden ter gepaster plaatse bestreden en met nadruk wederlegd. Bij elk onderwerp is ook een toepasselijk versje aangebragt, en 't eene zoo wel als 't andere ademt een regt aangenamen, goeden geest; zoodat wij dit boekje alle aanbeveling waardig achten.

l.h.v.

Godsdienst, Deugd, Natuur en Voorzienigheid. Een leesboek voor meergevorderde leerlingen op de lagere scholen. 'Te Wildervank, bij T. van Halteren. 1850. In kl. 8vo. 127 bl. f :-30.

Uit het bekende werk van gelijkluidenden titel is dit schoolboek door h.a.b. (zoo noemt hij zich onder het Voorberigt), getrokken. Met oordeel is die keuze geschied en het leesboek, met verschillende - maar niet genoeg afwisselende - letters gedrukt, verdient aanprijzing. Ons bestek intusschen verbiedt, door meer dan deze weinige regelen, te voldoen aan het verzoek om aankondiging.





{==193==} {>>pagina-aanduiding<<}

Boekbeschouwing.

Viertal Leerredenen, door W. Francken, az., Predikant te Rotterdam. Ten voordeele van de Vrouwenvereeniging: Tabitha, te Waddingsveen. Te Rotterdam, bij W. Wenk. 1850. In gr. 8vo. 109 bl. f 1-20.

Toen de Eerw. francken nog te Waddingsveen stond, werd aldaar eene Vrouwenvereeniging tot stand gebragt onder den doel en werkkring aanduidenden naam Tabitha, en de welwillende leeraar beloofde, die door het uitgeven van een bundeltje leerredenen zoo mogelijk geldelijk te ondersteunen. Later naar Rotterdam verplaatst, heeft hij zijne belofte gestand gedaan door de uitgave van het voor ons liggend viertal. Achter dat gegeven woord ‘rekent hij zich met goed vertrouwen beschermd tegen wie anders zich over deze uitgave verwonderen mogt.’ Daar het den bekwamen man, nog jong toen hij deze toezegging gaf, en pas, als men 't noemt aan den ingang van zijne loopbaan in de kerk, ongetwijfeld eenige opoffering heeft gekost, met zijnen kanselarbeid in het publiek te verschijnen, zou zijne goedwilligheid de kritiek genoeg ontwapenen, om voor deze leerredenen een verschoonend oordeel te bedingen. Maar wij houden het daarvoor, dat francken aan zoodanige inschikkelijkheid geene de minste behoefte heeft, en het der Rotterdamsche gemeente tot hooge eer verstrekt, eenen prediker van zoo voortreffelijken aanleg tot de Evangeliedienst in hare aanzienlijke stad te hebben geroepen.
Hij koos deze vier stukken ‘opzettelijk, omdat, terwijl de eerste de behoefte aan christus tracht te verlevendigen, de drie anderen Hem aanprijzen, als den eenigen Naam, om zalig te worden.’ Het onderwerp der eerste leerrede is: paulus leven vóór zijne bekeering

{==194==} {>>pagina-aanduiding<<}
(tekst: Hand. xxii (⋆):3-5). Gelijk de keuze van dit voor den predikstoel minder dagelijksche onderwerp van oorspronkelijkheid getuigt, zoo ook de wijze van behandeling. Eerst wordt paulus' leven vóór zijne bekeering geteekend: en in zijne uitwendige levensomstandigheden, en op zijn karakter en godsdienst, en op zijne verhouding tot jezus' gemeente. Daarna dat onbekeerde leven voorgesteld als belangrijk voor onze Christelijke kennis en geloof, omdat hij en een levend toonbeeld is van 's menschen ellende buiten christus, en als proeve van Gods bestuur in de leiding zijner toekomstige dienaren, en als krachtig bewijs voor de waarheid des Evangelies. Eindelijk dit onbekeerde leven aan de hoorders als zedespiegel voorgehouden, en hun gevraagd of zij beneden den onbekeerden paulus staan - of met hem gelijk - of boven hem? Om door eene proeve het zaakrijke der behandeling en den stijl te doen kennen, kiezen wij uit het eerste dezer punten het volgende: ‘.... dat wij onszelven moesten belijden nog verder van 't koningrijk der hemelen verwijderd te zijn, dan een paulus vóór zijne bekeering. Ik voorzie de verwondering van dezen en genen mijner toehoorders, ja, daar mag er zijn, die zich in zijne eer meent aangetast. Hoe, zijn wij niet Christenen, die jezus beleden als Zaligmaker, en saulus een Jood, lasterende den christus? Wie onzer heeft, als hij, de gemeente Gods vervolgd, en met zijne oogen zich verlustigd in den bloedigen dood
der martelaren, en de handen uitgestrekt om te binden en in de gevangenis te werpen, die weerloos waren als lammeren? Mensch! die zoo spreekt, ik wensche en bidde vurig, dat gij niet beneden den onbekeerden paulus staat; maar indien de grond, waarop gij dat beweert, geen andere is dan dat gij niet juist aan dezelfde daden schuldig staat - dan, ik bidde, sta een weinig stil, en bedenk u tweemalen (†), voor gij roe-
{==195==} {>>pagina-aanduiding<<}
men zoudt: “ik ben beter.” Saulus smoorde niet in zijn binnenste de stem, die naar godsdienst uitgaat en 't rustpunt des levens in God zoekt; gij, leeft gij misschien
zonder God in de wereld, bij wijle maar als met koude pligtpleging zijn aangezigt zoekende? Paulus meende althans Gods eer te bevorderen, en stelde zijne godsdienstige voorregten als Israëliet op prijs, al was het langs verkeerden weg: gij, daar gij God kunt kennen als heiligen Vader in christus, zijt gij ook laauw en onverschillig, waar het des Heeren hooge eere en zake geldt? gij, dankt gij misschien nooit van harte voor den uitnemenden rijkdom van geestelijke weldaden, die u onderscheiden boven Jood en Heiden? Saulus zoekt, naar 't hem gegeven inzigt, naar Gods wet onberispelijk te leven; gij, misbruikt gij misschien de leer der ontoereikendheid van een onberispelijk leven om ons te zaligen, tot zonde, en vergeet gij het, dat geen overspeler, geen bedrieger, geen dronkaard of onmatige, geen kwaadspreker zal ingaan in Gods Koningrijk? Mensch! indien gij u aan die vleeschelijke zonden schuldig kent; zonder berouw en bekeering, zoo gij wat paulus in onwetendheid deed, met wetenschap doet: christus tegenstaan, - dan, wij zeggen

{==196==} {>>pagina-aanduiding<<}
het ernstig, staat gij beneden den onbekeerden paulus. En vreeselijker zou uw oordeel zijn, daar gij niet als een saulus in de pestwalm van 't Farizeïsme zijt opgewassen, maar in 't midden der Christelijke kerk.’
Ziet, dat mag nu geen schitterende stijl zijn, vol diamanten en paarlen, vol verrassende wendingen en puntige antithesen: het is goede, voedzame, leerzame kost voor de gemeente des Heeren, en het instructive element is dan ook in deze stukken bijzonder merkbaar. De stijl is duidelijk, en slechts zeldzaam duister, gelijk bladz. 28: ‘indien wij Gods gunst en liefde eigenlijk meer als een regt aanmerkten om ons goed zijn, dan als eene gave, van welke alle goed zijn moet uitgaan en voortdurend kracht verkrijgen.’ (⋆)
De tweede leerrede heeft tot tekst: joh. xiv:6: jezus, de weg ten hemel. Eerst wordt nagegaan, hoe jezus zich in den tekst voorstelt als den weg ten hemel, en daartoe gewezen op - de aanleiding, bij welke - den zin, waarin - den grond, waarop - en de zekerheid, waarmede jezus zich den weg ten hemel noemt. Daarna ontwikkeld, dat Hij waarlijk de weg ten hemel is, namelijk de zekere - de eenige - de juist geschikte - en heerlijke weg. Eindelijk wekt de leeraar ernstig en hartelijk op, om door gemeenschapsoefening met christus, den weg naar den hemel te bewandelen. Deze leerrede is uitgesproken op den Zondag voor het Hemelvaartsfeest. Ook de beide volgende zijn gelegenheidsleerredenen, de eerste eene onmiddellijke.
Zij is uitgesproken ter bevestiging van ledematen, bij den doop van eenen hunner, en ter voorbereiding voor het H. Avondmaal. Naar Rom. viii:14a is het onderwerp: ‘het aandoen van den Heer christus.’ Wanneer dit in het eerste deel wordt voorgedragen als des

{==197==} {>>pagina-aanduiding<<}
Christens levenstaat, wordt met behoud van de beeldspraak, gemeenschap met christus beschouwd als het eenige kleed, om tot God te naderen, als de eenige wapendos, om des levens kampstrijd te strijden; als het eenige feestgewaad om toegang te hebben in den hemel. Voorts heet het aandoen van christus de groote roeping, welke deze ure den jeugdigen leden der gemeente brengt (min gelukkig uitgedrukt; immers - dat roept deze ure hun toe - het moet hun blijvende toeleg wezen, aan die roeping getrouw te zijn - zij kunnen met goeden moed die taak aanvaarden). Doop en inzegening volgen op dit stuk, waarna het ‘aandoen van christus’ het hoofddoel wordt genoemd van het Avondmaal, en daartoe gewezen op de bedoeling van en de voorbereiding tot die plegtigheid.
Jezus' afzondering in de woestijn, ons ten voorbeelde naar luk. iv:1, is eene nabetrachting op Christelijke feestviering, Kersmis, jaarsverwisseling en Avondmaal. Die afzondering van den Heer de welgepaste overgang van zijne huldiging als Koning, tot de vestiging van het Godsrijk in de wereld, door te bedenken - welke heerlijke ure achter Hem ligt - wat moeijelijke werkkring zich vóór Hem ontsluit - en wat Hij in die veertig dagen doet; dit is de inhoud van het eerste deel. In het andere wordt op jezus gewezen als het welpassende - sterksprekende - ernstig vermanende - en bemoedigende van jezus' voorbeeld in dezen, om ons te bereiden tot getrouwheid aan onze Christelijke levensroeping.
Meer dan deze korte opgave zal niet noodig zijn om te doen zien, dat francken, waardige zoon eens waardigen vaders, een voortreffelijk prediker is; geen slaafsch navolger, maar die zijnen eigen' weg gaat, en die inzonderheid de gave van het onderwijzen der gemeente, tegenwoordig misschien eenigzins veronachtzaamd, in hooge mate bezit. En wij zouden ons te meer verblijden, zoo onze aankondiging mogt medewerken, om ook het stoffelijk doel der uitgave te bevorderen. Hij is wel

{==198==} {>>pagina-aanduiding<<}
overspannen in zijne eischen, die zich de aankoop zou beklagen.

no. br.

Preken, uitgegeven om Evangelisch licht te verspreiden en Christelijk leven aan te kweeken. Te Koevorden, bij D.H. van der Scheer. 1850. In gr. 8vo. 204 bl. f 1-20.

Onder dezen algemeenen titel ontvingen wij den vijfden jaargang van de te Koevorden uitgegeven, zoogenoemde dubbeltjes-preken. Let wel! dat is de prijs waarvoor men ze koopt, want ofschoon zich de waarde eener Christelijke leerrede niet bij centen laat berekenen, er is bij het twaalftal geene, die niet veel meer waardig is dan de kleinigheid, welke zij kost, en men mag van allen, zij dan de eene voor de lezing aangenamer dan de andere, gerust zeggen, dat zij voortreffelijk kunnen beantwoorden aan hare bestemming, het verspreiden van Evangelisch licht en het aankweeken van Christelijk leven. Het zou niet te pas komen, den arbeid van hen, die hunne predikatiën welwillend tot dit doel ten beste gaven, bij onderlinge vergelijking te beoordeelen. Wij mogen er in het algemeen van zeggen, dat ook bij klein verschil van opvatting in bijzaken, de groote waarheid bij allen op den voorgrond staat, dat jezus christus onze eenige Zaligmaker is (het onderwerp der leerrede van den Hoogl. hofstede de groot). Trouwens wordt hier gewezen op het Paradijs-Evangelie (door w.c. van der zwaag); op jezus als den besten kindervriend (door j. van kuijk) en als de bron van zielerust voor alle vermoeiden en belasten (door u.p. goudschaal): in den hoofdman te Kapernaum het geloof aanschouwelijk gemaakt als het middel, om in de verlossing door christus te deelen (door a.l. lesturgion); op Gods werking in ons opmerkzaam gemaakt, als die ons leidt tot het uitwerken van onze eigene en anderer zaligheid (door d.a. de groot); het uitzigt op de hemelsche rust ontwikkeld (door g.j.

{==199==} {>>pagina-aanduiding<<}
brandt wijsmuller); aangewezen, wat de rijke man en de arme lazarus bij hunnen dood verloren, behielden en verkregen (door b. doorenbos) en de regte kennis van Gods woord voorgedragen als onmisbaar ter onzer reiniging (door c.h. van herwerden, c.hz.) Tegen het liefdeloos veroordeelen van anderen wordt gewaarschuwd (door w. verwey), en als gelegenheidsleerredenen (door c.p.l. rutgers) het ongelijke bestaan der menschen in deze wereld beschouwd ter regeling van ons gedrag in het nieuwe jaar, en (door e.j. diest lorgion) bij eene lidmatenbevestiging de vraag beantwoord, wanneer de vermeerdering van de leden der gemeente den Heer waarlijk tot vreugde kan zijn?
De onderneming verdient alle aanprijzing, en zonder in eene vergelijking met de Arnhemsche te willen treden, kunnen wij niet nalaten het weldadig doel van de laatstgenoemde te roemen. - Overigens komt het ons minder doelmatig voor, breeder melding te maken van iets, hetwelk men min of meer als een Tijdschrift voor Christelijke stichting zou kunnen beschouwen. Daarom berigten wij ook slechts met een enkel woord, dat van de

1.Maria en Martha. Lektuur voor Christenvrouwen en moeders. Jaargang 1850. Te Schoonhoven, bij S.E. van Nooten, (met een Bijblad onder den titel: Moeders schoot); jaarprijs f 3:60.

2.Stichtelijke overdenkingen op elken dag des jaars. Godsdienstig dagboek naar aanleiding der dagteksten in den Bijbelschen Almanak, voor hetz. jaar. Te Dordrecht, bij H. Lagerwey. f 3-:

3.De Godsdienstvriend. Maandschrift, bevattende beknopte overdenkingen over verschillende godsdienstige onderwerpen, ter bevordering van zelfkennis en godsvrucht, hetz. jaar. Bij denzelfden. f 1-80.

4.Un messager de la bonne nouvelle, recueil périodique, par F.L. Fred. Chavannes, l'un des pasteurs de l'église

{==200==} {>>pagina-aanduiding<<}
Wallonne d'Amsterdam. A Amsterdam, chez J. de Ruijter. f 3-60 les 12 livraisons.
 ons eenige afleveringen zijn toegezonden; welke godsdienstige tijdschriften ook dit jaar voortgezet worden, en ieder in zijne soort gunstige vermelding en aanprijzing verdienen.




Christelijke Redevoeringen van Dr. W.E. Channing. Uit het Engelsch, door J.J. Swiers, Predikant te Havelte. Te Groningen, bij J.B. Wolters. In kl. 8vo. XX en 190 bl. f 1-40.

De ware Godsvrucht, of de H. Schrift toegepast op ons dagelijksch leven, door eene tuiniersdochter uit Engeland, Schrijfster van ‘de Parel der dagen.’ Vertaald te Leeuwarden, bij J. Swarts. 1850. In kl. 8vo. 57 bl. f :-40.

Het eerste dezer beide uit het Engelsch vertaalde godsdienstige werkjes komt met den gunstig bekenden naam van den Eerw. swiers in het licht. Het bevat vier verhandelingen: over de bewijzen voor het Christendom (in twee afdeelingen); over het karakter van christus; over het Christendom als eene redelijke godsdienst, en over het groote doel van 't Christendom. De denkwijze, die in deze stukken ten grondslag ligt, is helderder, dan men het bij vele Amerikanen gewoon is; de toon ernstig; de voordragt duidelijk. Vooraf gaat eene schets van den Schrijver in zijn leven en zijne werkzaamheid, door Prof. a.w. zumpt. Men zal er door bevestigd worden in den gunstigen dunk, van den opsteller der vroeger in onze taal overgebragte zede- en staatkundige toespraken opgevat.
Waarom het andere boekje ook al moest vertaald worden, zien wij niet regt in. Kwaad is het juist niet, maar weinig bevat het ook, wat elders niet even goed of beter gezegd is. Als curiositeit: ‘door eene tuiniers-
{==201==} {>>pagina-aanduiding<<}
dochter uit Engeland’ zal het misschien eenige aandacht trekken, waarop het wegens den inhoud juist geene aanspraak zou hebben. De tuiniersdochter, wier voor haren stand niet alledaagsche gaven wij achten, en wier godsdienstig gevoel wij eerbiedigen, schijnt in de zaak van het Christendom eenigzins eene broeikas-opleiding te hebben gehad, die meer op verwarming des harte, dan op ontwikkeling des oordeels doelde. Haar overigens welgemeend geschrijf heeft ons dan ook niet teruggebragt van in te stemmen met de meening des Apostels, dat de vrouwen in de gemeente [ten minste in den regel, beter doen te] zwijgen (⋆).

Lief en leed in de Evangeliebediening. Te Leeuwarden, bij G.T.N. Suringar. 1849. In gr. 8vo. 183 bl. f 1-80.

Dat wij door zoo veel voortreffelijks, hetwelk in den laatsten tijd over het huiselijk en openbaar leven van den dorpspredikant is geschreven, eenigzins verwend zijn, is mogelijk, doch zeker is het, dat onze eisch niet gering, - onze verwachting hoog gespannen was, toen wij het lief en leed in de Evangeliebediening in handen namen. De titel behaagde ons om zijne kortheid en duidelijkheid. Wij meenden behandeld te vinden, wat in de Kerkklokstoonen, Pastorij van Mastland, Mina en Betsy, Wat er van Diepenbeek werd, enz. òf was overgeslagen, òf slechts ter loops was aangeroerd. Maar de lezing heeft ons teleurgesteld; hoe uitlokkend ook de opschriften der hoofdstukken zijn, de behandeling wilde ons niet boeijen. Dat dit niet liggen kan aan de onderwerpen, doet terstond de inhoud zien: I. Herinnering van mijne eerste Evangelieprediking. II. Indruk en vrucht der openbare godsdienstoefening. III. Herderlijke toespraak en opzigt. IV. Aan het ziekbed. V. Bij de begrafenis. VI. Het godsdienstig onderwijs. VII. Armen. VIII. Het leesgezelschap. - De lezing stelde ons

{==202==} {>>pagina-aanduiding<<}
te leur, omdat het voor den predikant te oppervlakkig is; geene nieuwe wenken of gezigtspunten bevat, en voor hen die niet in de H. Bediening geplaatst zijn of hopen te worden, te weinig boeijend en wegslepend is. Immers men vindt hier zeer alledaagsche zaken in een alledaagsch kleed. Proeven van oppervlakkige en weinig beduidende zamenspraken van gemeenteleden onderling en van den predikant met de gemeenteleden. Diepe menschenkennis en karakterkunde zoekt men er te vergeefs. Evenmin vindt men in de gesprekken en toespraken die zeggingskracht en bewijsvoering, waardoor tragen ijverig, onverschilligen belangstellend, zondaars te regt gebragt, koude ijveraars voor de doode letter met den geest des Evangelies bezield, ongeloovigen geloovig worden. In die korte verhalen, in welke zij voorkomen, is te weinig leerzaams voor den geest, te weinig gevoeligs voor het hart. Waar men dingtaal verwachten zou, omdat de uitwerking zoo groot was, vindt men slechts het resultaat; geenszins eene aaneenschakeling van bewijsgronden, waardoor dat resultaat algemeen wordt aangenomen; of men vindt, gelijk bl. 168, waar de Schrijver een stukje: over den verkeerden en algemeen heerschenden trek, om de vorige dagen te verheffen boven de tegenwoordige voorleest, ‘hetwelk’ met gespannen aandacht tot het einde ‘toe’ gehoord wordt, waardoor allen het met ‘dominé eens worden’ in plaats van dat stukje slechts........... Het doet ons leed te moeten betuigen, dat wij met dit werkje weinig zijn ingenomen, hoewel de Schrijver een zeer gemakkelijken, eenvoudigen stijl heeft, en de convérsatietoon goed weet te vatten. Wij gelooven, dat hij, zich toeleggende om eenvoudige verhalen voor minöntwikkelden te schrijven, gelukkiger zoude slagen, dan in het zamenstellen van boeken, waar men degelijkheid in verwacht.
† -.




Gods leidingen met Johannes Calvijn. Door U.P. Goudschaal,

{==203==} {>>pagina-aanduiding<<}
Pred. te Scheemda. Te Winschoten, bij P.S. van der Scheer. 1850. In kl. 8vo. 104 bl. f :-60.

Hoogst aangenaam was het ons, van den Schrijver van Gods leidingen met maarten luther en ulrich zwingli, ook de beloofde Gods leidingen met johannes calvijn te ontvangen; vooral omdat wij 't met evenveel nadruk kunnen aanbevelen, als waarmede de twee andere werkjes in ons Tijdschrift zijn geroemd; het neemt naast die beide boekjes eene waardige plaats in, gelijk calvijn-zelf een hoogen rang bekleedt onder de Kerkhervormers der XVIde eeuw. Eene korte maar zaakrijke levensbeschrijving toch vinden wij hier van den grooten Hervormer, eene beschrijving van de wieg tot het graf. Calvijn wordt geschetst in zes-en-twintig levenstoestanden; terwijl de lezer telkens op Gods bijzondere leiding met den grooten man wordt opmerkzaam gemaakt; zij zijn: calvijns geboorte; zijne kindschheid; calvijn als knaap; zijn vertrek naar de Hoogeschool; calvijn als student; zijne veranderde levensrigting beslist; calvijns eerste openbare werkzaamheid; Hij doet eenen moedigen stap als hervormer; calvijn poogt Koning frans te bekeeren; bezoekt de Hertogin renata in Italië; en verlaat Frankrijk voor altijd; komt te Genève; zijn kampstrijd en verbanning; Hij vestigt zich te Straatsburg; calvijn als afgevaardigde naar de Duitsche Rijksvergaderingen; calvijn treedt in den echt; keert naar Genève terug; hervormt Genève; calvijns kampstrijd met de Libertijnen, en met de Roomsche Kerk; calvijn aan het sterfbed
zijner echtgenoote; Hij tracht de Kerkelijke eenheid onder de Protestanten te bewerken; Zijne leer omtrent het Avondmaal en de goddelijke voorverordinering; calvijn en michaël servet; calvijn voor den regterstoel der geschiedenis bij servets vlammenden brandstapel; calvijn de stichter eener Hoogeschool; Hij wordt ongesteld, maar werkt met rusteloozen ijver voort; Zijn zalig uiteinde. Als wij eene aanmerking wilden maken, zou zij deze zijn, dat wij het boekje doorgaans te eenvoudig en te oppervlakkig vonden; maar dat is aan den anderen kant eene aanbeveling, wanneer men zich niet

{==204==} {>>pagina-aanduiding<<}
zoo zeer leeraars dan wel beschaafde gemeenteleden als lezers van dit werkje voorstelt. Eéne vraag nogtans willen wij den Schrijver en onze lezers niet onthouden, namelijk: of de handelwijze van calvijn jegens servet hier en elders wel van het regte standpunt wordt beschouwd? Zoo wel de verdedigers als de beschuldigers van den grooten Hervormer verliezen, naar ons inzien, te veel uit het oog, dat het hier de eer der Kerk gold, het geloof der Gereformeerde Kerk. De Hervormers toch en hunne volgelingen werden door velen gehouden voor loochenaars der Triniteit, loochenaars van de godheid van den Zoon en den H. Geest, gelijk servet haar loochende. Om het jeugdige Kerkgenootschap van dien blaam te zuiveren, om aan geheel de Christenheid, deszelfs gehechtheid aan dat leerstuk te toonen, werd de brandstapel voor servet opgerigt, en aan hem eene straf voltrokken, die de Roomsche Kerk duizenden heeft doen ondergaan derzulken, die van de Kerkleer durfden afwijken. - Met de meeste vrijmoedigheid bevelen wij dit werkje aan, als gezond voedsel bevattende voor verstand en hart; vooral ook rekenen wij het zeer geschikt om meergevorderden op de Catechisatiën te worden in handen gegeven. Mogt de Eerwaarde goudschaal besluiten, meerdere levensbeschrijvingen in denzelfden trant te leveren van mannen uit den tijd der Hervorming, die eenen regtstreekschen of zijdelingschen invloed gehad hebben op die heerlijke verandering in de Christelijke Kerk in de XVIde eeuw, hij zal een nuttig werk volbrengen en den dank van velen ontvangen.
† -.

Pius IX en de VIII December 1849. Te Groningen, bij M. Gaasbeek. 1850. In gr. 8vo. 93 bl. f :-75.

Onder dezen titel ontvangt het Nederlandsch publiek eene vertaling van des Pausen bekenden brief (overgenomen uit het Algemeen Handelsblad van den 14 Januarij 1850) van den 8 December 1849, ten behoeve van,

{==205==} {>>pagina-aanduiding<<}
en gezonden aan de Bisschoppen en Aartsbisschoppen van Italië. Bij dien brief heeft de Uitgever in het voor ons liggend werkje eene verklaring, toelichting en wederlegging gevoegd. Eene wederlegging kan wel onnoodig geacht worden, daar het stuk eene veroordeeling in zich-zelven draagt, overal waar het verstandige Christenen tot lezers krijgt. De Heilige Vader heeft een groot anachronisme begaan door een brief als deze, die in de XVde of XVIde eeuw te huis behoort, nog rond te zenden in de XIXde eeuw, in welke zelfs de geloovigste Christen krachtige betoogen en logische redenering als meer afdoende beschouwt, dan subjectieve gevoelens door wien dan ook met aanmatiging uitgesproken. Welk verstandig en edeldenkend Katholiek zal het oordeel des Pausen over Bijbelvertaling en Bijbelgenootschappen onderschrijven. ‘Onder de veelsoortige valstrikken, door middel van welke de meest geslepen vijanden der Kerk en der menschelijke maatschappij de volkeren trachten in het net te krijgen, is voorzeker datgene een der voornaamste, hetwelk zij reeds sedert lang in hnnne misdadige oogmerken hadden voorbereid, hetwelk zij gevonden hebben in het verachtelijke gebruik van de nieuwe kunst des boekhandels. Zij geven zich geheel daaraan over, zoodat zij geen dag laten voorbijgaan, waarop zij niet bij tallooze hoeveelheden goddelooze schotschriften, dagbladen, blaauwboekjes, met logens, lastertaal en verleiding opgevuld, onder de bevolking verspreiden. Nog meer, gebruik makende van de hulp der Bijbelgenootschappen, die reeds sints lang door den Heiligen Stoel zijn veroordeeld geworden, schamen zij zich niet, om Heilige Bijbels, vertaald zonder dat men gezorgd heeft zich naar de regelen der Kerk te gedragen, in gemeene taal-bewoordingen te verspreiden, geheel verminkt of uit hun verband gerukt en met ongehoorde vermetelheid in slechten geest wedergegeven, en, onder een valsch godsdienstig voorwendsel de lezing derzelve aan het geloovige volk aan
te bevelen. Gij gevoelt volkomen in uwe wijsheid, Eerwaarde Broeders! met hoe veel waakzaamheid en hoe veel zorg gij

{==206==} {>>pagina-aanduiding<<}
behoort werkzaam te zijn, opdat de geloovigen die vergiftende lectuur ontwijken en zich herinneren, wat met name de goddelijke schriften aangaat, dat geen op zijne eigen voorzigtigheid steunend mensch zich het regt kan aanmatigen noch den eigendunk voeden, om dezelve anders uit te leggen dan zij zijn uitgelegd en dan zij uitgelegd worden door onze Moeder de Heilige Kerk, aan wie alleen onze Heer jezus christus het onderpand des geloofs, het oordeel over de ware beteekenis en uitlegging der goddelijke boeken heeft toevertrouwd.’ bl. 74. Niet minder zal des Pausen beschouwing over de scholen en het onderwijs allerwege afkeuring vinden. Waarlijk 't is niet te veel, als wij zeggen dat, zoo iemand een scherp stuk wil lezen over den Paus en den geest der Kerk te Rome, hij den brief van den Paus van 8 Dec. 1849 moet in handen nemen. De 61 bladzijden, die het stuk voorafgaan, bevatten vele juiste en dikwerf goed uiteengezette aanmerkingen, die wij met genoegen lazen en gaarne onze aanbeveling medegeven. Om verder, naar aanleiding van dezen brief, eenig oordeel over pius IX en den toestand der Kerk van Rome uit te spreken, gedoogt de aard van dit Tijdschrift niet.

†-.




H.M. Lange, Ridder van de Milit. Willemsorde 4de Klasse, gepens. Luitenant-Kolonel van het O.I. Leger. Het Eiland Banka en zijne aangelegenheden, met twee kaarten en een afstandswijzer. Te 's Hertogenbosch, bij Gebr. Muller. 1850. In gr. 8vo. 187 bl. f 3-:

De brochure van den Kolonel p. van swieten heeft de eerste openbare aanleiding gegeven tot het denkbeeld, dat de tinmijnen op Banka, aan particulieren zouden kunnen verpacht worden, om door dezen te worden geëxploiteerd. Daarop is, nu weinige maanden geleden, het tegenwoordige boekwerk verschenen, om na Banka en zijne voortbrengselen te hebben beschreven, de mijndistricten te beschouwen, en de al of niet doelmatigheid

{==207==} {>>pagina-aanduiding<<}
der verpachting te onderzoeken. Onderscheidene brochures zijn gevolgd, waarin hetzelfde onderwerp werd toegelicht, en zeer onlangs heeft het Gouvernement de verslagen uitgebragt door de Leden der Commissie, welke met het onderzoek van het vraagstuk der mijnöntginning in Indië, ten gevolge der verpachting aan particuliere ondernemingen, was belast geworden. Dat vraagstuk in zijn geheel is op het oogenblik aan de orde van den dag, als zijnde alle de stukken, daartoe betrekkelijk, aan de Natie voorgelegd. De Bankasche tinmijnen spelen bij de overweging van dat vraagstuk eene groote rol, als een zeer winstgevend artikel op de Indische Staats-begrooting uitmakende.
Onder zulke omstandigheden kan het niet anders, of de beschouwing van ‘het Eiland Banka en zijne aangelegenheden’ moet de algemeene aandacht wekken. De Luit.-Kolonel lange, die zelf een geruimen tijd op dat eiland heeft doorgebragt, en onderscheidene reizen er op heeft gedaan, is gewis niet onbevoegd, om over dat onderwerp zijne gedachten mede te deelen. Bovendien heeft hij gebruik gemaakt van de geschriften van den Heer epp en anderen, zoodat zijn werk eene volledigheid heeft verkregen, die elders te vergeefs zou worden gezocht. - Eerst worden de grootte en gedaante van het eiland en de gesteldheid van den bodem behandeld. - Daarop volgt de geschiedenis, die vooral ook het gebeurde omvat sedert het eiland in Nederlandsch bezit is gekomen. Naar ons gevoelen had de lezer, omtrent de onlusten van 1821, niet verwezen moeten worden naar het Xde Deel van den Militairen Spectator, en hadden de gebeurtenissen van 1828 wel eenige meerdere ontwikkeling verdiend. Vervolgens handelt de Schrijver over het planten-, dieren- en delfstoffenrijk, en spreekt daarbij, vermits er onderscheidene diersoorten ontbreken, welke op Sumatra gevonden worden, het gevoelen uit, dat Banka niet, zoo als veler meening is, weleer aan Sumatra is gehecht geweest. - Bij de opgaven omtrent de bevolking wordt de lezer opmerkzaam gemaakt op de geringheid van het getal der ingezetenen, die maar

{==208==} {>>pagina-aanduiding<<}
van 30,000 tot 36,000 zielen bedragen, waaronder, volgens Dr. epp, 10,000 Chinezen moeten gerekend worden. - Na eene opgave van het Burgerlijk Bestuur, en het krijgswezen, komt eene vrij uitvoerige Plaatsbeschrijving. Eindelijk worden de tinmijnen, hare bewerking, het daartoe benoodigde werkvolk, de verdeeling der manschappen voor den verschillenden arbeid, hun dagloon of maandgeld enz. vermeld, en dat eene en andere met staathuishoudkundige en andere beschouwingen besloten, en tot een geheel gebragt, waaruit àl de narigten geput kunnen worden, die den geoefenden en wetenschappelijk gevormden lezer, tot eene zelfstandige beoordeeling van het onderwerp kunnen leiden. Men zal er uit zien dat, hoezeer de Bankasche Tinmijnen reeds sedert vele jaren worden bearbeid, echter een mineralogisch onderzoek van den bodem geenszins onnoodig te achten, maar als een wezenlijk vereischte te beschouwen is. ‘Zoodanig onderzoek,’ zegt de Heer lange, bl. 158, ‘behoort het Gouvernement, hoe eerder hoe beter, te doen in het werk stellen, ten einde, ook hoe eerder hoe liever, uit dien vermoedelijken rijkdom, de meest mogelijke voordeelen te kunnen verwerven.’
Het behoeft wel geen betoog dat, bij de exploitatie, de wetenschap en de werktuigkunde, eene meer doelmatige toepassing vereischen. Groote bezuiniging van handenarbeid, en dien ten gevolge van exploitatie-kosten, zal langs dien weg kunnen verkregen worden. - Volgens de tegenwoordige wijze van behandeling, kost ieder schuitje tin, van ½ c. pikol, minstens één gulden aan smeltloon; en in dier voege is het met alle andere kosten gesteld.
Maar de groote zaak is en blijft: de al of niet doelmatigheid der verpachting van de tinmijnen. Bij de overweging van dit vraagstuk behoort men zich reeds dadelijk te herinneren, dat het Gouvernement tegenwoordig ongeveer achttien tonnen gouds 's jaars, uit die tinmijnen trekt. Men spreekt van eene verpachting der exploitatie voor een tijdvak van 50 jaren. De Schrijver betoogt echter, op bl. 136, ‘dat, wanneer voor die ver-
{==209==} {>>pagina-aanduiding<<}
pachting, eene som van 30 milj. Gulden - het minimumdoor den Heer p. van swieten gesteld - wierd verkregen, het Gouvernement of liever de natie, in dat tijdsverloop van 50 jaren, een verlies zou lijden van zeven-en-twintig milj. Gulden. Men leze de becijfering in het werk zelf, en hetgeen verder daaromtrent door den Heer lange wordt in het midden gebragt.
Er heerscht door het geheele werk een bezadigde toon, en men ziet, uit hetgeen wij van den inhoud hebben opgegeven, van hoe veel belang het is, dit geschrift met onpartijdigheid te lezen, wanneer men zich in staat wil stellen, over dat onderwerp op goede gronden een oordeel te vormen.
Behalve de uitvoerige beschrijving, vindt men hier, voor de kennis van Banka, eene kaart van het Eiland, met bijvoeging der hoogte van de bergen, een platte grond van de hoofdplaats Muntok, op vrij groote schaal, en een afstandswijzer tusschen de dertig voornaamste plaatsen, gesteld in palen (een afstand van 400 Rijnl. voeten) zamengesteld door den Heer lange-zelf. Eene belangrijke toegift inderdaad.

Beknopt overzigt van de eerste beginselen der Staathuishoudkunde, voorafgegaan door eene geschiedkundige inleiding. Naar het Fransch van Adolph Blanqui. Te Deventer, bij J. de Lange. 1850. In kl. 8vo. 148 bl. f :-90.

Een kort begrip der Staathuishoudkunde, waarin de eerste beginselen dier wetenschap, naar de beginselen van smits en say, kortbondig worden medegedeeld, en dat in zoo ver met genoegen en met nut gebruikt kan worden. Doch boven het gewone, tamelijk oppervlakkig voorgedragen, verheft het zich niet. Het is, als 't ware, de Catéchisme van say in doorloopende voordracht, zonder de kinderachtige vragen en antwoorden; en na de voortreffelijke, oorspronklijk Nederlandsche, en algemeen naar waarde geschatte Beginselen van Staathuishoudkunde

{==210==} {>>pagina-aanduiding<<}
van den Heer de bruin kops (waarbij nu vooral te voegen zijne afzonderlijke Korte Beschouwingen over het Armwezen) zijn al die vertaalde uitheemsche Kortbegrippen overbodig. Dit boekje is in het Fransch niet tot mij gekomen; doch schijnt reeds zeer oud te zijn. Bl. 19 wordt de Dictionnaire d'économie politique van ganilh vermeld, als in het toekomende; maar die is reeds van 1826; bl. 21 wordt Mevrouw marcet geprezen, (want hare Samenspraken zullen wel bedoeld worden), maar van Miss martineau, die een weinig later hare Verhalen uitgaf, wordt geen gewag gemaakt. Bl. 6 staat: ‘dat Spanje thans aalmoezen vraagt (d.i. geld te leen vraagt) bij geheel de wereld:’ dat heeft lang opgehouden; thans is de quaestie over het accoord te treffen met de crediteuren. - Het is wel waar, dat de eerste beginselen der Staathuishoudkunde nog dezelfde zijn als vóór 25 jaren; maar de gedaante en voordracht moet toch veranderen naar den tijd. Zoo wordt hier, bl. 20, nog gesproken over en tegen St. simon, als of zijne leer nog in aanmerking kon komen; terwijl van fourier en proudhon en de Socialisten en Communisten geen gewag is gemaakt. - Doch ook in andere dingen is de Schr. niet op de hoogte: bl. 107 staat nog de lof der goede trouw van de voormalige Amsterdamsche Bank, gebleken ten tijde van lodewijk XIV, uit ‘de geldstukken zwart van een brand, die bijna een halve eeuw te voren plaats gevonden had’ -: maar hoe die lof taande en wat er in het jaar 1795 bevonden werd, had de Schrijver kunnen lezen bij storch, dien hij zich wel gelaat te kennen, maar vermeet te minachten (bl. 18, 19).
- Ook vertoont zich de Franschman in de uitdrukking op bl. 6, alwaar hij zegt, dat ‘het gemeenebest van Holland door zijne nijverheid de rampen hersteld heeft, die het door zijn strijd met lodewijk XIV berokkend had;’ als of de schuld van dien oorlog aan Holland, en niet aan lodewijk gelegen had. Trouwens het geheele boekje heeft de Fransche kleur, goed voor de Franschen, maar die het bij ons minder duidelijk en aangenaam maakt.
Onnaauwkeurigheden van Vertaler of Corrector zijn

{==211==} {>>pagina-aanduiding<<}
b.v. bl. 6: gallileus, voor galileï; bl. 11: opgetrokkene, voor afgetrokkene; bl. 13: ‘zijn het met hem eens,’ neen, onëens; bl. 14: de meeste klassieke, l. de meest klassieke; bl. 17: ‘eenen der Schrijvers,’ l. een der Schrijvers (enz.) Bl. 64: ‘de Vergadering woedde in zijn tijd’ l. in haar tijd. Bl. 65: Slijt voor Débouché is een onaangenaam nieuwbakken woord: het slot van het boekje, bl. 145, over en tegen de amortisatie, is onverstaanbaar.
In bijzonderheden over de leer zelve wil ik hier niet treden. Ik heb reeds gezegd, de leer is de thans gewone: maar zoo is dan ook de fautive leer van say overgenomen, van de consumtie der producten, als vernietiging, waartegen ik reeds gewaarschuwd heb bij mijne uitgave van senior's Grondbeginselen van Staatshuishoudkunde, Leiden, 1839. (Vertaald door mijne Vriendin, c.h. lis).
h.w.t.





Le Dualisme de la raison humaine; ou le criticisme de Em. Kant, amélioré sous le rapport de la raison pure, et rendu complet sous celui de raison pratique par Mr. J. Kinker. Publié par les soins et sous les auspices, et avec des notes de J.D. Cocheret de la Morinière. A Amsterdam, chez Weytingh et van der Haart. 1850. Tome I. Grand in octo. XXV et 266 pag. f 4-40.

De wijsbegeerte heeft thans eene grootsche taak te vervullen, om ons weder den regten weg, die tot de waarheid geleid, aan te wijzen. Vele van hare beoefenaars hebben zich aan groote afwijkingen schuldig gemaakt. Even als in de 18de eeuw, heeft eene zekere soort van Wijsgeeren, de omwentelingen voorbereid, die wij onder onze oogen zagen voorvallen. Eenzijdige en overdrevene leerstellingen hebben den strijd tegen de godsdienst en de maatschappelijke instellingen begonnen, en beide met een noodlottigen ondergang bedreigd. Toen op het laatst der voorgaande eeuw, de hervormer der

{==212==} {>>pagina-aanduiding<<}
Duitsche philosophie, de beroemde kant, niet eene nieuwe methode in die wetenschap optrad, en verklaarde, dat door haar aan alle nuttelooze bespiegelingen en bovennatuurkundige twisten een einde zoude gemaakt worden, verheugden zich zijne talrijke leerlingen, in de verwachting, dat het oude Dogmatismus, zoo wel wat het Materialismus, als het mystische Spiritualisnius betreft, spoedig tot de nimmer wederkeerende dwalingen van den menschelijken geest zouden behooren. Het tegendeel heeft juist plaats gehad; de bestrijders van kant, in plaats van in den geest zijner methode (het Kriticismus) in te dringen, hebben het gemakkelijker gevonden, hem van Sceptiscismus en Idealismus te beschuldigen, die hij juist daardoor den bodem wilde inslaan. Zijne opvolgers, zoo als fichte, schelling en hegel, zijn van hem afgeweken, en daardoor in de grootste uitersten vervallen, en de stoutste bespiegelingen traden in de plaats van de naauwkeurige onderzoekingen, waarvan den meester het voorbeeld had gegeven. De kritische methode werd in onze eeuw bijna vergeten, men is geeindigd met laag op haar te vallen, het subjectief en poëtisch idealismus van ficute en schelling ging door hegel in een logisch over, en weldra verrees het oude Dogmatismus weder onder den vorm van een afgetrokken Pantheïsmus, dat aan de leer van spinoza herinnerde, voor wiens miskende nagedachtenis men altaren oprigtte. Hetgeen nog het opmerkelijkste is, het abstrakte Spiritualismus van hegel, heeft zich onder de handen van zijne menigte volgelingen tot eene egoïstische leerontwikkeld, die de hand aan het grofste Materialismus reikt. Dit Materialismus, dat in Frankrijk weder het hoofd opstak, nadat het oude der 18de eeuw door de eklektische school van cousin
bijna vernietigd was, door de leer der socialistisch-communistische Utopisten, en dat zijne wetenschappelijke uitdrukking in de zoogenoemde positieve wijsbegeerte van aug. comte vond, is thans in eene naauwe verwantschap met de speculatieve philosophie in Duitschland gekomen, even als zij leert het de vergoding der menschheid of liever dat van het ik;

{==213==} {>>pagina-aanduiding<<}
strekt het zijnen gezigteinder niet verder dan tot dit aardsche bestaan uit: God en de onsterfelijkheid zijn voor hetzelve hersenschimmen, die het belacht.
Men is over het algemeen wars geworden van bespiegelingen, die tot zulke uitersten leiden. In Duitschland is men zelfs tot de overtuiging gekomen, dat de wijsbegeerte, op den weg der kritische methode moet worden hervormd, en dat het met de opeenvolging der elkander vernietigende stelsels gedaan moet zijn. Het is dus geenzins het Kantiaansche systema, dat men weder in zwang wil brengen, maar die grondstellingen, welke de Koningsberger Wijsgeer, als de eenige wegen tot het bereiken van de voor ons mogelijke waarheid aanwees.
Het is een verblijdend verschijnsel, dat nu in ons Vaderland een werk het licht ziet, dat eenen krachtigen stoot aan deze betere rigting van den geest des onderzoekers geven kan. Le Dualisme de la raison van eenen man als kinker - die de zeldzaamste begaafdheden als dichter, taalgeleerde, aestheticus en wijsgeer, in zich vereenigde, en die, reeds vroeg met de leer van kant bekend geworden, met paulus van hemert, deyman en servaas, door de uitgave van het Kritisch Magazijn, ijverig werkzaam was om die meer algemeen bekend te maken - was het werk van zijnen helderen ouderdom, en bevat de slotsommen van zijn veeljarig onderzoek: eene uiteenzetting der leemten, die hij spoedig in de grondstellingen en het geheel van het Kantiaansche gebouw opmerkte, en waarvan hij reeds in zijne belangrijke Brieven over het Natuurregt met korte, maar krachtige en duidelijke woorden, sprak. Toen het ons bij zijnen dood bekend werd, dat het afgewerkte handschrift onder zijne nagelaten werken aanwezig was, en reeds in het jaar 1846 het prospectus der uitgave het licht zag, verheugden wij ons, dat dit voortbrengsel van zijnen philosophischen geest aan het denkend publiek zoude geschonken worden. Doch verscheidene jaren verliepen, en wij gaven de hoop reeds op van onzen wensch vervuld te zien. Maar wij werden eindelijk des te meer verrast, toen het 1ste deel van het werk verscheen, en

{==214==} {>>pagina-aanduiding<<}
het was ons zeer aangenaam, dat het den ijverigen uitgever, den Heer cocheret de la morinière mag gelukken, in spijt van den weinigen bijval, die doorgaans aan wijsgeerige geschriften ten deel valt, zijne beloften te vervullen.
Wij noemen het ook eene aanwinst voor de wetenschap, dat het werk in het Fransch geschreven is, waardoor den rijken inhoud daarvan meer algemeen bekend kan worden, zoo wel in Frankrijk als elders, waar men de leer van kant nog weinig begrijpt of zeer éénzijdig beoordeelt, zoo als dat onder anderen door cousin in zijne Leçons sur la philosophie de kant gedaan is.
Kinker schreef dit werk met de bedoeling, om het Kriticismus, dat door kant wel gegrondvest, maar niet op alle deelen der wijsbegeerte toegepast was, eene algemeene aanwending te geven, en daardoor de leemten en tegenstrijdigheden, die in de leer van dien wijsgeer bestaan, weg te nemen.
Hij zegt onder anderen in zijne Inleiding, dat de groote man slechts eenen vleugel van zijn wijsgeerig gebouw afwerkte, dezen waarin hij ons de wettige oorsprong onzer kennis aanwees, zijnde de vermogens van den menschelijken geest, binnen zekere grenzen bepaald, die wij niet kunnen overschrijden; maar hij paste deze wetten niet toe dan op de uitwendige ervaring, als bevattende de indrukken, die wij van de zinnelijke voorwerpen ontvangen. Kant bepaalde hiertoe de aanwending zijner methode, en beweerde, toen hij dezen vleugel voltooid had, dien hij de Kritiek der zuivere rede noemde, dat de inwendige ervaring, welke de indrukken bevat, die wij door het innig zelfbewustzijn van het ik verkrijgen, niet onderhevig was om aan de categoriën des verstands onderworpen te worden; het is om deze reden, dat de tweede vleugel des gebouws niet eens door hem is aangelegd, en dat het middelpand, hetwelk de kennis der voorwerpen met dat van het denkend onderwerp moest vereenigen, in de wijsbegeerte van kant geen deel van het geheel uitmaakte, maar onder den naam van Kritiek der oordeelskracht, als een op zich-
{==215==} {>>pagina-aanduiding<<}
zelf staand getimmerte moet beschouwd worden, waarin door eenige beginselen, die hij slechts als regelend aanziet, sommige belangrijke vraagstukken, die in zijne kritieken der theoretische en praktische rede geen plaats konden vinden, verklaard worden.
Hoezeer dus de éénheid in de leer van kant gemist wordt, blijft niettemin het hoofdwerk van kant een meesterstuk, waarvan de methode op de twee andere gedeeltens kan en moet toegepast worden, ten einde de zwarigheden en de tegenwerpingen te vermijden, die men, al was het soms maar met een schijnbaar regt, tegen deze leer gemaakt heeft.
De Kritiek der praktische rede is niet op den grondslag van het Kriticismus gebouwd, zij beschouwt het ik niet als een verschijnsel, maar als een noumenon; zij neemt als postulaten, het bestaan van God en de onsterfelijkheid aan, en het Cathegorisch imperatief met de vrijheid van den wil zijn boven het wijsgeerig bewijs verheven; zij vormt geen Dualismus of Antinomie met de theoretische rede, maar zij is er lijnregt tegenovergesteld, en volkomen strijdig met de beginselen der wetenschap, waarvan zij een deel moest uitmaken. Het is voornamelijk uit den onvoltooiden staat der kritische wijsbegeerte, dat men de hoofdoorzaak der afwijkingen van de dogmatische stelsels der latere Duitsche wijsgeeren, afleiden kan. Men moet zich dus niet verwonderen, dat velen, die uit zijne school afkomstig zijn, hunne theorie, niet op den grondslag van de zijne gebouwd hebben, maar op de slotsom van zijne zoogenoemde kritiek der praktische rede, namelijk op het ik, als een oneindig voorwerp beschouwd.
Kinker heeft in dit werk gepoogd, om de leer van kant te voltooijen door het Dualismus der rede of der menschelijke kennis, zoo wel op de verschijnselen der in- als der uitwendige ervaring en op het gebied der zedelijkheid toe te passen. Door deze voltooijing zal die wijsbegeerte, volgens zijn gevoelen, bovendien drie zeer belangrijke slotsommen gewonnen hebben.
1o. Dat deze twee vleugels, (die der uit- en der in-
{==216==} {>>pagina-aanduiding<<}
wendige ervaring) waarvan de een de antithesis van de andere zoude zijn, maar van dezelfde wetten der menschelijke kennis uitgaande, hunne eigene rigting in eenen analogischen loop zouden hebben, en zich in eene tegenovergestelde strekking van het punt huns oorsprongs uitbreidende, als twee rivieren, die uit eene bron ontspruiten, zich ter regter- en linkerzijde voortbewegen, doch die dezelfde krommingen en lengten beschrijven.
2o. Dat deze wijsbegeerte geene geheel nieuwe, maar een noodzakelijk gevolg zoude zijn van deze, die den grootsten denker der 18de eeuw, ons nagelaten heeft, niet omdat zij onvolledig zoude blijven, maar om eens, zoo als hij zich in zijn hoofdwerk uitdrukte, van een klein straatje eene groote en uitgestrekte weg te worden.
3o. Dat door het vervolgen en de ontwikkeling der kritische wijsbegeerte, het Dualismus, zijne oplossing door de enkele vergelijking der beide vleugels zoude verkrijgen, zoo wel als de twee waarheden, die daaruit voortvloeijen. Maar, omdat het onmogelijk is, twee absolut aan elkander tegenovergestelde waarheden aan te nemen, zouden wij in hunne schijnbare tegenstrijdigheid, hunne oplossing in eene enkele absolute waarheid vinden, die deze twee betrekkelijke waarheden vereenigt. Zoo dat de Kritische wijsbegeerte, in plaats van door haar Dualismus verzwakt, daardoor integendeel versterkt zoude worden.
De proeve van kinker over het Dualismus der rede, of liever, dat der menschelijke kennis, verdeelt zich dus ook in drie hoofdafdeelingen (phasen), waarvan de eerste in dit deel behandeld wordt. Hier wordt eerst over de ervaring gesproken, en de verkeerde opvatting daarvan, als zoude de geest hierbij geheel lijdelijk zijn, op de betrekking van het beschouwde voorwerp, en het beschouwende ik, dat daarbij veel van hetgeen tot de wetten van zijn kenvermogen behoort, bijvoegt, bestaande uit de twee vormen der zinnelijkheid, tijd en ruimte, en de categoriën des verstands, die aan een vernieuwd naauwkeurig onderzoek onderworpen worden.
Kant heeft zich over de tijd en ruimte op eene te

{==217==} {>>pagina-aanduiding<<}
idealistische wijze uitgelaten, en het objectief bestaan van beide ontkent; kinker toont aan, dat wij meer dan een subjectief bestaan in ons kenvermogen bezitten, en alhoewel onze kennis, die wij daarvan in het afgetrokkene hebben, geheel onderwerpelijk is, zij op hun-zelven buiten ons, als twee verschillende vormen van het oneindige moeten aanwezig zijn, waardoor de beschuldiging van het Idealismus aan de leer van kant niet geheel ten onregte gedaan, wordt uit den weg geruimd. Hoogstbelangrijk zijn de §§ over de gevoelens van destutt-fracy, een der laatste vertegenwoordigers der oude Fransche materialistische school, omtrent de betrekking van during en hoeveelheid in de arithmetica, en over het verband van de Kritische wijsbegeerte met de twee dogmatische stelsels van het Materialismus en Spiritualismus. Maar nog gewigtiger is hetgeen over de verschijnselen (phenomenen) en de noumenen, als zijnde de spil, waarop de geheele kritische wijsbegeerte draait, gezegd wordt. Kant heeft zich omtrent de nonmenen in zijne ‘Kritiek der zuivere rede’ op eene dubbelzinnige wijze uitgelaten, die zoude kunnen doen vermoeden, dat hij hun bestaan twijfelachtig en slechts als grenzen van onze ervaring stelde. Hij heeft zich later hieromtrent in zijne ‘Prolegomenen’ nader verklaard, en de beschuldiging van een sceptisch Idealismus van zich afgeweerd. Doch door kinker wordt de verhouding der verschijnselen tot de voorwerpen op zich-zelven, op eene zoo duidelijke wijze uiteengezet, dat geen voorwendsel voor deze beschuldiging overblijft.
Wij kunnen kinker in zijne schoone uiteenzetting van de Categoriën des verstands niet volgen, even als de tijd de vorm voor de inwendige, en de ruimte die voor de uitwendige ervaring is, kunnen en moeten alle Categoriën op de in- zoo wel als op de uitwendige ondervinding en waarnemingen worden toegepast. Doordien kant zulks niet gedaan heeft, maar deze toepassing alleen voor de uitwendige in het gebied van het zinnelijke als geldig aangenomen heeft, moest hij het ik als een noumenon, als een onverklaarbaar wezen aanzien, en het

{==218==} {>>pagina-aanduiding<<}
gebied van het zedelijke ook als nonmenaal aanmerken, dus als liggende geheel buiten den kring van ons kenvermogen. God, onsterfelijkheid en de vrijheid van den wil moeten als postulaten worden aangenomen, en kunnen volstrekt niet bewezen worden of op eene onmiddellijke kennis rusten; hierdoor zoude kant in tegenstrijdigheid met zich-zelven geraken. Zoo men integendeel de Categoriën des verstands voor de inwendige ervaring en in het gebied van het praktische voor geldig verklaart, verdwijnen vele zwarigheden; wij komen tot eene, hoewel subjectieve, kennis van ons ik, als een individuëel, op zich-zelven bestaand, zedelijk en vrijwillend wezen, en het geloof aan God en de onsterfelijkheid wordt tot eenen hoogen trap van waarschijnlijkheid opgevoerd, die door zedelijke gronden nader bevestigd wordt. Men ontwijkt daardoor de willekeurige scheiding der theoretische en praktische rede, alsmede de beslissende stelling van kant, dat al het bovenzinnelijke, waartoe het zedelijke ook behoort, boven en buiten het bereik van ons kenvermogen gelegen is. Onze kennis is hier zoo wel als die van ons-zelven, slechts subjectief, wij kunnen hier even zoo min als in het zinnelijke tot den aard der dingen doordringen, maar er is immers voor den mensch in zijnen tegenwoordigen toestand, geene andere kennis mogelijk.
Boven de vormen der zinnelijkheid, of liever boven tijd en ruimte en de Categoriën des verstands verheven, zetelt de rede in het inwendigste heiligdom van den geest; zij brengt alle onze indrukken, gevoelens en gewaarwordingen tot éénheid, zij toont ons de algemeene wetten en beginselen aan, waarop de menschelijke kennis rust. Men heeft dikwijls aan kant verweten, van het vermogen der rede te veel te hebben beperkt. Hare idéën zijn voor hem niet constitutief, maar slechts van eenen regulativen aard, zij spiegelen ons een nimmer te bereiken ideaal voor, dat alleen een subjectief karakter heeft, en ook een noodwendig Dualismus oplevert, zoo als kant zulks in zijne beroemde ‘Antinomien’ aantoonde. Kinker vult hier weder de kritische wijs-
{==219==} {>>pagina-aanduiding<<}
begeerte in hare hoogste bespiegelingen aan, door den werkkring der rede te verruimen, en hare zekerheid te verhoogen, zonder echter haar Dualisme te ontkennen, dat hij treffend in zijne voorstelling van het Materialismus en Spiritualismus aanwijst, die beide onwederlegbare gronden voor hunne stellingen kunnen aanvoeren, als men eene adequate zinnelijke ervaring, of een absoluut Rationalismus aanneemt. Zij staan nog vijandig tegen elkander over in het Atheïsmus der consequente ervaringswijsgeeren, en in het Acosmismus der stoute bespiegelaars, die een ideaal Pantheïsmus, door hun streven naar het absolute meenden bereikt te hebben. Der menschelijke rede is het niet gegeven tot de geheimenis van den oorsprong en het bestaan der dingen door te dringen, maar zij kan de grenzen aanwijzen hoe ver onze kennis gaan kan, en op dit veld nog de schoonste ontdekkingen doen; zij breekt de ijdele luchtkasteelen af, en rigt onzen blik hooger dan het zinnelijke, tot het zedelijke gebied, en op de wet der oorzakelijkheid steunende, verklaart zij de wezenlijkheid van het ik en het
heelal, dat zich tegenover hetzelve plaatst, en zij geeft aan eene meer objective opvatting van tijd en ruimte hare plaats, dan kant zulks gedaan heeft. Tot zoo ver heeft kinker het in dit deel met de voltooijing en verbetering der kritische wijsbegeerte gebragt. Wij zien daardoor reeds in, dat deze wijsbegeerte het eenige middel is om de philosophische afwijkingen van onzen tijd, met goed gevolg wetenschappelijk en overtuigend te bestrijden; hierom wenschen wij het nagelaten werk van den Nederlandschen wijsgeer vele geoefende lezers en overdenkers toe. Indien de Schrijver-zelf de laatste hand aan zijn geschrift had mogen leggen, zouden sommige eenigzins duistere volzinnen en min gepaste woorden uit zijn werk zijn verdwenen; de uitgever heeft loffelijk gepoogd in deze kleine leemten te voorzien en door eenige zaakrijke aanteekeningen enkele hoofdpunten opgehelderd. Als wij de tweede en derde phasen of gezigtspunten van deze hoogstbelangrijke proeve, zullen kunnen overwegen, zullen wij beter in staat zijn een oordeel over den geest

{==220==} {>>pagina-aanduiding<<}
en strekking des werks uit te brengen; en het is hierom, dat wij met een groot verlangen het volgende en laatste deel des werks te gemoet zien.
r.
j.a.b.




Herinneringen uit het leven en den omgang van Willem de Clerq, medegedeeld in de Maatschappij Tot Nut van 't Algemeen, door Mr. Is. da Costa. Uitgegeven door de Vereeniging ter bevordering van Christelijke lectuur. Te Amsterdam, bij H. Höveker. 1850. In gr. 8vo. 79 bl. f :-50.

Wij hadden ons de mogelijkheid niet voorgesteld, dat da costa eene voorlezing zou houden in een Departement der Maatschappij Tot Nut van 't Algemeen. Hoe dikwerf toch heeft die rijk begaafde man onbewimpeld zijne weinige sympathie met de beginselen dier Maatschappij te kennen gegeven. Terwijl het daarom onze bevreemding gaande maakte, dat een der Amsterdamsche Departementen zulk eenen tegenstander eene spreekbeurt aanbood - wekte het niet minder onze verbazing, die opdragt door da costa te zien aangenomen. Inderdaad een blijk van wederzijdsche hoogachting, bij verschil van gevoelen. Maar terwijl de Spreker de eervolle aanbieding niet wilde van de hand wijzen, stond ook het beginsel bij hem vast, dat bij het bestaan van verschil niet altijd aan dat verschil behoeft gedacht te worden. Aan dat beginsel getrouw blijvende en het in praktijk brengende, heeft de Redenaar een onderwerp gekozen, bij welks behandeling van geene geschilpunten sprake behoefde te zijn. In die keuze is da costa gelukkig geweest, door te spreken over willem de clerq: ‘de uitnemende, in zijne verwonderlijke gave gantsch éénige man van letteren, Bestuurder der Nederlandsche Maatschappij van Handel, de Amsterdamsche koopman en koopmanszoon, dichter voor de vuist op geheel eigene en oorspronkelijke wijze, - de man van hart, van gevoel, van geweten, die, sints hem de oogen der ziele open gingen voor eene hoogere

{==221==} {>>pagina-aanduiding<<}
aanschouwing aller dingen, in geen ding rust vond voor zijn geest en zijn gemoed, dan in het onvermoeide en innerlijke streven om te zijn in de volheid der waarheid van den naam en van de zaak, hetgeen hij voor het eenig wezenlijke en blijvende voor tijd en eeuwigheid hield: een door het geloof en bij zijn geloof levend Christen!’ - En kon het anders, moest da costa's beschouwing over den eenigen de clerq niet hoogst belangrijk zijn? Boven velen is da costa als uitnemend dichter bevoegd om de ware poëzij in den overleden de clerq te ontdekken, boven velen was het hem als welsprekend redenaar gegeven den man te schetsen, tot in wiens ziele zijn blik als het ware doordrong. Ongezocht vond de dichter ook gelegenheid belangrijke opmerkingen mede te deelen over poëzij in het algemeen en improvisatie in het bijzonder. Immers als dichter en improvisator heeft de clerq zich eenen onsterfelijken naam gemaakt. - Onze ingenomenheid met deze heerlijke voorlezing werd nog verhoogd door de vele belangrijke aanteekeningen betrekkelijk het geslacht, familie-oorsprong, huiselijk en maatschappelijk leven, en door proeven van keurige improvisatiën in proza en poëzij van de clerq. Deze voorlezing heeft inderdaad hooge letterkundige en geschiedkundige waarde, weshalve wij haar aan hen, die op beide prijs stellen, met allen aandrang aanbevelen.

†-.




Drie preken onder Lodewijk XV, door L.F. Bungener, Schrijver van: ‘eene preek onder Lodewijk XIV,’ enz. IIde Deel. Eene preek in de stad. Te Zutphen, bij W.J. Thieme 1850. In gr. 8vo. II en 313 bl. f 3-:

Onder hetgeen in den laatsten tijd belangrijks de pers heeft verlaten, verdient de romantische karakterschildering van Frankrijk, in de tweede helft der vorige eeuw, eene eervolle plaats. Wat bungener heeft geschreven, zal niet op den stroom der roman-literatuur in den oceaan

{==222==} {>>pagina-aanduiding<<}
der vergetelheid verloren gaan. Hij heeft den tijd, dien hij niet alleen beschouwde, maar ook bestudeerde, zeer goed begrepen, en wat hem zoo helder en klaar voor den geest staat, deelt hij in bevallige vormen mede. Of de Vertaler het regt had een gedeelte van het werk weg te laten, en 't aldus verminkt en afgeknot aan ons publiek te leveren, betwijfelen wij; althans de gronden, waarop hij zijn bestaan, dat de Jezuïten bij het uitgeven van klassieke Schrijvers castigéren noemden, verdedigt, hebben ons niet kunnen overtuigen. Trouwens degenen, die zich aan het weggelatene zouden ergeren, zullen zich door hetgeen behouden is niet bijzonder gesticht gevoelen. Het spijt ons, omdat daarmede op de anders zoo wèlgeslaagde vertaling een vlek is geworpen. Doch daarover geen woord meer. Wij zullen onzen lezers eenig verslag geven van hetgeen wij gevonden hebben en dat doen, alsof wij uit de kringen, waar bungener ons heeft geïntroduceerd, te huis kwamen.
De Schrijver geleidt ons aanstonds in de gevangenis, waar wij bridaine ontmoeten bij den ongelukkigen, geheimzinnigen bedelaar, die uit zijn hôtel geregtelijk was ontvoerd. De haren rijzen ten berge, als wij dien rampzalige hooren verhalen, hoe hij, door Jezuïtenlist, eerst tot verzaking van zijne belijdenis bewogen, en daarna tot snood verraad verleid werd. Het tooneel van verraad en wroeging in dien noodlottigen nacht, is keurig, zonder eenige overdrijving, beschreven. Doch daarom grijpt het ook zoo diep aan, want het is waarheid. Zulke tooneelen brengen ons de kerken der woestijn, door cocquerel beschreven, weder in het geheugen.
Uit den kerker trekken wij naar het schavot des geestes. Die dwazen! Zij meenden, dat de uitdrukking zoo wel van het gezond als van het op hol geslagen verstand, op een blad papier door het vuur eens brandstapels kon vernietigd worden! Maar neen, men wist dat wel beter. Doch zoo lang de drukpers het gebod: ‘vermenigvuldig u!’ tot de gedachte niet had uitgesproken, bestond de vorm der middeleeuwen nog, en men be-
{==223==} {>>pagina-aanduiding<<}
waarde dien als de kleederen van een afgestorvene, die reeds tot stof is vergaan.
Bridaine staat bij een auto da fé, waar de geschriften van eenige vrijgeesten, en daarna eene partij Protestantsche boeken, bij eenen boekverkooper in beslag genomen, ten vure worden gedoemd. De regter bloost, terwijl het vuur de bladen des ongeloofs verteert en leest het vonnis met gelijken eerbied, als waarmede luther te Rome de mis had hooren afraffelen; doch juicht, of althans schaamt zich niet, als het woord der waarheid in vlammen opgaat. Zoo diep was Frankrijk gezonken. Het toonde zich rijp voor ontbinding: geestelijk en maatschappelijk.
Dit auto da fé wordt, op een afstand, door de priesters van het Atheïsmus, die er door getroffen moeten worden, aan een vrolijk déjeuner bijgewoond. Gij vindt er oude bekenden, als: diderot, raynal, damalaville, d'holbach, morellet, d'alembert, en helvetius, wiens werk vooral den toorn van het geregtshof vormelijk had opgewekt. Onder hun diskoers leeren wij die mannen nader kennen, zoo als zij inwendig waren en zoo als zij zich aan de wereld vertoonden. Hun gesprek is puntig, het is eene recensie van hunnen tijd. Zij geven u de balans in handen, om die groote geesten te wegen, die, als wij ze regt bezien, niet meer waren dan de uitwaseming van het bedorven Versailles, vernist onder de weelderige beschaving van den Veertienden lodewijk, beslijkt door de ontucht, welke de Kardinaal er gelaten had. Wij bewonderen den fijne takt van den Schrijver, waarmede hij die mannen zóó weet te plaatsen, dat zij allen ons regt goed in het oog vallen, en wij ze nimmer weder vergeten, of hen aanstonds herkennen, indien wij reeds vroeger het genoegen hadden hen te ontmoeten.
Tegenover de standvastigheid der Protestanten, die, wetende wat zij geloofden, hun geloof met den dood wisten te regtvaardigen, komen de openbare herroepingen, waartoe zich die sterke geesten, zoo als voltaire en helvetius, verlaagden, verrassend uit. Niet minder bescha-
{==224==} {>>pagina-aanduiding<<}
mend laat hij den laatste van den rampzaligen invloed hunner schriften getuigen. De boekverkooper dumont was verraden door een beschermeling van helvetius, die er vijfhonderd livres voor had opgestoken. De wijsgeer bemerkt het, en zijn beter gevoel, dat hij in den pestwalm zijner wijsbegeerte verstikte, verweet het hem scherpelijk.
- Wat scheelt er toch aan? - zeide d'alembert. - Gij steldet dan wel veel belang in dien jongen mensch, dat gij zoo neêrslagtig zijt op de ontdekking, dat hij zich schuldig.....
- De schuldige, d'alembert, ben ik.
- Gij?.....
- Die jonge mensch was tot vóór een jaar een toonbeeld van regtschapenheid. Ik heb het ongeluk gehad hem mijn boek te leenen.....
- Uw boek?... Maar gij predikt daarin slechts deugd, belangeloosheid, eerlijkheid.....
Helvetius schudde het hoofd.
- Deugd... deugd... Ja, inderdaad, dat woord komt dikwijls in dat boek voor... Maar het staat te bezien, of de deugd, bij onze beginselen, ooit iets anders dan een woord zijn kan.
- Dat zijn gewetensbezwaren.....
- Die maar al te gegrond zijn, d'alembert. Die jonge mensch geloofde aan God; thans gelooft hij niet meer aan Hem.....
- Dan is het uwe schuld niet. Gij predikt immers het Atheïsmus niet.
- Dat juist niet... Maar men zou kunnen vragen, of God in onze stelsels werkelijk meer dan een klank is. Wat mijn persoon aangaat, ik heb mij onder het schrijven meer dan eens beleden, dat, zoo ik van Hem sprak, het was uit... wat zal ik zeggen?... uit beleefdheid. God, ziet gij, is noodwendig òf alles òf niets. Zoo hij den wagen niet in beweging brengt, is hij er slechts het vijfde rad aan. Welnu, ten spijt van al onze fraaije woorden, beperken wij hem tot deze rol. Zoo lang het bij de theorie blijft, is het mogelijk zich te misleiden; op grond

{==225==} {>>pagina-aanduiding<<}
van onze schoone phrases zal men zich kunnen verbeelden, dat men aan God gelooft. Maar laat de gelegenheid komen om te handelen, alsof men niet aan hem geloofde.... en gij ziet wat er gebeurt.
- De Heeren van het Parlement - zeide d'alembert zouden zonder twijfel aangenaam verrascht zijn, zoo zij vernamen, dat hun vonnis u zulke opmerkingen in den mond legt.
- Ik ben niet van dezulken, die meenen, dat een boek goed is, alleen op grond, dat het ten vure gedoemd wordt. Bovendien, gij hebt gezien, dat het niet het vonnis van het Parlement is, dat mij dien treurigen blik in mijn bestaan heeft doen werpen; neen! dat heeft veeleer dat andere veel krachtiger vonnis uitgewerkt, door dien rampzalige over mij geveld, die mij met de daad bewezen heeft, wat het lezen van mijn boek bij hem bewerkt heeft. d'Alembert, gij moogt zeggen wat gij wilt, dat is eene kastijding, die zekerder treft, dan alle oordeelvellingen en alle vonnissen der wereld. Zoo die God, welken wij van den troon stooten, bestond, weet gij, waardoor hij ons het best zou kunnen straffen?
- Welnu, waardoor dan?
- Door ons nog eene eeuw te laten leven, en ons den oogst der stormen, die wij zaaijen, te laten bijwonen.
Het gezelschap is opgebroken, eindelijk staat helvetius met d'alembert ook op, en wij gaan een ander bezoek afleggen, waar een gezonder lucht ons aanademt. Wij bevinden ons in de straat des Menéstriers bij court de gebelin, den zoon van den standvastigen dienaar des Heeren, die de verstrooide kudden in de woestijn had herzameld en den fel verdrukten Protestanten leeraren gegeven, die moed hadden den dood op het schavot onder de oogen te zien, gelijk het geloovige Frankrijk hun leeraar-diploma een brevet voor de galg noemde.
Court de gebelin, een uitmuntend geleerde, een man van veelzijdig talent, was in Parijs de agent der verdrukten, die voor en namens hen handelde met de hooge regering en met allen, die in het buitenland zich de helangen der beknelde Fransche Protestanten aantrokken;

{==226==} {>>pagina-aanduiding<<}
terwijl hij tevens zorgde, dat het woord van God, waarvoor het Ultramontaansch Katholicisme dezelfde aandoening gevoelde, als een lijder aan watervrees voor het bronnat, de hutten bereikte, waar men er zich mede sterkte om de boeijen des kerkers, de galeijen en den strop te braveren.
Levendig is het onderhoud van de gebelin met rabaut, dien wij reeds van vroeger kennen. Het loopt over den logen en den laster, waarmede de Protestanten door hunne vijanden worden achtervolgd, en die den stempel zetten op de deugdelijkheid eener zaak, die zulke bondgenooten behoeft om ter overwinning voort te schrijden; - over den wetenschappelijken reuzen-arbeid van den Parijschen Hugenoot; - over de vervolgingen, die nog altoos voortwoeden. Wie zou het gelooven, dat het in den jare 1760 mogelijk was, wat rabaut zijnen vriend mededeelt. Wat zou ons beletten, terwijl wij luisteren, iets uit hun gesprek op te teekenen.
- Hier heb ik iets, - zeide rabaut, terwijl hij den tweeden brief openbrak, - dat maar al te zeer uw gezegde bevestigt. Juist... ik had het schrift herkend... Zie eens... Marie Durana, gevangene om Jezus Christus wil op den toren van Constance.
- Het is de oudste niet waar, van onze arme zusters te Aigues-Mortes?.
- Anna gaussaint, van Sommières, is er sedert zeven-en-dertig jaren; vijf andere zijn er reeds dertig. Maria durand is in den toren gezet in hetzelfde jaar, waarop haar broeder, de predikant, te Montpellier op het schavot is omgekomen.
- Acht-en-twintig, dertig, zeven-en-dertig jaren gevangenis voor arme vrouwen, omdat zij God op eene andere wijze vereeren, dan de Koning of de biechtvader des Konings wilde!... De Heidenen waren menschelijker. Zij zonden zonder uitstel naar de geregtsplaats.
- Menschelijker, inderdaad, vooral verschoonlijker; omdat er een strijd om leven en dood tusschen hunne geden en den God der Christenen was.
- Weet men, hoe vele vrouwen van ons geloof er ongeveer gevangen zitten?

{==227==} {>>pagina-aanduiding<<}

- Te Aigues-Mortes negentien.
- Dat weet ik; maar elders?
- Elders, dat kan men met geene mogelijkheid bepalen. In alle kloosters van het Zuiden zijn er opgesloten. Velen kunnen gestorven zijn, zonder dat men er iets van te weten is gekomen; vele, van welke wij niet meer gehoord hebben, leven zonder twijfel nog. Niet zonder huivering, gebelin, kan men die grijze gebouwen voorbijgaan, stom als het graf, waar die vrouwen, ontrukt aan hare mannen, kinderen of vaders, verkwijnen! De opligtingen zijn zeldzamer dan op vroegere tijdstippen; maar de edikten bestaan nog altijd, de bedreigingen duren voort, het zwaard hangt nog altijd boven het hoofd; wanneer een gezin bijeen is, kan het nooit weten, of het niet voor de laatste maal bijeen is. Nog onlangs, na een tijd van verademing, waarvan men de voortduring hoopte, heeft de toren van Constance twee nieuwe gevangenen opgenomen. De eene was de moeder van bruyn. Zij was gevat bij het terugkomen van eene vergadering; haar man was naar Toulon gezonden. Zij naar Aigues-Mortes. De andere was eene nog zeer jonge vrouw, marguérite robert, opgeligt op last van den Maarschalk de thomond, Gouverneur van Guyenne. Wat had zij gedaan? Niets meer dan duizend anderen; zij had geweigerd voor een pastoor te trouwen, en ik had haar huwelijk ingezegend. Men wilde een voorbeeld stellen, en nam de eerste de beste, of liever men koos in haar eene schoone, jonge, belangwekkende vrouw, opdat haar ongeluk des te droeviger indruk mogt maken. Haar man vincent d'uzès, die men vrijgelaten heeft, is bijna krankzinnig van wanhoop.
- Hij heeft mij geschreven, - zeide gebelin, - om mijn invloed ten hare behoeve aan te wenden. Ik heb hemel en aarde bewogen, maar te vergeefs. Men verkrijgt hier gemakkelijker de genade van een door het gerecht veroordeeld misdadiger, dan die van een Protestant door eene dier beschuldigingen getroffen, die ons in het wilde en zonder vorm van proces op het lijf vallen. Onze dwingelanden vreezen, en niet geheel zonder

{==228==} {>>pagina-aanduiding<<}
reden, dat zij, wanneer zij het vonnis verzachtten, er de onregtvaardigheid van zouden schijnen te erkennen; men vergeet liever een man op de galeijen, eene vrouw op den gevangentoren, dan openlijk te erkennen, waarom zij daartoe veroordeeld en in dien rampzaligen staat gelaten zijn.
- Daar hebben wij een treurig bewijs van gezien - voegde rabaut er bij - in jeanne guingues. Deze gevangene had een zoon in het leger. Deze zoon sneuvelde te Fontenoy in 45. Te midden van de algemeene vreugde, welke de overwinning in het Koningrijk veroorzaakte, meenden wij het oogenblik geschikt, om de invrijheidstelling der moeder te vragen. Het verzoek werd afgeslagen. Acht of tien jaren later, sneuvelde ook haar oudste kleinzoon in den slag. Nieuw verzoek, nieuwe weigering..... en zij is nog te Aigues-Mortes. Maria durand had, als de meeste harer lotgenooten, de vrijheid eindelijk vergeten; hare brieven ademden sedert langen tijd slechts grenzenlooze gelatenheid en zelfverloochening. Doch nu heeft, naar het schijnt, de een of andere vriend haar hoop gegeven, en thans is zij diep ongelukkig. Zij schrijft mij telkens om mij te smeeken van hare zaak werk te maken. Nog in dezen brief, zie maar: ‘in naam der Goddelijke barmhartigheid, geef u toch alle mogelijke moeite om ons uit ons ijselijk graf te verlossen!’ Die arme menschen! Wat vermag ik? Wat vermogen wij?
- Wel moogt gij dat zeggen, wanneer zelfs zij, bij wie wij ons ten haren behoeve moeten aanmelden, niet vrij zijn om te handelen, zoo als zij misschien wel zouden willen? Bij de stappen, door mij gedaan voor onze galeislaven of gevangene vrouwen, heb ik nog niemand gezien, van den Hertog de choiseul tot aan den laatsten commies toe, die mij niet goed ontving en in hun lot geen deel scheen te nemen. In den eersten tijd ging ik na elk bezoek vol hoop henen; het verbaasde mij, dat ik zoo spoedig en zoo goed geslaagd was. Maar dagen, maanden verliepen, en de genade kwam niet. Heeft niet vóór nog geen twee jaren, de Gouverneur-Hertog de fits-
{==229==} {>>pagina-aanduiding<<}
james zelve te vergeefs om de vrijheid der gevangenen van Aigues-Mortes gevraagd? De reden is deze, dat ieder een, intendanten, gouverneurs, ministers, de Koning zelven, de onredelijkheid dier vervolgingen gevoelt; maar allen buigen voor eene magt, die zij te zwak zijn te trotseren. De man, die sedert veertig jaren het werktuig is tot al ons lijden, de Graaf de saint-florentin is, daarvan houd ik mij overtuigd, onophoudelijk in strijd met de bisschoppen. Men heeft het mij met de stukken doen zien. Geen gestrenge maatregel, dien de bisschoppen niet nog strenger hadden verlangd; geene verzachting, die zij niet voor verraad tegen hen hebben uitgekreten. Mijnheer de saint-florentin zegt aan een ieder, die het maar hooren wil, dat zijne archieven, op dit stuk een belangrijk licht zouden kunnen verspreiden. Men beware ze wel, die treurige archieven, want de Fransche geestelijkheid zal niet in gebreke blijven, eenmaal, wanneer de vervolgingen uit de mode raken, er al de blaam van op de regering te werpen. Is men niet reeds in zekere geschiedkundige werken begonnen de Inquisitie voor eene zuiver wereldlijke regtbank, eene bloot staatkundige inrigting te willen doen doorgaan, wier gruwelen bij gevolg
niet aan de kerk geweten moeten worden.’
Dit onderhoud, hoe belangwekkend reeds, wordt nog interessanter, na het binnentreden van bridaine, die gebelin komt bezoeken, om bij hem het adres van rabaut te vernemen, en hij ontmoet hem toevalligerwijze persoonlijk. Ziedaar dan twee mannen bij elkander, groot genoeg om elkander over de borstwering der beide kerken de hand te reiken; omdat zij beiden regtschapen genoeg waren om onder de banier der waarheid alleen voor de waarheid het harnas aan te gespen. Zij ontmoeten elkander, zich donker bewust van de eenheid, die hen tot elkander trok.
De geleerde arbeid van court de gebelin geeft aanleiding tot een wetenschappelijke redetwist over de letterkundige verdiensten der monniken, dat weder stof biedt tot eene ernstige gedachtenwisseling over het verbod der

{==230==} {>>pagina-aanduiding<<}
Bijbellezing, waarvan het resultaat bridaine doet sidderen, gelijk zoo menig gemoedelijk Katholiek over dat verbod uit Trente bloost, als zich moeijelijk reden kunnende geven, hoe de Heilige Geest, die de hoog eerwaardige vaders bezielde, hun kon ingeven, zijn eigen Woord te doen verstommen.
Bridaine had een paar wegwaaijende bladen aan de vlammen ontrukt. Zij behoorden tot het Nieuwe Testament van onzen Heer jezus christus, dat te gelijk met de geest van helvetius, de mensch een plant van lamettrie en de Chinesche brieven van d'argens door beulshanden was verscheurd en verbrand. De improviserende Missionaris zou in Parijs, die wereldstad van ongeloof en in beschaafde vormen, preken. Men gaat een dezer bladen lezen en bridaine zal er eenen tekst uit kiezen. Dit lezen wordt door een vriendelijk, maar ernstig dispuut gekommentariëerd, waarbij de mannen der woestijn de meerderheid van hunne zaak triomferend doen uitkomen, en de prediker zal Frankrijks hoofdstad het woord van paulus op den Areopaag toeroepen: ‘Daarom dat hij eenen dag gesteld heeft, op welken hij den aardbodem regtvaardiglijk zal oordeelen!’ Te gelijk worden er homiletische wenken gegeven, allernuttigst te lezen voor hen, die op den predikstoel telkens, tijdig of ontijdig, gepast of ongepast, met dood en eeuwigheid in de weer zijn.
Daarna zoekt rabaut op het andere blad een tekst en hij leest:
- .... Zoo iemand u niet zal ontvangen noch uwe woorden hooren, uitgaande uit dat huis of uit die stad, schudt het stof van uwe voeten af....
- .... Ziet, ik zende u als schapen in het midden der wolven. Zijt dan....
(Bridaine leest.)
- Houdt gij niet even op? - viel rabaut hier in. - Zoo gij wist, hoe gaarne we in al onze nooden dat woord van den Zaligmaker tot zijne discipelen herlezen! Hoe zouden wij al die sombere profecyen, somber, maar door den glans zijner genade verhelderd, niet opnemen

{==231==} {>>pagina-aanduiding<<}
als zoo vele aanmaningen tot ijver en moed in de ellende?... ‘ik zende u als schapen in het midden der wolven!’ Hoe dikwijls heb ik dat gezegd, uit naam des Meesters, tot mijne arme schapen, onder zoo vele vijanden verdwaald, tot de arme herders, wien ik, hun broeder, de handen opleide, en die ik tot den arbeid uitzond, bijna met de zekerheid, dat ik hen naar hunnen dood zond!... Luister. Binnen achttien maanden, zoo ik het beleef, moet ik bij zoodanige plegtigheid voorgaan; ik heb een nieuw schaap te midden der wolven te zenden... Het is mijn zoon... Ik zal dien dag preken... Dát zal mijn tekst zijn...
Zij zagen hem geroerd aan. Bridaine weerhield ter naauwer nood zijne tranen.
........
- Zult gij mij nimmer hooren?
- Ik u hooren.
- Waarom niet?
- Wanneer dan?
- Wanneer ik preken zal over den tekst, dien gij mij gegeven hebt.
- Waar?
- Dat weet ik niet.
- Maar dan...
- God zal er in voorzien.
't Is waar ook, het gesprek is verdicht; maar toch uit het leven gegrepen. Wij verbeelden ons bijkans in de werkelijke wereld het zoo te hooren. Ach ware het zoo! Ach mogten Roomschen en Protestanten elkander zoo opregt, zoo rond, zoo openhartig en kordaat naderen, als wij hier bridaine met rabaut en court ontmoeten, zou dan tusschen Christenen, door hetzelfde bloed der verzoening verzegeld, de dag des vredes in een ver verwijderd verschiet liggen? Zulk eene toenadering was de preliminaire, en de hand Gods, die bij broederhaat verstijft, zou het vredesverbond onderteekenen.
Nu geleidt ons bungener, tegen het avonduur, naar een der kleine vertrekken van het kasteel van Versailles, en stelt ons voor aan Koning lodewijk den Vijftiende, in

{==232==} {>>pagina-aanduiding<<}
gezelschap met de richelieu en Mevrouw de Markiezin de pompadour. Wij nemen, onzigtbaar, eene plaats en luisteren naar een vorstelijk beuzelend gesprek, hier en daar door een pikanten zet afgewisseld. De zaak van het vervolgde Protestantisme wordt insgelijks besproken, en het is ons gegund een diepen blik te werpen in het gemoed dier wufte menschen, die het geluk en de rust van het braafste gedeelte der Fransche burgers verstrooijen, terwijl hun hart de uitvoering verfoeit van hetgeen blinde godsdienstijver had begonnen; en dat nog dagelijks wordt voortgezet, zonder dat men zich de moeite geeft van te gelooven, dat men dit doende voor het heil der Kerke waakt. Ook de vervolging was, even als de godsdienstzelve, eene bloote formaliteit geworden: hier een glimlach, dáár tranen.
Het verzoekschrift, dat rabaut vóór eenige dagen had ingediend, gaf aanleiding tot deze wending van het gesprek. De prediker uit de woestijn wordt bij den Koning toegelaten in een bijzonder gehoor, dat, beschreven zoo als het talent van bungener dit vermag, alleen meer dan genoeg is, om de nietswaardigheid van den Monarch te doen uitkomen, die den zondvloed der revolutie aan zijn volk en de guillottine aan zijnen kleinzoon vermaakte.
Wij danken den Schrijver, dat hij ons het verzoekschrift der Protestanten in zijn geheel mededeelt. Het is een procesverbaal van een lijden, grooter, drukkender en langduriger dan ooit een Romeinsch Keizer de belijders van jezus naam deed ondervinden. Geen Heiden heeft gruwzamer geijverd voor zijne goden, dan het verblinde en ligtzinnige Frankrijk voor hetgeen het zijne Kerk noemde.
En hoe was, bij zoo veel zedelijk-godsdienstige ontaarding, de stoffelijke toestand van dit vergulde doch rampzalige land? Als wij het gesprek beluisteren, dat er nu met den Hertog de choiseul gevoerd wordt, zien wij het per spoortrein ons voorbijsnellen naar het jaar der ontbinding 1789.
De Koning heeft, nadat het verzoekschrift hem voor-
{==233==} {>>pagina-aanduiding<<}
gelezen is, inderdaad het plan opgevat een edikt uit te vaardigen, dat het lijden der vervolgden zal doen opheffen, en het concept is nagenoeg gereed, als de Schrijver, als met een tooverrede, den Jezuit desmarêts ten tooneele voert, die, met verwonderlijke geslepenheid en groote bekwaamheid, de waarde en de noodzakelijkheid zijner Orde voor de instandhouding zoo wel van het Katholicismus als van eene goede regering en het maatschappelijk welzijn bepleit. Het is inderdaad een meesterstuk, dat tooneel, waarop wij den Koning, met het concept-edikt in de hand, tegenover den Pater ontmoeten, die, door sluwheid en geestkracht, den Vorst overwint en ontwapent.
Eene ontspanning wacht ons in het salon van de oude Markiezin du deffaud, waar wij een schitterend personeel zien verzameld, een volmaakte afdruk van de conversatie, zoo als die toen gevoerd werd, de uitdrukking van het uiterlijk en innerlijk leven der Parijsche groote wereld. Eene enkele proeve en men kent den geest van hun geestrijk onderhoud.
- Weet gij het niet?
- Wat?
- De abt de saint-marcelin heeft eene abdij.
- Kom!
- Ik heb het hem daar zelve hooren zeggen. En wel eene goede. - voegde hij er bij.
- Maar het is een geweldig Encyclopédist.
- Wat bewijst dat?
- Dat bewijst voorzeker, dat hij veel geest heeft, maar...
- Is het niet beter, dat die abdij een man van geest aan den kost helpt, dan dat zij in handen kwam van een gek?...
- Ja... ik zie den tijd aankomen, dat het eerste vereischte om in de kerk te komen, zijn zal, niet aan God te gelooven. Hoor eens hier, Abt!...
- Wat belieft u?
- Is er een God?
- Voorzeker... omdat ik abt ben geworden.
Met uitgelezen vernuft weet bungener ons met menige notabiliteit bekend te maken. Hij kiest zich daarbij tot Mentor of Cicerone court de gebelin, die als letterkundige tot deze geestrijke soirées toegang heeft, waar het ongeloof en de regtzinnigheid elkander verdraagt. Hij staat afgezonderd te praten met rabaut, die hier eens, als ik het zoo zeggen mag, een kijkje komt nemen. Hij maakt zijn vriend met de onderscheidene schitterende vernuften van den dag, die hij nog niet heeft aangetrof-
{==234==} {>>pagina-aanduiding<<}
fen, bekend, en teekent hunne karakters even los als naar waarheid. Bovenal wordt het onderhoud belangwekkend, dat hij rabaut met den Jansenist de faellet doet aanknoopen, en waarin het Jansenismus in zijne verhouding tot het Katholicismus van Rome in vollen dag wordt gesteld. Tijdig wordt dit onderhoud gestoord door eene tooneelvertooning van zonderlingen aard. De jonge maury, de zoon eens schoenmakers, later de beroemde Kardinaal uit het Keizerrijk, zal in dit gezelschap eene geïmproviseerde preek uitspreken. De schildering, de uitwerking verraadt de meesterhand van een genie. Het is geheel Fransch, geheel behoorende aan dien tijd, waarin het geloof-zelf werd vernederd tot een slavin van het ongeloof.
Welk een kontrast hiervan levert het studeervertrek van den Missionaris, die zich ernstig en ootmoedig voorbereid om het volk des ongeloofs in de Saint-Sulpice tot boete en bekeering te roepen. Hier komt de kracht van het talent uit, ginds de weelde der kunst; hier de onthouding, ginds de dartelheid; hier spreekt de ernst, ginds de zucht om te behagen. Hier doet het voornemen om den hoogmoed te verbrijzelen den boezem hijgen, ginds strekt de hand zich uit om de toekomst met bloemen te bestrooijen. Hier in een droomgezigt de gruwel der verwoesting, ginds onder daverend handgeklap, wierook gedampt op het altaar van het genie.
't Is waar, het spijt ons, zoo dikwijls een bedrijf is uitgespeeld, maar, en dit is eene hoogloffelijke getuigenis voor bungener, wij gevoelen ons evenmin afgemat als overspannen. Met het grootste gemak van de wereld nemen wij op nieuw plaats.
Het laatste tooneel is in de Kerk van Saint-Sulpice. Reeds van des middags twaalf ure heeft men zich verdrongen onder de ruime gewelven, om zich voor zilver of goud eene plaats te bedingen. Parijs komt zich buigen voor - neen, luisteren naar den Missionaris, die met dood en eeuwigheid in verband staat. De Heeren van de Encyclopédie worden niet gemist, ook niet hun beschermeling, de zeventienjarige maury, die zich voorgenomen heeft het donderend woord, dat de gemoederen zal schokken, op een stuk papier neder te leggen. Ook de Koning komt in stilte. Bridaine beklimt den kansel. Hij spreekt over den dood, over het oordeel, over de eeuwigheid. Parijs bewondert. Het ongeloof staat verbaasd; 't is alsof een stem van den hemel hun influistert: indien het eens waar zij. De Koning schrikt voor zich-zelven. Hij voelt zich een schipbreukeling op de stormende zee zijner ongeregtigheid. Die aeolus daar

{==235==} {>>pagina-aanduiding<<}
op den predikstoel doet een orkaan in zijn gemoed losbarsten. Hij steekt de hand uit naar redding en vat den arm van den Jezuit desmarêts, die zijn geheimen kerkgang was te weten gekomen. Hij had zich naast den Koning geplaatst, als eene echo van het woord der verschrikking, dat van den kansel het hart van lodewijk verbrijzelde. Hij weet hem meesterlijk van God naar de Kerk af te leiden, en zijne vrees en angst te transponeren, door hem de straf voor te houden, niet van een zondig leven, maar van en voor ongehoorzaamheid aan de Kerk, in geval hij zijn voornemen tot verzachting van het lot der ketters volbrengt. De Koning, week en buigzaam geworden, hoopt de folteringen der hel te ontgaan, door den Pater te gehoorzamen. Maar hooren wij het, hoe bungener dit verhaalt.
‘In al de afgronden, welke de Missionaris gapen deed, staarde de Koning met koortsachtige gretigheid, zoo diep mogelijk neêr; van al de vlammen, die bridaine afmaalde, voelde hij de hitte op zijn voorhoofd. Zijne zinnen, door den wellust ontzenuwd, zwommen in eene zee van ijselijkheden.
En desmarêts hing over hem heen en maakte hem tot zijne prooi met zijnen onverbiddelijken blik.
En het was hem, alsof hij op dat onbewegelijk gelaat den lach eens duivels zag, die een verdoemde in de hel ziet branden. Eensklaps boog hij zich achterwaarts; hij greep met krampachtige hand den arm van desmarêts.
- Red mij!... mompelde hij, red mij!...
Maar desmarêts scheen niet naar hem te luisteren.
- Red mij!...
- Sire, zeide richelieu, bedaar... Men zal u hooren...
- Red mij!... zeide hij nogmaals.
- Wat vermag ik hier?... zeide desmarêts koeltjes.
- Veel... Veel...
- Niets...
- Niets, mijn God!... niets?...
- Niets, zoo lang...
Hij boog zich aan het oor des Konings:
- Wat hebt gij met dat edikt gedaan?
- Dat edikt?
- Ja. Hoop niet God te vermurwen, wanneer gij heult met zijne vijanden... Dat edikt staat reeds met vlammende letters opgeteekend in het gedenkboek uwer zonden... Het staat daar... voor de eeuwigheid...
En in de toenemende duisternis klonk de verschrikkelijke stem van den Missionaris.
- De eeuwigheid, de eeuwigheid!... Weet gij wel

{==236==} {>>pagina-aanduiding<<}
wat de eeuwigheid is?... Het is eene zee zonder oevers, eene woestijn zonder grenzen, een afgrond zonder bodem... Het is nog de tijd, maar de tijd weder onbewegelijk geworden, even als vóór de schepping. Hij gaat voort... en gaat niet voort. Hij verloopt... en verloopt niet. En de verdoemden staan daar en willen hem afmeten... En men hoort bij tusschenpoozen eene klagende stem aanheffen en roepen: “welke ure wijst de klok?...” en de stem van een anderen rampzalige antwoordt: “de eeuwigheid!...”
- Ziedaar, zeide de Koning haastig, ziedaar... Verscheur het... De eeuwigheid, mijn God!... De eeuwigheid!... Verscheur het spoedig...
En het ontwerp van het edikt viel verscheurd aan de voeten van den Jezuit.
De kracht van den indruk, waaraan de Koning ten prooi was geweest, was gebroken. Hij had zijnen losprijs betaald. Geeft het ketterbloed, dat men vergeet, geen brief van vrijen toegang tot den hemel?
Reeds was hij veel kalmer. Al zijn schrik was geweken, nu hij zijne schuld op eens anders kosten zou boeten.
Des anderen daags, in de betooverde boschkaadjen van Bellevue, vertelde hij zelve aan zijne minnares de geschiedenis van de verschrikkelijke preek.’
Dit laatste woord is de geschiedenis van den gemoedstoestand van Frankrijks Koning en zijn Hof. En hiermede eindigt het Tweede Deel; wij zien verlangend uit naar het slot.

h.
j.h.s.




Losse bladen uit de Jaarboeken van het Godsbestuur, verzameld door J.H. Sonstral. Iste Deel. Te Amsterdam, bij J. Stemvers. 1851. In gr. 8vo. IV en 268 bl. f 2-60.

Dit Eerste Deel bevat vier wèlgeschreven, boeijende verhalen, die men, na de lezing, zeker niet onvoldaan uit de hand zal leggen. Daar de onderwerpen aan elk, die geen vreemdeling in de geschiedenis is, bekend kunnen zijn, achten wij dezen arbeid vooral geschikt voor leesgezelschappen, waarin men gaarne verhalen doet rondgaan, en tot geschenken aan jongelingen en jonge dochteren uit den beschaafden stand. Behalve dat de inhoud belangrijk is, mag men den stijl kernachtig noemen.
De uitvoering is net.





{==237==} {>>pagina-aanduiding<<}

Boekbeschouwing.

De laatste nacht des Heeren. Inleiding tot de laatste gesprekken en gebeden van Jezus bij den Evangelist Johannes, Evang. XIII:31-XVII:26, in brieven, door H.N. van Teutem, Doctor in de Letteren en in de Godgeleerdheid, Predikant bij de Remonstrantsche Gemeente te Rotterdam. Te Rotterdam, bij van der Meer en Verbruggen. 1850. In gr. 8vo. XXIV en 263 bl. f 2-60.

Met groote belangstelling lazen wij dit geschrift, toen het ons ten vorigen jare gewierd. Dat wij het eerst thans aankondigen, is voor een gedeelte dááraan toe te schrijven, dat eene enkele aaneengeschakelde lezing ons minder geschikt voorkwam, om met den inhoud gemeenzaam te worden. Het is een boek, dat van tijd tot tijd moet worden opgevat, gelijk ook het Evangelie van johannes het best bij tusschenpoozen gelezen wordt. Vooral in de lijdensweken heeft het ons menig uur van ernstige overdenking en stichting bezorgd. Met te meerder vrijmoedigheid prijzen wij het dan ook nu dezulken aan, die er nog niet mede bekend mogten zijn. Wij doen het met den wensch, dat het eene duurzame plaats vinden moge onder de stichtelijke literatuur onzer beschaafde Christelijke landgenooten.
De Heer van teutem heeft eene uiterst zware taak op zich genomen, toen hij zich dit gedeelte van het Evangelie van johannes ter behandeling koos. Hij had echter sedert vele jaren zich ernstig daarop voorbereid, en legt in zijn Voorberigt den loop zijner studiën te dezen opzigte bloot. Daaruit blijkt, dat hij geene middelen, om tot het regt verstand dezer pericopen door te dringen, ongebruikt gelaten, en geen' arbeid gespaard heeft. En dat het hem allerminst aan vatbaarheid ontbreekt, om den Heer bij johannes wèl te verstaan en de diepte zijner woorden en gedachten eenigermate te peilen, daar-
{==238==} {>>pagina-aanduiding<<}
van getuigt bijkans elke bladzijde van zijn geschrift. Maar bovendien moest hij de zeldzame gave bezitten, om zich over zóó diepzinnige reden, als de afscheidsgesprekken van jezus, verstaanbaar en gemakkelijk uit te drukken, en aan den vorm die losheid en verscheidenheid te geven, welke behaagt en aan het geschrevene ingang verschaft bij de lezers. Daar ook deze gave hem in groote mate eigen is, aarzelen wij niet, om hem boven vele anderen bevoegd te verklaren tot de taak, die hij op zich nam.
Eene Opdragt aan zijne vroegere en latere catechisanten gaat vooraf, die van hartelijke liefde en Christelijken ernst getuigt, en een Naschrift, mede tot hen gerigt, waarop wij straks terugkomen, besluit dit werk. Het is overigens gekleed in den vorm van Brieven, aan zekeren ludo geschreven, en slaat den lossen, vrijen toon van vertrouwelijke mededeeling aan, die aan brieven eigen is. Deze Brieven zijn vijftien in getal en handelen elk over een gedeelte van bovengenoemde Hoofdstukken, zóó echter, dat de pericope, die behandeld wordt, nu eens grooter, dan eens kleiner is. Er wordt ook wel eens bij een enkel vers wat langer stilgestaan, en over het eene of andere onderwerp, dat ter sprake komt, breeder uitgeweid, dan men verwachten zou. In het eerst, als de denkbeelden, die later meermalen terugkeeren, nog ontwikkeld moeten worden, is de behandeling doorgaans uitvoeriger. Daarentegen wordt van H. xv:1-xvi:13 (bl. 121-144) slechts een beknopt overzigt gegeven met eenige tusschengevoegde aanmerkingen. Voorts wordt er overal op den zamenhang der rede naauwkeurig acht geslagen; en, terwijl alle vertooning van geleerdheid, zoo veel mogelijk, vermeden is, komt de Schrijver, waar het betwiste punten geldt, onbeschroomd voor zijn gevoelen uit en tracht hij zijne opvattingen met kracht van redenen te handhaven. Vooral echter is het hem te doen, om zijne lezers op te leiden tot de eerbiedige aanschouwing van de heerlijkheid van den Zone Gods, tot het geloof in Zijnen naam en de liefde tot Hem. En dit gelukt hem te eerder, daar hij blijkbaar zelf vervuld is van

{==239==} {>>pagina-aanduiding<<}
hooge ingenomenheid met Hem en door velerlei levenservaring Zijne troostvolle gemeenschap voor zich-zelven heeft leeren waardeeren.
Om den aard en inhoud van dit geschrift nader in het licht te stellen, moeten wij nog iets van den vorm zeggen. Niet slechts geeft de briefstijl aanleiding tot zekere puntigheid en naïveteit van uitdrukking, die de aandacht boeit en het nadenken scherpt; maar hij wordt ook op meer dan ééne wijze afgewisseld, nu eens door de mededeeling van een gesprek, met zekeren andré gehouden (bl. 36-43, 62-65, 104-120, 161-170) en doorgaans meer of minder op Platonische leest geschoeid; dan eens door de schets eener Avondmaalsviering in de gemeente (bl. 78); dan weder door belangrijke uittreksels uit een dagboek (bl. 95-100); soms ook door eene verrassende inleiding, aan een bezoek in het Museum van Oudheden te Leiden (bl. 146), of aan eene opmerkzame heschouwing van den prachtigen sterrenhemel ontleend (bl. 221). Er ware van dien aard nog veel meer te noemen, ten bewijze, dat aan den vorm meer dan gewone zorg besteed is. Vooral hebben die gesprekken met andré veel eigenaardigs en zijn er regt op ingerigt, om bij meer ingewikkelde gedeelten allengs in te leiden in de beteekenis en kracht van 's Heeren woorden. En wat de geroemde naïveteit van sommige uitdrukkingen en opmerkingen betreft; wij deelen daarvan gaarne eene en andere proeve mede. Zoo lezen wij, b.v., bl. 45: ‘De Evangeliën zijn zoo spaarzaam in berigten omtrent de Heiligen, omdat de Kerk toen nog alleen aan haren Heer dacht.’ Bl. 183: ‘Als ik de gemeente in het gezamenlijk gebed zal voorgaan, ludo! begin ik niet altijd terstond, zoodra wij de handen gevouwen hebben; maar soms, niet telken keere, om er geene gewoonte van te maken, soms zwijg ik eene wijle, en, als dan het hart zich, in het besef, dat het iets zegt, om tot God te spreken, verzameld heeft, dan begin ik: Heilige Vader!’ Bl. 231: ‘Plotseling eindigt de Heer, zonder het gewone Amen. Dit ware hier
misplaatst geweest; want Hij was bijna niet meer op aarde. Ook is het nu, alsof Hij zijn Hooge-
{==240==} {>>pagina-aanduiding<<}
priesterlijk gebed niet eindigt, maar eeuwiglijk voor ons opzendt.’ Wij mogen hier intusschen niet verzwijgen, dat de stijl, juist door de groote zorg, die er aan besteed is, wel eens aan gezochtheid lijdt, en dat niet alle naïveteiten even ongekunsteld zijn als de bovengenoemde.
Van de exegese, hier gevolgd, kunnen wij de meest gunstige getuigenis afleggen en ons met hare resultaten over het algemeen best vereenigen. Minder juist kwam ons de meening voor, dat joh. xiii: 31, 32 eerst na de instelling des Avondmaals, bij de overige Evangelisten vermeld, zou gesproken zijn. De uitboezeming moet, onzes inziens, onmiddellijk op het vertrek van judas gevolgd zijn, en de genoemde instelling worden ingevoegd vóór vs. 34, 35. Ook meenen wij, dat de benaming: trooster, gebezigd aangaande den Heiligen Geest, nog een weinig anders had moeten opgevat en breeder verklaard zijn, dan bl. 51 geschied is, en twijfelen zeer, of de spreekwijze: bidden in jezus naam, bl. 151, goed is opgehelderd. Maar liever dan meerdere bijzonderheden te noemen, waaromtrent wij verschillen zouden, vermelden wij, wat ons in de uitlegging hier en daar bijzonder behaagde. En dan staan wij bijkans verlegen in de keuze, te midden van zoo veel goeds en schoons, als wij aantroffen. Er komt, b.v., bl. 7-9, eene keurige ontwikkeling voor van het begrip, dat hij het woord verheerlijken ten grondslag ligt. Even keurig is de ontwikkeling, bl. 16-20, van het gebod der broederliefde, joh. xiii:34, 35. Op eene vernuftige wijze wordt, bl. 27, de voorspelling van de verloochening van petrus, zoo als zij bij joh. voorkomt, in overeenstemming gebragt met hetgeen men dienaangaande vindt bij de drie eerste Evangelisten. Zoo wordt ook het zien, joh. xiv:18-20, in verband met H. xvi:16, bl. 54, regt goed verklaard. De manier, waarop de vier beloften, die H. xiv:12-24 voorkomen, tot elkander in betrekking geplaatst en tot ééne belofte teruggebragt worden, bl. 60, is boven onzen lof verheven. Meer
of minder nieuw schijnt de verklaring te zijn, bl. 107 gegeven van de woorden: mijn Vader is meer dan ik. Vooral boeide ons de uiteenzetting van joh. xvii:

{==241==} {>>pagina-aanduiding<<}
1-5, bl. 184-199, die, zoo wij wèl zien, niets te wenschen overlaat. Maar op deze wijze voortgaande, loopen wij gevaar, om onregt te doen aan andere gedeelten, die niet minder zorgvuldig behandeld zijn. In het algemeen kan men zeggen, dat het den Schrijver gelukt is, doorgaans de meening van den Heer regt te vatten, en hij spaart geene moeite, om haar voor het oog zijner lezers bloot te leggen. Hij doet dat soms op hoogst eigenaardige wijze, en gaarne deelen wij ook daarvan eene en andere proeve mede. Men verschoone slechts de meerdere uitvoerigheid, waartoe wij daardoor bij onze aankondiging vervallen.
Sprekende over de geregelde orde en den zamenhang van het afscheidswoord, voegt hij er bij, bl. 80: ‘Spreekt Hij dan naar een vooraf beraamd ontwerp? Heeft Hij het bestek van zijn afscheid angstvallig afgemeten? Ongetwijfeld is in de troostredenen van dezen avond tot in het gebed toe eene inzetting en orde te ontdekken, als hadt gij de uitbeelding eener vooraf ontworpene schets voor u. Maar, ludo! niemand sprak ooit vrijer; zijn woord wordt van zelf geboren; daarom dragen zijne redenen altijd het kleed van de plaats, gelegenheid, aandoening van het oogenblik, en spreken op de ure en den man aan. Allerminst laat Hij zich bij deze woorden van vertrouwen binden. Hoe onbedwongen spreekt Hij zijn hart voor zijne vrienden uit. Hij daalt af tot hunne behoeften, antwoordt op elke vraag, raadpleegt met hunne aandoeningen, houdt soms eene wijle met spreken op, verwisselt zijne toespraak met gebed. Velen roepen ons dan ook toe: “Hij spreekt de taal van het bewogen gemoed; daarom zoekt hier geene strikte orde der gedachten.” Maar op dat daarom zou ik hen willen vragen: “is dan niet die deugdelijk overdacht, wat hij te zeggen heeft, juist omdat hij zich heeft voorbereid, te vrijer in zijne rede? Valt de beweging des gemoeds niet, naarmate de mensch alzijdig en harmonisch ontwikkeld is, met het overleg des verstands meer ineen?” Mijn vriend! alweêr bij geen mensch, gelijk bij dezen mensch, vindt gij die volmaakte eenheid van beide.’

{==242==} {>>pagina-aanduiding<<}

Vraagt gij, wáár de afscheidsrede is uitgesproken; het bevredigend antwoord op die vraag vangt, bl. 121, aldus aan: ‘Hoe iemand zich ooit anders kon voorstellen, dan dat het alles in de Paaschzaal gesproken is, begrijp ik niet. Wel zou men bij H. xiv:31 verwachten, dat het gesprek eindigt en het gezelschap opbreekt, wanneer er niets meer volgde. Maar was H. xv en xvi een woord om op straat te verhandelen? En met wie dan? Toch niet met allen? Dus, zoo als men vermoedt, met petrus, jacobus en johannes, die Hem zeker naastbij omgaven? Daarna dan, ludo, misschien stilstaande, maar ook al op weg, dat gebed, als of het zoo in het voorbijgaan opgezonden zij! Als ons gevoel voor het schoone er niet tegen op kwam, dan nog moest het berigt van johannes ons terughouden, die, als om vergissing te voorkomen, eerst H. xviii:1 zegt, dat jezus toen uitging met zijne discipelen de beke Kédron over naar den hof Gethsemané. Dat uitgaan kan toch slechts gedwongen anders dan van het uitgaan uit de Paaschzaal genomen worden.’
Aangaande de keus van het beeld, joh. xv gebezigd, zegt hij zeer juist, bl. 125: ‘de wijnstok groeide zoo algemeen in Palestina en de beeldspraak daarvan ontleend was zoo gewoon onder de Joden, dat wij waarlijk niet in een wijngaardrank voor het venster de aanleiding daartoe behoeven te zoeken.’ En dan vervolgt hij, bl. 128: ‘Mij dunkt, die uitleggers zoo vindingrijk om bij joh. iii een opgestoken avondwind, bij joh. x eene voorbijtrekkende kudde, bij matth. vi eene vlugt musschen, en zeker dan ook wel joh. xvi eene vrouw in barensnood tijdig aan te voeren, zij gelijken veel op kinderen, die prenten bederven met ze te kleuren.’
Nog ééne proeve, te vinden bl. 226: ‘“Vader, ik wil,” zegt Hij. Wonderlijke dingen zeggen de uitleggers van die uitdrukking, alsof de Heer hier, krachtens zijne Godheid, als magthebbende vaststelt, wat gebeuren zal. Doch ook in zijne Gethsemané-bede komt die uitdrukking voor, in de woorden: niet gelijk ik wil, in welke wel niemand dien toon van bevel zal meenen te hooren. Sterk bepalend is zeker dat woord: Ik wil. Wat Hij in zijne ziel

{==243==} {>>pagina-aanduiding<<}
wenscht, verlangt, bidt; waarin Hij bij voorraad zich verblijdt en roemt, wat Hij, indien de Vader Hem den loon van zijnen arbeid geven wil, dan daarvoor vraagt, daarvoor bedingt, is, dat waar Hij is, ook die bij Hem zijn, die God Hem gegeven heeft. Voor de liefde is scheiding ondragelijk. Vereeniging is haar behoefte. Daarom wil de Heer, dat degenen, die God Hem gegeven heeft, en zijne vrienden zijn, zijn geluk en zijne grootheid bij God mogen zien en mede genieten, opdat zijne blijdschap vervuld zij.’
Wij mogen geene meerdere proeven mededeelen, hoe groot daartoe ook de voorraad zij. Maar verzwijgen mogen wij daarom toch niet, welke gedeelten van dit geschrift ons voorkomen bij uitnemendheid geslaagd te zijn, of onze opmerkzaamheid meer bijzonder tot zich getrokken hebben. Daartoe behoort o.a., wat bl. 83-91, naar aanleiding van joh. xiv:1b, uit eigene levenservaring geschreven is tot vertroosting van bedroefden; en wat bl. 92-103, naar vs. 2, uit het afscheid van jezus wordt afgeleid tot vertroosting bij het gemis van geliefden. Keurig en niet gewoon is ook, wat bl. 71-75 voorkomt over den Heiligen Geest en de bedeeling des Geestes; bl. 115-120 over jezus als krijgsheld en het krijgshaftige in het Christendom; bl. 133 over de ware Christelijke éénheid; bl. 234, 235 over het gebed joh. xvii, vergeleken met het Onze Vader; bl. 216 over de vraag, waarom jezus voor zijne jongeren niet gebeden heeft om den H. Geest. Niet minder merkwaardig zijn de Theologische en Dogmatische begrippen, die de Schrijver, met opzigt tot onderscheidene bijzonderheden der Christelijke waarheid, onbewimpeld aan den dag legt. Zoo komt hij er bl. 68 rond voor uit, dat, wanneer aan den Heiligen Geest, als des Heeren plaatsvervanger, eene zelfstandigheid en zelfwerkzaamheid als van eenen persoon, een komen, hooren, nemen, spreken, verkondigen, overtuigen wordt toegekend, die uitdrukkingen enkel bij wijze van persoonsverbeelding zijn op te vatten. Ook de leer van den Duivel wordt bl. 110 niet in eigenlijken zin opgevat, maar als eene verpersoonlijking van het kwade. Bree-
{==244==} {>>pagina-aanduiding<<}
der echter, dan bij de behandeling van 's Heeren woorden geschieden kon, laat hij zich over sommige leerstukken uit in het Naschrift, waarvan wij reeds met een
enkel woord gesproken hebben. Hij zegt daarin eerst iets van den indruk, dien het besprokene in die jongste ure van zelf achterlaat, en tracht dien te verzamelen en uit te spreken; en dan, in eerbiedige beschouwing van den Goddelijke verzonken, zoekt hij de vraag te beantwoorden, die onwillekeurig in ons oprijst: vanwaar komt Gij? wie zijt Gij? Hij doet het door in Hem, volgens johannes, aan te wijzen den Deelgenoot van het wezen der Godheid boven al het geschapene, die in den beginne bij God in heerlijkheid geleefd en, mensch geworden zijnde, onder ons gewoond heeft; en verdedigt deze voorstelling tegen allerlei bedenkingen, daartegen ingebragt, ook door het beeld van christus, dien afdruk van Gods heerlijkheid, te schetsen, zoo als de Evangelische oorkonden, de geschiedenis en de ervaring het afmalen. Eindelijk spreekt hij zelfs over het leerstuk der Drie-Eenheid, over den Heiligen Geest, en over de leer der plaatsvervangende voldoening zijn oordeel in weinige, maar duidelijke en krachtige woorden uit, op eene wijze, die de voorstanders der kerkelijke regtzinnigheid weinig smaken zal; en gaat dan ijlings over, om, daar toch, hoe gewigtig ook de zuivere belijdenis der waarheid zij, hare loutere bespiegeling niet voldoende is, op het geloof in christus aan te dringen; met de roerendste schets van een Christelijk sterfbed besluitende. Wij treden thans echter in geene beoordeeling van de leerstellige opmerkingen en begrippen, die hier gevonden worden en evenzeer van des Schrijvers vrijen blik als van zijn helder inzigt in de Christelijke waarheid getuigen. Wij doen dat te minder, omdat wij ze, voor zoo verre zij zuiver leerstellig zijn, achter een geschrift, als dit, een weinig misplaatst achten. Ligt wordt daardoor, vreezen wij, voor sommige lezers, wier standpunt van het zijne verschilt, het nut en genoegen, aan de lezing der voorafgaande bladzijden verbonden, meer of minder
verstoord. Ook op ons, die den bekwamen Remonstrantschen Predikant om eenige

{==245==} {>>pagina-aanduiding<<}
ketterij niet hard vallen, maakte deze dogmatische épisode een' min gunstigen indruk. Bij johannes vergeten wij liefst de dogmatiek der latere eeuwen, om ons enkel aan de bron des levenden waters, door den Heer ontsloten, te laven. Dit neemt echter niet weg, dat wij hulde doen aan 's mans kunde en vrijmoedigheid, hier bij vernieuwing gebleken.
En hiermede moeten wij ons verslag besluiten. Er is genoeg gezegd, om dezen verdienstelijken arbeid, waaraan meer vlijt en zorg besteed is dan oppervlakkig schijnt, eenigermate te doen kennen en aan te prijzen. Gods zegen ruste er op in ruime mate! En groot zij het getal dergenen in ons Vaderland, die op dergelijke lectuur, als hier wordt aangeboden, prijs stellen en daarmede weten winst te doen voor zich-zelven!




Een woord der waarheid en des vredes aan al mijne Protestantsche Medechristenen; of beantwoording der vraag: hoe er bij Christenen van meer regtzinnige en van meer vrijzinnige begrippen overeenstemming in de waarheid bestaan kan, als grondslag hunner onderlinge vereeniging in de liefde. Door L.G. Pareau, Hoogleeraar in de Godgeleerdheid. Te Groningen, bij J. Oomkens, J. zoon. 1850. In gr. 8vo. 56 bl. f :-40.

Wij hebben dit Woord, dat wij reeds kenden uit het Tijdschrift: Waarheid en Liefde, waaruit het is afgedrukt, weder met belangstelling gelezen. Het is eenvoudig en duidelijk in hooge mate, en getuigt van des Hoogleeraars zucht, om den vrede te bevorderen. Daarmede is in onze dagen de Hervormde Kerk veel meer gediend, dan met een ijdel geklag, of liefdelooze verkettering van andersdenkenden. Er heerscht nu eenmaal onder de leeraars en leden dier Kerk eene groote verscheidenheid van denkwijzen en begrippen. Alleen ware verdraagzaamheid, door opregte waarheidsliefde geheiligd, kan, onder hoogeren zegen, tot eene goede uitkomst leiden. En daaraan bevorderlijk te zijn, achten wij in den Hoog-
{==246==} {>>pagina-aanduiding<<}
leeraar hoogst lofwaardig, al stemmen wij juist niet met alle de redeneringen, die hier voorkomen, onvoorwaardelijk in.





Bijdragen tot bevordering van het Christelijke leven. Verzameld door M.A. Amshoff en W. Muurling. Jaargang 1850. Eerste Stukje. Te Groningen, bij M. Smit. 1850. In post 8vo. 60 bl. f :-50.

Het is niet goed, dat de Uitgever dezer Bijdragen ons niet geregeld al de stukjes toezendt. Van 1848 en 1849 hebben wij slechts het tweede stukje ontvangen, en ofschoon wij daarover geklaagd hebben (Boekbeschouwing 1850, bl. 245), is echter van 1850 alleen het eerste stukje ingezonden. Dat is tot beoordeeling van het werk niet genoeg, en wij zullen daarom voortaan van werken, die bij afleveringen uitkomen, geen verslag doen, dan na het ontvangen van den geheelen Jaargang.
Men vindt hier, bl. 1-21, eene Christelijke bespiegeling van Ds. goudschaal, getiteld: Nacht en dag in de natuurlijke en geestelijke wereld, die wij, zoo wel om haren belangrijken inhoud als echt populairen vorm, met groot genoegen gelezen hebben. De blinde Heidenwereld wordt daarin voorgesteld als een donkere nacht; de Joodsche wereld onder het beeld van een' nacht, door starren verlicht en bij toeneming voor het morgenrood wijkende; de Mohammedaansche onder dat van een' nacht, door het liefelijk maanlicht verhelderd. Alleen waar christus gekend wordt, is het dag, en dus in de Roomsche zoo wel als de Protestantsche wereld. Maar in de Roomsche wereld is de zon nog achter nevelen en wolken verborgen, en onder Protestanten is de dag nog slechts betrekkelijk helder, zoodat er het ware licht nog steeds hooger rijzen en in de harten opgaan, en vandaar zich verspreiden moet ook over die landen, waar nu nog nachtelijke duisternis of nevelachtige donkerheid heerscht. Aan het slot worden allen opgewekt, om daartoe, onder Gods zegen, mede te werken. - Eene maand uit het dag-
{==247==} {>>pagina-aanduiding<<}
boek eener jonge Christin, bl. 22-29, medegedeeld uit karl steiger's agapé door Ds. verbeek, bevat veel schoons en behartigingwaardigs. Ten proeve moge verstrekken: ‘Dikwijls wil ik God om eene of andere aardsche gave vragen. Maar als ik dan de handen vouw en tot mijnen lieven Vader opzie, dan smelt mijn hart weg in vertrouwen op zijne genade, en ik zeg met volkomene onderwerping: ‘Geef mij, wat Gij wilt: alleenlijk, laat mij uw kind zijn!’ - Niet onaardig is De schepping der rups, naar het Hoogduitsch, bl. 30-35; minder behaagden ons Oogenblikken van heilig nadenken, bl. 36-40, ook omdat zij als fragmenten zijn medegedeeld. - Op hetgeen hier
voorkomt Uit het leven van sara martjn, de wollennaaister, bl. 41-48, hopen wij, dat het beloofde vervolg niet zal achterwege zijn gebleven. - Ook het Nog iets uit het dagboek van Vader reinhart, door muurling, bl. 49-57, lazen wij met stichting. ‘Het is een bewijs van diep bederf,’ lezen wij daar, ‘zoo uit ons leven het gebed om vergeving van zonden verdwijnt. Waarom? Waar het bidden om vergeving van zonden ophoudt, daar wordt de mensch rein in zijn eigen oog, of blind voor zijne gebreken en verkeerdheden.’ - Wij vinden hier eindelijk nog, bl. 58-60, Harptoonen van een Duitsch Israëliet: der Joden Vaderland, door Ds. parson.
Genoeg reeds, om deze Bijdragen, uitgegeven tot een liefdadig doel, bij vernieuwing aan te bevelen.




Het bloed des kruises door Horatius Bonar, Predikant te Kelso. Naar het Engelsch. Te Amsterdam, bij W.H. Kirberger. 1850. In 12mo. VIII en 115 bl. f :-40.

De olijftak en het kruis, of de beslechting van de twisten der Christenen, enz. Een woord van vriendelijken raad aan hen, die den naam van Christus noemen, door J.A. James. Uit het Engelsch vertaald door J. de Liefde. Bij denzelfden. 1850. In 12mo. 141 bl. f :-60.

Het eerste dezer kleine stukjes is rijk van inhoud, maar

{==248==} {>>pagina-aanduiding<<}
mystiek van vorm. De bedoeling echter is goed. De Schrijver wil op de harten der zondaren werken en hen bewegen om, onder den invloed des geloofs, vrede met God te zoeken in het bloed des kruises. Wij wenschen, dat het onder de lezers, voor welke het berekend en bestemd is, gewenschte vruchten moge voortbrengen. De uitvoering is net, het formaat begunstigt de algemeene verspreiding, en de prijs is gering.
Die algemeene verspreiding wenschen wij vooral toe aan het woord tot onderlinge verzoening van james. Dat boekje beveelt zich van vele kanten aan, en is in een goeden toon geschreven. De Vertaler zegt er niet ten onregte van: ‘Gelijk in zijne andere bij ons reeds zoo gunstig bekende, en aan het hart van zoo menig zondaar uitnemend gezegende geschriften, spreidt hij (james) ook in dit boekje eene gave van practisch-Christelijke levenswijsheid ten toon, die u met iets anders dan louter schoone bespiegelingen of welsprekende ontboezemingen bezig houdt. Het blijkt ook hier, dat God aan dezen man eene zeldzame klaarheid van inzigt, en juistheid van opmerken geschonken heeft, vooral waar hij zich op het gebied van het dagelijksche werkelijke leven beweegt. Daarbij heeft hij eene schier onnavolgbare wijze van tot het hart te spreken. Zijne geestelijke krijgskunde is onwederstaanbaar; gij zijt reeds ontwapend, eer gij nog de hand aan het gevest geslagen hebt. Hij weet u eene daguerreotype te geven, beide van wat gij zijt, en wat gij meent te zijn, maar niet zijt. Wat bij u hopeloos is, maakt hij geheel te schande, dat gij er ook zelfs niet meer naar durft omzien; en daarentegen wat er voor u te hopen is, stelt hij u zoo overtuigend voor oogen, dat gij u verwondert, waarom gij er niet reeds vroeger met vrolijk verlangen naar hebt uitgezien. En in de teekening, beide van de wereld binnen en buiten u, is hij zoo eenvoudig waar en getrouw, dat ik geloof, dat göthe zóó zou geschreven hebben, indien hij in den Heiligen Geest geschreven had.’
De lezing van dit werkje brenge harten en geesten tot elkander, en stichte vrede!


{==249==} {>>pagina-aanduiding<<}

Het gebed. Overdenkingen van Jacques Martin, Pred. te Genève. Uit het Fransch. (Ten voordeele van de Diakonessen-inrigting te Utrecht.) Te Utrecht, bij Kemink en Zoon. 1850. In 12mo. 210 bl. f 1-80.

Wie zich dit werkje, dat zeer fraai is uitgevoerd en eene weldadige bedoeling heeft, aanschaft, zal zich over den penning, op het altaar der liefde nedergelegd, niet beklagen. Men vindt hier zeven overdenkingen over het gebed, dat heerlijke voorregt, alleen den mensch gegund, en waardoor hij bewust wordt van zijne gemeenschap met God, zijnen Hemelschen Vader.
Eerst wordt de uitgestrektheid en de noodzakelijkheid van het gebed aangetoond; het gebed beschouwd als een voorregt zoo wel als eene behoefte en pligt, bovenal voor den Christen, en het ongerijmde van niet te bidden aangewezen.
Vervolgens wordt betoogd, dat God het gebed verhoort, in betrekking tot onze geestelijke belangen, en menig bewijs aangevoerd uit de rede, uit de ondervinding en uit de Heilige Schrift, dat God op onze gebeden kan en wil antwoorden. Daarna tracht de Schrijver den lezer te overtuigen van de werkelijkheid der verhooring in tijdelijke aangelegenheden. Hij zet de stelling vooruit, dat de Goddelijke wijsheid de stoffelijke wereld aan de geestelijke onderworpen heeft, en doet daaruit volgen, dat God gebeden omtrent het tijdelijke kan verhooren; terwijl hij de gronden, die daartegen worden aangevoerd, opsomt en wederlegt.
Nu spreekt hij van de voorwaarden des gebeds en betoogt, dat het niet verhoord kan worden, tenzij wij biddende bepaalde voorwaarden nakomen, betreffende de stemming onzer ziel en den aard der dingen om welke wij bidden. Zóó dat de bidder in eene nederige, warme, geloovige gemoedsstemming verkeeren moet, en wèlbewust moet zijn van het goede waarom hij bidt.
De zesde overdenking handelt over de moeijelijkheden des gebeds, over den strijd tegen ons-zelven, en over

{==250==} {>>pagina-aanduiding<<}
de worsteling met God, en stelt een volhardend bidden voor, als het zekere middel om alle hinderpalen tegen de verhooring weg te ruimen.
De Schrijver eindigt met eene beschouwing van het echt Christelijk gebed en van zijne kenmerken, en wijst ten slotte op de heerlijke vruchten van het gebed.
Men ziet hieruit, dat er belangrijke onderwerpen, hoofdvragen des geestelijken levens, besproken worden. Dat geschiëdt op eene waardige wijze: eenvoudig, bezadigd, duidelijk en de aandacht boeijende. Wij kunnen daarom dit boekje aanbevelen aan allen, die eene stichtelijke lektuur beminnen, en over het gebed gaarne nadenken.





De Leeuw van Juda. Door Charltte Elizabeth. Naar den vierden druk uit het Engelsch vertaald door de Schrijfster van: ‘Te laat.’ Met eene Voorrede van J.P. Hasebroek, Predikant te Middelburg. Te Amsterdam, bij de Gebroeders Kraay. 1850. In gr. 8vo. XII en 417 bl. f 3-90.

Wie kent dien smallen strook lands niet nabij het strand der Middellandsche zee, zoo onbeduidend op de wereldkaart, en toch beroemder van naam, dan de schitterendste koningrijken? - Babylon en Persepolis mogen hunne namen met spijkerschrift op rotsen bewaren, en de bouwvallen te Karnak en Locksor den roem van het honderdpoortige Thebe verkondigen; maar de geschiedenis van meer dan één werelddeel is bezield met den geest, die aan de boorden des Jordaans werd uitgestort. Daar woonde een volk, welks Stamvader de belofte ontvangen had: ‘In uwen zade zullen alle geslachten der aarde gezegend worden;’ een volk, welks Bondsgod en Koning jehova, de Almagtige-zelf was. En toen de waarheid op den stroom der overlevering zich met de dwaling der vergrootende fantazie vermengde, en eindelijk in de draaikolk der logenen onderging, werd dat volk bestemd om de waarheid te redden en te bewaren, en de Eeuwigezelf verklaarde zich tot Israëls opvoeder en wetgever.

{==251==} {>>pagina-aanduiding<<}
Geen volk op aarde, dat ooit in zulk eene betrekking tot den Almagtige stond. - Terwijl de godspraken van Oostersche volken vergeten zijn, klinkt nog dagelijks de nagalm der openbaring uit Sions wallen, en wij hebben niets stelligs en zekers aangaande God en de eeuwigheid, en den mensch en zijne toekomst, of het is van dáár tot ons gekomen.
Is het niet wonderbaar, terwijl zoo vele volkstammen zich in andere hebben opgelost, staan de Joden, ofschoon over den aardbodem verstrooid, nog onverbasterd op zich-zelven. Druk, vervolging, hoon, smaad, spot, verachting konden wel zijne zedelijkheid doen verachteren, maar toch het Israëlitisme in den Israëliet niet uitroeijen. Evenmin is zijne émancipatie in het Europesche volksleven magtig genoeg om zijn volkskarakter uit te delgen. De Jood noeme zich Nederlander, Duitscher of Engelschman, altijd hoort hij eene stem: ‘Jeruzalem is uwe vaderstad; gij zijt balling!’ en bezielt hem het verlangen naar den erfgrond zijner vaderen. - Aldus zal het ook blijven, tot dat het Godswerk zal worden voltooid.
Tegenwoordig staat de Israëliet op eene hoogte, die hij, in Europa, vroeger niet mogt bereiken. Welk een invloed heeft hij op de periodieke pers! Welk een overwigt bezit hij in de geld-wereld! Twee krachten, die Europa beheerschen, zijn voor een goed gedeelte in zijne handen.
En de toekomst? - Ziedaar eene vraag, te meer van belang, omdat men zich die niet voor kan leggen, zonder het lot der wereld, en den toestand des Christendoms er in te betrekken. Die vraag is niet van gisteren, maar van aloude dagteekening, en reeds in beeldspraak beantwoordt door Sions Profeten, die jehova's heiligdom van heilrijke beloften deden weergalmen. Zij ligt ook reeds in mozes' zwanenzang. Doch de uitlegging en toepassing liepen steeds uiteen, gewijzigd naar de omstandigheden, die ze uitlokten. Het levendigst en meest bepaald werd Israëls toekomst door de Christenen uitgesproken en in verband gebragt met de volledige zegepraal des Evangeliums. De Apokalyptische beelden van den gewijden

{==252==} {>>pagina-aanduiding<<}
ziener des Nieuwen Verbonds gaven aanleiding tot verschillende geestelijke of vleeschelijke opvattingen, en wien is het onbekend, hoe veel er over het duizendjarig rijk is gedacht, besproken en geschreven. Jezus van Nazareth van den hemel wedergekomen als Koning; Israël in zijne landpalen teruggebragt en als volk hersteld; de eindelijke slotvervulling van alle gezigten: ziet daar wat de Christen verwacht, die de grondlegging van het Chiliasme aanneemt; terwijl de Jood slechts op eene gedeeltelijke vervulling hoopt.
Het verdient opmerking, dat die verwachting zich in tijden van druk het levendigst uitsprak, en, bij gevolgde kalmte, niet wegstierf, maar slechts insluimerde, om, in gelijken toestand, weder met nieuwe kracht te ontwaken. Onder de verschrïkkelijke vervolging van de Romeinsche Keizers, troostte zich de geprangde Christen met de hoop op een hersteld, van den hemel nedergedaald Jeruzalem, dat over de puinen van het ingestorte Romeinsche Keizerrijk zijne heerlijkheid zou doen stralen. Toen echter konstantijn en zijne opvolgers den naam des Heeren beleden, en de vervolging ophield, week die verwachting naar den achtergrond, omdat reeds nu vrede, rust en veiligheid genoten werden, die men vroeger alleen van de duizendjarige Godsregering verbeidde. Wij spreken minder van de bijgeloovige verwachting der tiende eeuw, die het jaar duizend als het grensjaar der bestaande orde van dingen aanmerkte. Van hooger belang is het op te merken, dat die verwachting zeer hoog gespannen was onder de verdrukkingen, welke de Protestanten te verduren hadden in de twee eerste eeuwen der Hervorming.
Sedert heeft zij met meer of minder bijval zich staande gehouden, en is vooral in onze dagen van woeling tegen de maatschappelijke orde, die de vernietiging der Christelijke hoop verkondigt en zelfs geenen God in het heelal gedoogt, met frissche levenskracht en poëtischen gloed te voorschijn getreden. In Nederland, Duitschland en alleermeest in Engeland doen zich krachtige, dikwerf welluidende stemmen hooren, die niet alleen de verza-
{==253==} {>>pagina-aanduiding<<}
meling der verstrooide Israëlieten onder de banier van juda's Leeuw en hunne herstelling in het erfdeel hunner vaderen uitspreken, maar ook, voorbarig genoeg, het tijdperk dier uitkomst niet ver meer verwijderd achten.
Wij erkennen het gaarne, - het is een schoon, heerlijk, dichterlijk profetisch denkbeeld. Wij herinneren ons nog levendig, hoe een bekwaam Redenaar ons in zijne voorlezingen op dit punt medesleepte, ofschoon ons verstand te traag was, om overtuigd te worden. Ook gelooven wij geenszins, dat er een tittel of jota der profetie onvervuld zal blijven, en 't zij verre van ons, dat ook wij niet zouden opzien naar den berg van welken geschreven staat:
‘Eens zal 't geschiên, in later dagen,

Dan zal de berg des huizes van jehova,

Gevestigd op der bergen top,

Ver boven alle hoogten zich heffen.

Daar stroomen alle volken heen,

In statigen optogt de magtige natiën:

Komt, zeggen zij, komt, gaan wij naar jehova's berg,

Naar 't huis van jakobs God;

Dat hij aan ons zijn wegen leere,

En wij in zijne paden wand'len! -

Dan zal de wet uit Sion zich verspreiden wijd en zijd,

En uit Jeruzalem jehova's woord;

Daar zal Hij zelf, van zijnen regterstoel,

Der volken twisten slechten;

Dan smeedt men de zwaarden tot kouters,

De spiessen tot sikkels;

Geen volk heft tegen volk het zwaard meer op,

En de oorlogskunst wordt niet geleerd.’
Maar, wij vreezen, bij de verwachting, die zich-zelve overhaast, voor een grof stoffelijk Sensualisme, waarbij men gevaar loopt schipbreuk te lijden op dezelfde klip, op welke de Joodsche verwachting vóór achttien eeuwen heeft schipbreuk geleden. - Overigens houden wij ons aan het woord van den Getrouwe: ‘Het betaamt u niet te weten tijd of ure, welke de Vader zich voorbehouden heeft;’ en zeggen: de Heer zal doen wat Hem behaagt. Alles is in Zijne hand. De troon van Dien die gestorven

{==254==} {>>pagina-aanduiding<<}
is voor de zonde der wereld staat niet minder vast in den hemel, dan op de bergen van een aardsch Jeruzalem.
Met deze overtuiging lazen wij dit dichterlijk werk van eene rijkbegaafde vrouw; eene vriendin van den Heiland, dien zij lief had gelijk de zusters van lazarus. Het is vertaald door eene vrouw, die op aller hoogachting aanspraak heeft, en met eene voorrede verrijkt, die den bekwamen Steller vereert. Wij zeggen hem dank, voor zijne edele karakterschildering, van de reeds naar beter land verplaatste Schrijfster.
Het werk ligt geheel op den weg van de vrienden Israëls, die wij ook onze vrienden noemen. Het beschrijft de toebrenging van eenen Jood tot de Christelijke belijdenis, in verband met de verwachting van Israëls nationale herstelling, en de zigtbare wederkomst van den Messias.
Wij laten aan de vrome vrouw hare bijzondere overtuiging op dit punt. Men kan ten dien aanzien van haar verschillen, zonder dat het genoegen er door verminderd wordt, waarmede men het werk leest. De hoofdpersoon is nathan alexander cohen, een aanzienlijke Engelsche Jood, die met zijnen vader Engeland verlaat, om het land zijner vaderen te bezoeken. Jood, zoo als er in beschaafde, of liever, wèlgemanierde kringen meer zijn, komt hij aan boord van een linieschip met een godvruchtigen Konstabel in aanraking, die hem, bij het ophijschen van Engelands Koninklijken vlag, toeroept: ‘Zie, Mr. cohen! daar waait hij nu; de leeuw van Juda!’ Dat woord geeft den sleutel om den titel te verstaan. De zin er van wordt meer bepaald uitgedrukt in hetgeen cohen later bij een feestmaal van Engelsche officieren en kooplieden, op een toast: ‘den Leeuw van Engeland!’ antwoordde: ‘Ik zeg wat waarheid is, wanneer ik staande houd, dat zich voor ons de weg begint te banen, waar langs, volgens het vaste woord der profetie, het verstrooide Juda in zijne erfenis hersteld zal worden, en ik maan u aan, niet uit het oog te verliezen, dat elke opvolgende gebeurtenis in deze wondervolle tijden tot die uitkomst ook het hare zal toebrengen. Ik roep u op,

{==255==} {>>pagina-aanduiding<<}
wakker te zijn in het aangrijpen van elke gelegenheid, om onze terugkeering derwaarts te bespoedigen, niet zoo zeer om onzent - maar om uwent wil. Gods voornemens aangaande ons kunnen nimmer falen, al zou de gansche wereld tegen ons te zamen spannen; maar ik heb Engeland lief. Ik wenschte zijn' fieren leeuw den eersten van de natiën te zien; en om dit onfeilbaarder te maken, zag ik hem gaarne naauw vereenigd met den Leeuw van Juda.’ - Israël hersteld, en Engeland bij voorkeur geroepen, als werktuig in Gods hand om de oude beloftenissen in vervulling te verwezenlijken, dit is de zielswensch der vrome vrouw, die hare nationaliteit niet verloochent.
Cohen gaat daarna over op een ander schip en komt in gezelschap met eene familie, die zich geheel aan het heil der Joden wijdt: een regtschapen man, eene edele vrouw, met een allerliefst zesjarig zoontje, dat de Schrijfster zeker heeft gekozen, om door zijnen mond en uit zijn hart haar eigen kinderzin het best uit te drukken. Dit aannemende, kunnen wij ligt toegeven, dat het lieve kind wel wat al te wijs is voor zijne jaren. Doch de Engelschen schijnen er meer van te houden kinderen alzoo voor te stellen.
De tafereelen, door de Schrijfster opgehangen, zijn regt aangenaam. Boeijend is het onderhoud overal, onverschillig met wie zij ons in gezelschap brenge, zij geeft waarheid in de karakters. De schildering van het koninklijke jaarfeest aan boord is uitmuntend; de tooneelen te Jeruzalem zijn treffend. Ook de worsteling en weifeling van den jongen Israëliet zijn meesterlijk beschreven, en zoo gelukkig als verrassend is de schok aangebragt, die hem het Christendom doet omhelzen; maar bovenal aandoenlijk is het sterven van da costa, een vriend van cohen, die zich voorgenomen had hem voor het Mozaïsme te behouden. Op den Olijfberg liggende te zieltoogen, wordt hij door het kind van Kapitein ryan, als door een cherubijn tot zijnen Emmanuël getrokken, en ontslaapt hij met het woord: ‘Kom!’ waarvan de zin een raadsel is voor de aanwezenden, doch

{==256==} {>>pagina-aanduiding<<}
niet voor Hem, die naar Israël zijne liefdearmen uitbreidt.
Wij kunnen ons oordeel over de waarde van het werk niet beter uitspreken, dan met de woorden van hasebroek-zelven:
‘Wilt gij het harmonische beeld der Christelijke romandichteres op de meest aanschouwelijke wijze voor uw oog gebragt zien? Sla dan een blik op “judaas Leeuw.” Zijt gij een kunstenaar of kunstenares? wel moogt gij dan aan charlotte elizabeth hare uitnemende gave om een eenvoudig tafereel uit de dagelijksche wereld met zulke heldere, vaste, levendige, bekoorlijke kleuren te schilderen, en daarin zulke natuurlijke en in het leven als betrapte beelden te malen, benijden. Zijt gij een opregt Christen of Christin? wel moogt gij dan met mij bidden, dat een vonk van die vurige liefde tot den Heer, die, blijkens hare gansche geschiedenis de ziel van charlotte elizabeth vervulde, maar die zij dan ook als een' vlammenden stroom, met elk woord uit hare pen op het papier overgoot, ook uw hart ontgloeijen moge. Zijt gij een vriend of vriendin van het oude volk des Heeren? wel moogt gij dan van charlotte elizabeth leeren, hoe het mogelijk is te zelfden tijde de Christenen op Israël als het volk der toekomst, maar ook Israël op christus als den Koning der toekomst (van hunne eigene toekomst allereerst) te wijzen. Eindelijk zijt gij een land- en volksgenoot, en hebt gij Nederlands zonen en dochteren lief? Dan zult gij, dit alles beschouwende en erkennende, er u in verheugen, dat er eene Nederlandsche zuster van charlotte elizabeth gevonden wierd, die opgewektheid gevoelde, om een werk, dat elders zoo rijk gezegend werd, in dit gewaad, onder het oog ook van dezulken te brengen, voor wie het anders, zoo wel als de Schrijfster zelve, vreemd en onbekend zou gebleven zijn.’
Wat ons echter in dezen Roman eenigermate stuitte, was het scherp uitvaren tegen sommige gebruiken der Roomsche Kerk, waarmede ook wij wel niet ingenomen zijn; maar die wij hier noodeloos en smadelijk aan minachting

{==257==} {>>pagina-aanduiding<<}
zien prijs gegeven. Wij gelooven echter met den voorredenaar, dat de Vertaalster het regt niet had die uitvallen weg te laten of te verzachten. Met een vriendelijk protest daartegen, vergoelijkt hij de vrouw, wij hebben er vrede mede, en nog meer met dit woord, hetwelk ons als uit het hart gesproken is, nu wij het boek gelezen hebben. ‘Zij is nu reeds boven al de banden, waardoor hier op aarde ook de ruimste harten omvangen zijn, verheven, en legt met de a kempissen, fénélon's, sailer's en zoo vele anderen meer uit de Kerk van Rome, hare offers in het hemelsch Jeruzalem op één altaar, voor den troon van den éénen en éénigen God! In christus jezus heeft noch kerk eene alles beslissende waardij en kracht, noch kerkgenootschap, maar alleen een nieuw schepsel. Gelukkig, mijn lezer! als gij en ik, hetzij Katholiek of Protestant, dat woord op ons-zelven kunnen toepassen, en alzoo wandelende in het licht, waartoe wij gekomen zijn, ieder voor zich, met vreezen en beven, maar ook met geloof en vertrouwen, met dankzegging en gebed, ons zoeken te bereiden voor de komst van den grooten dag, op welken juda en efraïm, beide in het Joodsch en Christelijk Israël, wederom tot één, en het geheele Godsrijk als ééne kudde onder éénen Herder wezen zal.’

h.
j.h.s.

[Brochures.]


I.Vereenigingen tot weldadigheid en inrigtingen ter bevordering van volksopvoeding en algemeen welzijn, bijzonder voor den minvermogenden stand, den 1 September 1850 te Groningen bestaande, behalve de gewone Diakoniën en Armbesturen; medegedeeld door u.g. schilthuis, jz. Te Groningen, bij J.B. Wolters. 1850. In gr. 8vo. 48 bl. f :-50.



II.Verslag van de Vrouwen-Vereeniging te Groningen, ter bevordering van werkzaamheid en welstand onder de geringere volksklasse, over hare werkzaamheden gedurende het elfde en twaalfde jaar van haar bestaan, 1848 en 1849, gedaan aan de begunstigers der Vereeniging.

{==258==} {>>pagina-aanduiding<<}
Gedrukt te Groningen, bij A.L. Scholtens. 1850. In gr. 8vo. 37 bl. f :-60.



III.De inrigting tot het weren der bedelarij te Gouda, door j. herman de ridder. Overgedrukt uit de Stads- en Dorps-bibliotheek, en uitgegeven ten behoeve der arme Hollanders te Frederikstad aan den Eider. Te Schoonhoven, bij S.E. van Nooten. 1850. In gr. 8vo. 14 bl. f :-20.



IV.Korte Verhandeling over het Pauperisme in Nederland, deszelfs oorzaken en de middelen, waardoor de voortgang van hetzelve kan worden gestuit. Door Mr. w. de sitter, Advokaat bij het Provinciaal Geregtshof te Groningen. Te Groningen, bij F. Wilkens. 1850. In gr. 8vo. 42 bl. f :-40.



V.De armenverzorging in Nederland en het verschaffen van werk aan behoeftigen, beschouwd door denzelfden. Te Groningen, bij denzelfden. 1851. In gr. 8vo. 70 bl. f :-70.



VI.De denkbeelden omtrent eene wettelijke regeling van het armwezen in Nederland; voorgedragen door Mr. h.w. tydeman, Hoogleeraar te Leiden, Mr. j. heemskerk az., Plaatsv. Regter en Advokaat te Amsterdam, en Mr. j.w. tydeman, Advokaat te Amsterdam, bescheidenlijk beoordeeld door Mr. ae. mackay. In 's Gravenhage en te Amsterdam, bij de Gebroeders van Cleef. 1850. In gr. 8vo. 54 bl. f :-60.

Bij de algemeene belangstelling, welke in deze dagen aan de vraag omtrent armverzorging wordt geschonken, willen wij bijzonder het oog vestigen op bovenstaande werkjes, niet om ze allen onvoorwaardelijk aan te bevelen - dit zou te minder opgaan, daar ze soms tegen elkaâr indruischen, - maar om ze onderling te vergelijken, het goede uit ieder over te nemen, op de practische resultaten te wijzen van pogingen tot heil der

{==259==} {>>pagina-aanduiding<<}
armen in het werk gesteld, en ook met de beide laatste Schrijvers een weinigje over Pauperismus en beginselen van armenverzorging te redekavelen.
Indien er nog iemand zijn mogt, die den liefdadigen geest der Nederlanders betwijfelde, wij zouden hem het eerste werkje (No. I) willen voorleggen, ten einde zich te overtuigen, hoe vele instellingen van allerlei soort van weldadigheid en bevordering van welstand er in ééne enkele, niet hoogst aanzienlijke plaats van ons Vaderland bestaan. Waarlijk Groningen behoeft vergelijkender wijze zeker voor Londen niet onder te doen, van welks inrigtingen van godsdienstig en liefdadig hulpbetoon lamartine in zijn Conseiller du Peuple, 1850, No. IX, zulk een treffend tafereel ophangt; het schoonste bewijs tevens, dat de armen-tax niet doodend is voor de Christelijke liefdadigheid (gelijk de Schrijver van No. VI beweert), maar wel den geest van liefde en godsdienstzin opwekt om de noodwendige onvolledigheid eener bloote burgerlijke armverzorging aan te vullen.
Maar men zal zich, bij eenig nadenken, bedroeven, dat er onder die menigte inrigtingen van liefdadigheid en hulpbetoon geenerlei verband, geenerlei eenheid bestaat, ja, de eene soms afbreekt wat de andere opbouwt. Een eerste stap intusschen tot meerdere eensgezindheid is gedaan; want om eene vereeniging of aansluiting of gemeenschappelijken arbeid mogelijk te maken, is het vóór alles noodig, elkaâr te kennen: soms toch weet de eene vereeniging, vooral in groote plaatsen, niet, dat de andere bestaat. Daarom is het ook een gelukkig denkbeeld geweest van de Boekhandelaars schooneveld en zoon, te Amsterdam, om voor deze hoofdstad des rijks dergelijke opsomming en naauwkeurige berigten omtrent de aldaar bestaande arminrigtingen en andere instellingen van liefde en godsdienst bijeen te verzamelen als de Heer schilthuis te Groningen gedaan heeft; wij vermeenen, dat de Uitgevers de taak die zij op zich namen, aan kundige handen hebben toevertrouwd, en hopen dat zij veel medewerking bij de directiën der verschillende inrigtingen zullen ondervinden.

{==260==} {>>pagina-aanduiding<<}

Onlangs trof een ander berigt uit Groningen onze aandacht (overgenomen in de Arnh. Cour. van 13 April 1851), waaruit bleek, dat in die Provincie een plan beraamd werd, ter bestrijding van het Pauperisme, hetwelk ook elders navolging zoude verdienen. De verschillende vereenigingen namelijk, welke zich in die geheele Provincie bezig houden om aan de mindere klassen arbeid enz. te verschaffen, hebben voorloopige maatregelen getroffen, om, zoo mogelijk, gemeenschappelijk werkzaam te zijn, waardoor voorzeker het gewenschte doel te beter en zekerder zou kunnen worden bereikt. Is dit ook welligt reeds door de uitgave van No. I uitgelokt, wie weet welke heilzame vruchten verder daarvan te wachten zijn. Overigens wordt door die provinciale vereeniging het vestigen van eene naauwere plaatselijke verbinding der verschillende inrigtingen van liefde niet uitgesloten, en wij blijven die daar en elders aanbevelingswaardig achten.
Onder de liefdadige vereenigingen, waarvan in No. I, als te Groningen bestaande, melding wordt gemaakt, verdient vooral bijzondere melding de zoogenaamde ‘Vrouwen-vereeniging ter bevordering van werkzaamheid en welstand onder de geringe volksklasse’, over welker werkzaamheden in 1848 en 1849 No. II een uitvoerig verslag geeft. In dat verslag zijn ook opgenomen de ‘Algemeene bepalingen’, volgens welke de Vereeniging sedert hare oprigting in 1838 werkzaam is.
Een paar daarvan willen wij hier overnemen om den aard te doen kennen dezer veelzins voortreffelijke inrigting. Art. 2 toont, dat bij de Vereeniging als beginsel is aangenomen, dat ‘het veel geven van aalmoezen in geld, turf, soep, enz., hetwelk vooral des winters plaats heeft, op den duur zeer schadelijk is voor de armen; daar de arbeidzaamheid en eergierigheid wordt onderdrukt, wanneer de menschen hetgeen zij behoeven, als aalmoes ontvangen, en niet door eigene werkzaamheid verdienen.’ In iedere afdeeling zijn, volgens art. 5, de leden twee aan twee met dezelfde huisgezinnen der geringere volksklasse belast ‘om die nu en dan te bezoeken, naar de middelen van bestaan te vragen, met goeden

{==261==} {>>pagina-aanduiding<<}
raad te helpen, aan het werk te brengen en steeds in het oog te houden; opdat de nood en behoefte van elk gezin in het bijzonder worde gekend, en, 't geen het doelmatigste voor elk is, worde beraamd, en aldus de welstand der armen in elk opzigt worde bevorderd’.
Doch wij willen die bepalingen niet verder afschrijven, omdat wij ze nagenoeg allen zouden wenschen over te nemen, en vestigen daarom liever in het algemeen de aandacht van alle weldenkende vrouwen in ons Vaderland op dit boekje en op deze bepalingen, om ze zoo veel men vermag ook elders in toepassing te brengen.
Nog een paar woorden over het verslag zelve, om nader de verstandige en liefderijke wijze aan te toonen, waarop deze Vereeniging aan hare roeping beäntwoordt. ‘Naar deze Bepalingen werkzaam zijnde, hebben wij meer en meer ondervonden, dat van de twee groote beginselen, “geene aalmoezen geven, maar werk bezorgen” en “de armen bezoeken in hunne eigene woningen” de geheele kracht onzer Vereeniging afhangt.’ - ‘“In het zweet uws aanschijns zult gij uw brood eten”, is het oordeel, maar ook de zegen van God over de menschen. Die, behalve aan kleine kinderen, zieken en afgeleefden, het brood reikt, dat zij niet met inspanning en moeite hebben verdiend, tracht de ordening van God te veranderen, en ondervindt spoedig, hoe groote ellende hieruit voortvloeit. Daarom blijven wij bij ons groote beginsel: “geene aalmoezen geven, maar werk bezorgen.”’ - ‘Het tweede groote beginsel, “de armen bezoeken in hunne woningen”, blijkt desgelijks van jaar tot jaar meer volstrekt noodig te zijn; want men kan niet oordeelen over de bronnen der armoede, zoo men de armen niet ziet in hun eigen bedrijf, om dáár op te merken, waaraan het bij hen ontbreekt, aan zuinigheid, overleg, zindelijkheid, orde, tucht, enz. Ook vindt men geen beteren ingang in hun hart, dan wanneer men hun de eere geeft en de belangstelling toont, van hen in hunne afgelegene en vaak bemorste achterhoeken zelve te komen zien.’
Opmerkelijk is ook het teugkeeren van eene dwaling, vroeger begaan, maar thans door de Vereeniging verme-
{==262==} {>>pagina-aanduiding<<}
den. Men gaf wel eens eene verhooging van arbeidsloon door opcenten: als een winkelier bij voorb. een paar kousen door eene der armen had laten breijen, gaf men die arme nog eenig toegift op het verdiende arbeidsloon: maar men is er van teruggekomen, en zie hier de redenen: ‘Hier weet een arme het op slinksche wijze te doen voorkomen, alsof zij meer gewerkt had, dan het geval is; dáár wordt zij er in geholpen door een winkelier of winkelbediende, die meent, “dat de dames het toch wel kunnen betalen”; ginds wordt 't geen wij aan opcenten er bijleggen, den armen van het loon afgetrokken’. - Zeer juist: die opcenten brengen, helaas, gaandeweg tot eene verlaging der arbeidsloonen, waaronder de behoeftige zelf op den duur het meeste lijdt.
Het verslag wordt besloten met eene voor dat doel zeer gepaste opgave van ‘eenige gelegenheden, waardoor de geringere volksklasse onderwezen, gevormd en geholpen kan worden’, waarbij tevens vermeld wordt op welke wijze men het moet aanleggen, om er een gepast gebruik van te kunnen maken. Ook daaronder zijn er, die elders navolging verdienen.
Gelijk No. II toont, wat vereende vrouwen-moed en beleid vermag, zoo moet men bij het lezen en overdenken van No. III verbaasd zijn, te ontwaren, in hoe korten tijd een aantal eenvoudige burgers te Gouda eene inrigting tot wering der bedelarij hebben tot stand gebragt, welke in menig opzigt als modèl voor alle soortgelijken mag worden aangeprezen, en waarvan de gunstige resultaten alle verwachting schier hebben overtroffen. Men is er toch in geslaagd, Gouda, hetwelk van bedelaars wriemelde, van dien overlast te bevrijden, door geen ander middel dan door hun de gelegenheid te verschaffen, om in een gesticht van 's ochtends tot 's avonds voor de kost, - en soms nog enkele centen verdienste - werkzaam te zijn. - Hier blijkt ook, wat vaste wil vermag, en dat men zich door den eersten grooten toevloed van bedelaars niet moet laten afschrikken; bij eene goede inrigting, dunt dit getal verbazend spoedig, en blijkt het, dat er veel uit luiheid gebedeld wordt, door hen, die,

{==265==} {>>pagina-aanduiding<<}
wanneer hun brood voor werk wordt aangeboden, zich spoedig van de bijzondere of openbare armverzorging terugtrekken.
Het boekske zelve is met hartelijke overtuiging, men moet haast zeggen, met zekere opgewondenheid geschreven, maar eene opgewondenheid, die niet belet de zaken uit het juiste gezigtspunt te beöordeelen, en daardoor zelfs aan den koelen redeneertrant der Schrijvers van No. IV, V en VI de lóef af te steken.
Een paar proefjes, tevens tot bestrijding van hetgeen wij straks bij de Schrijvers van No. IV, V en VI zullen ontmoeten. ‘Tot de schamele gemeente kon niet gezegd worden: gij moogt niet bédelen. Wat had zij moeten doen? Werken? Het klinkt fraai in de stad der pijpen, wier voornaamste middel van bestaan bitter kwijnde. Maar bedéélen dan? Nog fraaijer! Dat is het beste middel om de armen te vermenigvuldigen met dubbele reeksen. Waar regt op onderstand wordt verkondigd, (⋆) daar ziet gij de regthebbenden en regtbewerenden aangroeijen zonder maat en tal! Toch het bedelen verbieden? Hoe, kunt gij dan maar eveneens zeggen: gij zult niet bedelen, als: gij zult niet stelen? Waar geene toereikende bedeeling gevonden wordt - daar moet de bedelarij - alomme kunt gij het bevestigd zien - oogluikend geduld worden. Wilde men ze nu weren, als in de stad mijner inwoning, dan diende men goede raad te schaffen. Dit is op een weldadige wijze door onze inrigting geschied. Die in de maatschappij leeft, heeft regt om te leven. Welke wetten ook bedacht en uitgevoerd worden, dat natuurlijk, zedelijk regt kan niemand zijnen evenmensch betwisten. Een Staat, die zegt: bedel niet, moet den bedelaar, hoe dan ook, helpen en bijstaan, opdat hij leve en ete.’ Regt zoo, dat is billijk, en zoo als de Schrijver straks daarop toont, ook regt menschlievend.

{==264==} {>>pagina-aanduiding<<}

Hoe goed men de zaak heeft ingerigt, zóó dat men èn waarlijk weldadig is door de menschen veel beter te voeden dan ze zelven zouden kunnen doen, èn toch der armoede niet heeft in de hand gewerkt, kan onder anderen uit het volgende blijken: ‘Er zijn harde voorwaarden aan de huisvesting verbonden. Neemt ze weg en gij herschept de weldadige in eene baldadige inrigting. - Het zou tegen alle volkshuishoudkundige regels strijden, als het een aangenaam verblijf was. In plaats van bedelarij te weren, zou men die in de hand werken. - Ik weet, want ik proefde het herhaaldelijk, dat het eten goed is, het moet niet lekker worden. Het brood blijve roggebrood en geen medelijden grijpe naar de boter. Men noodzake tot den arbeid, en hij worde voortdurend op de bestaande leest geschoeid. Die hard werkt, krijgt thans een klein gedeelte van het loon in handen. - Vooral acht ik het vervelende van het werk - de hoogste verdienste. De opgenomen bedelaar moet het zoo landziekig vinden in het huis, dat hij buiten het huis arbeid tracht te krijgen, waardoor hij ruimer en aangenamer in zijne behoefte voorziet’ enz. In enkele opzigten zouden wij van den Schrijver meenen te moeten verschillen: bij voorb. als hij de menschen gedurig wil onder 't oog gebragt hebben, dat zij bedelaars waren; of als hij de klagten der bewoners wenschelijk acht; of meent, dat hij, die hard werkt, behalve de kost, niet meer dan een dubbeltje zou moeten verdienen. - Dat is tegen de leer van Graaf rumford, die de eerzucht der armen ook daardoor wilde opwekken, dat zij, werkende voor brood, geene bedelaars meer waren: en het zou onbillijk zijn, dengene die hard werkt, niet iets meer te laten verdienen dan één dubbeltje, indien hij het waarlijk verdient; mits men slechts zorge, beneden het gewone dagloon te blijven.
Men ziet intusschen, dat de Goudasche inrigting tot wering der bedelarij tot in zekere mate naast de Groningsche Vrouwen-vereeniging zou kunnen bestaan: de eerste neemt de bedelaars op, de andere zoekt de schamele armoede op, die zich aan geen bedelaars-gesticht

{==265==} {>>pagina-aanduiding<<}
zou vertoonen, maar van honger liever omkomen. Zoo moet liefdadigheid in alle wezenlijke behoeften trachten te voorzien, zonder echter weldaden op te dringen.
Tot dus verre ziet men de beide inrigtingen zonder hulp van Overheidswege bloeijen: alleenlijk heeft de stad Gouda voor de bedelaars-inrigting een goed gebouw afgestaan. Het zou echter kunnen gebeuren, dat de lust eens kwam te verflaauwen, de administratie minder voorzigtig was, de bijdragen der menschenvrienden opdroogden, of ook het getal armen onëvenredig toenam, - dan zou de gemeentekas de zaak behooren over te nemen en op algemeene kosten in het goede beheer der inrigting voorzien, liever dan ze te laten verloren gaan.
Indien in elke gemeente zoodanige inrigting bestond, zou men vrij wat krachtiger de hand kunnen houden aan het weren en bestraffen der bedelarij, die nu vaak op groote schaal uitgeöefend en straffeloos gedoogd wordt, omdat de bedelaars wel weten, dat hun geene overlast geschieden zal, naardien het te duur is hen naar het bedelaars-gesticht der Maatschappij van Weldadigheid te zenden.
Dit laatste is zeer goed aangetoond door den Schrijver van No. IV; maar in stede dat hij er het gevolg uit trekken zoude, wat wij zoo even deden, en waarvan de aannemelijkheid door 't voorbeeld van Gouda is bewezen, - neemt hij daaruit almede aanleiding, om tegen de armverzorging van Staatswege te velde te trekken, alsof deze noodwendig medebragt, dat de armen om niet bedeeld moeten worden, of, wil men ze werk geven, naar het kostbare bedelaars-gesticht moeten worden verzonden.
De Schrijver erkent overigens zelf, dat zijn doel niet zoo zeer is over de leniging der bestaande armoede, over de eigenlijke armen-verzorging te spreken - daarover heeft hij later een afzonderlijk werkje geschreven, waarop wij sub No. V terugkomen - als wel om over de oorzaken van het Pauperisme te handelen, en over de middelen, waardoor het kan worden gestuit.
Daaromtrent kunnen wij dan ook met den Schrijver beter instemmen. Hij onderscheidt tusschen armoede

{==266==} {>>pagina-aanduiding<<}
(‘de toestand, waarin een individu verkeert, dat niet in staat is in zijne behoeften te voorzien, omdat hem daartoe de gelegenheid, de noodige krachten of bekwaamheden naar ligchaam of geest ontbreken’) en pauperisme (‘de verarming, de langzamere of snellere vernietiging van maatschappelijke welvaart in een deel der wereld; - oorzaak van armoede, omdat het de gelegenheid om brood te verdienen aan sommige individuën ontneemt’): bl. 6.
In 't algemeen somt hij eenige oorzaken van armoede op, maar gaat daarop meer bepaaldelijk de oorzaken van pauperismus in ons Vaderland na. Juist achten wij zijne stellingen over overbevolking en fabrijkwezen in 't algemeen; maar wij geven geenszins toe, dat in Nederland de voor de hand liggende oorzaak van het Pauperisme overbevolking is; wel gelooven wij met hem, dat de verkeerde inrigting van onze staatshuishouding de grondöorzaak is van het in Nederland woedende Pauperisme.
Die stelling wordt door den Schrijver vervolgens in het breede betoogd, op soortgelijke wijze, als ook de Heer grevelink zulks heeft gedaan; behalve dat hier nog meer bepaaldelijk het stelsel van bezuiniging door vereenvoudiging op den voorgrond wordt geplaatst. Veel nieuws hebben wij daarin overigens niet gevonden.
Onder de materiële oorzaken van het Pauperisme wordt ook de hier te lande tot dus verre bestaande inrigting van het armwezen gerangschikt, - en zulks te regt, voor zoo verre op de groote gebreken der Wet van 28 November 1818 met al hare aankleven en op den kostbaren voet, waarop de Maatschappij van Weldadigheid ingerigt is, wordt gewezen; maar ten onregte, voor zoo verre de Schrijver meer aan die oorzaken, dan aan het ellendig subsidie-stelsel en het om-niet-bedéélen der behoeftigen, het toenemen der kwaal wil geweten hebben.
Onder de moréle oorzaken van het Pauperisme brengt de Schrijver te regt de mindere zorg, die in ons land is gewijd aan polytechnisch-landbouwkundig-, handels- en industrie-onderwijs; hij kon er bijvoegen: de weinige belangstelling, welke over 't algemeen in dit onderwijs betoond wordt, dáár, waar zoodanige inrigtingen werkelijk bestaan.

{==267==} {>>pagina-aanduiding<<}

Het is in het werkje vermeld sub No. V, dat dezelfde Schrijver meer bepaaldelijk over de armenverzorging handelt: het sluit zich naauw aan het voorgaande aan, en maakt daarmede één geheel uit. Ofschoon zich tegen de liefdelooze leer van malthus verklarende, trekt hij evenwel tegen de armenverzorging van Staatswege te velde, welke hij strijdig acht met het wezen van den Staat, evenzeer als het regelen van de godsdienstoefening, het doen van nijverheids-ondernemingen, het geven van onderwijs (bl. 25). - Wij zouden achten, dat de Staat evenzeer bevoegd en verpligt is de armen te verzorgen, in wier nooddruft niet door anderen wordt voorzien als hij ook verpligt is, onderwijs te doen geven aan degenen, die hetzelve niet uit bijzondere instellingen genieten; en wel juist op gelijke wijze en in gelijke mate: de Staat moet aan het bijzonder onderwijs (van wege de kerkgenootschappen of vereenigingen of particulieren) vrijen loop laten, behoudens toezigt; zoo ook, aan de bijzondere liefdadigheid: hij kan het een en ander zelfs aanmoedigen; - maar, gelijk in elke gemeente, volgens de Grondwet, eene openbare school behoort te zijn, zoo moet ook, naar onze meening, in elke gemeente een openbaar armbestuur zijn. Is dit het geval niet, dan randt men noodwendig de vrijheid en onafhankelijkheid der kerkelijke en bijzondere liefdadigheid aan, gelijk werkelijk de Schrijver doet, wanneer hij, bl. 44, wenscht, ‘dat de kerk, dat is, de hoofdbesturen der verschillende kerkgenootschappen, zich vrijwillig belasten met de geheele armenverzorging, en dat dien ten gevolge de kerkelijke armenbesturen ook de zoogenaamde burgerlijke armen overnemen van den Staat; aanvankelijk tegen zoodanige sudsidie, als blijken zal noodig te zijn, met de bepaling, dat die subsidie langzamerhand zal verminderen, tot zij, in een zeker getal jaren (de Schrijver stelt 10 jaren), tot op nul wordt gereduceerd; dat de Staat erkenne en
handhave de zelfstandigheid der kerkelijke armenbesturen en aan hun beleid de armenverzorging geheel overlate, maar zorge, door wijze bepalingen in eene wet, den kring af te bakenen, binnen welken de

{==268==} {>>pagina-aanduiding<<}
Diakoniën zich vrijelijk kunnen bewegen.... Hij regele het domicilie van onderstand en make billijke bepalingen, welke personen geacht moeten worden tot het eene, welke tot het andere kerkgenootschap te behooren, bij regtmatigen twijfel; hij make bepalingen omtrent de wijze van verpleging (ook door de kerkelijke armbesturen?) van behoeftige vreemdelingen; hij beslisse de geschillen tusschen de diakoniën op eene spoedige, afdoende en zoo veel mogelijk kostelooze wijze’ enz. In waarheid, de voorstanders eener Staats-armenverzorging zouden het niet wagen, zulk een dwang op de diakoniën uit te oefenen als hier wordt voorgesteld door hem, die quasi de onafhankelijkheid der diakoniën voorstaat. Maar deze of dergelijke gebreken doen zich in elk stelsel van armenverzorging voor, bij hetwelk de armenverzorging van overheidswege wordt buitengesloten: het natuurlijk gevolg van zulk een stelsel moet zijn, dat de burgers van den Staat niet als zoodanig van overheidswege, maar als leden van het kerkgenootschap op schatting zullen worden gesteld; en dat het zoo hoog geroemde beginsel van vrijwillige liefdadigheid nog veel meer zal worden voorbijgezien, dan waar, nevens eene voor allen verpligte gemeentelijke bijdrage voor het openbaar armbestuur, alle verdere armen-bemoeijing aan de onverpligte liefde wordt overgelaten.
De Schrijver zelf erkent echter nog in vele opzigten de noodzakelijkheid eener dadelijke inmenging van de Overheid in de armen-verpleging, met betrekking tot het weren der bedelarij, de zorg voor behoeftige krankzinnigen, voor contagieuse ziekten en dergelijke; en hij stelt, gelijk wij er reeds een staaltje van gezien hebben, den omvang van het Staats-toezigt op alle armenverzorging zoo ruim, als weinige voorstanders van Staats-armverzorging het zouden durven wagen. De Schrijver zegt echter nergens, op hoedanige wijze en door welke personen de Overheid het toezigt zal moeten uitoefenen; onzes inziens is het onmogelijk, dit toezigt behoorlijk uit te oefenen zonder bepaalde commissiën van armbestuur. Hij vraagt, of den Staat betere armenverzorgers zullen ten dienste

{==269==} {>>pagina-aanduiding<<}
staan, dan aan de kerk of bijzondere vereenigingen; en of de Staat de regelmatige uitoefening van zijne armenverzorging zou kunnen handhaven? Wij vermeenen, dat de Staat zijne armenverzorgers uit de beste burgers zal kunnen kiezen, en dat hij door eene centrale commissie van armenbestuur de gelijkmatige toepassing der wet veel beter zal kunnen handhaven, dan zulks uit den aard der zaak aan bijzondere vereenigingen of kerkgenootschappen mogelijk zijn zal.
Zeer gegrond komen ons overigens de aanmerkingen voor, welke de Schrijver op de verpleging van behoeftigen in de Koloniën der Maatschappij van Weldadigheid maakt; maar daaruit volgt geenszins, dat bij betere inrigting die Koloniën niet aan eene goede armenverzorging van Overheidswege dienstbaar zouden kunnen gemaakt worden.
Met genoegen lazen wij, bl. 58 en volgg., eenige meerdere bijzonderheden dan in No. I worden opgegeven, omtrent het werkhuis door het Algemeen Diaken-Gezelschap der Nederduitsche Hervormde Gemeente te Groningen opgerigt. Zij bewijzen even als de werk-inrigting te Gouda, waarover No. III handelt (en die hier ook met lof vermeld wordt), dat met ijver en belangstelling het stelsel van werk-inrigtingen in stede van enkele bedeeling wel degelijk uitvoerbaar is, indien het slechts met verstand wordt toegepast; maar men behoorde dan ook in billijkheid daaruit het gevolg te trekken, dat, waar die werk-inrigtingen slecht uitkomen of onder schuldenlast bezwijken, zulks niet aan het stelsel, maar aan de toepassing te wijten is: - en juist tegen die verkeerde toepassing kan door Staats-commissiën van inspectie en toevoorzigt worden gewaakt. Wanneer door de bijzondere liefdadigheid dergelijke werk-inrigtingen worden tot stand gebragt, zal het gemeentelijk armenbestuur zich daarvan in den regel kunnen onthouden; maar waar dit niet geschiedt, daar is het pligt van de Overheid, er in te voorzien.
Over de armverzorging zelve handelt ook bepaaldelijk No. VI, hetwelk gerigt is tegen de hekende ‘Denkbeelden’

{==270==} {>>pagina-aanduiding<<}
van de Heeren tydeman en heemskerk, die in dit Tijdschrift een gunstiger onthaal gevonden hebben (zie 1850, No. XII, bl. 551); maar van welk werk de Schrijver van No. V geene notitie schijnt te hebben genomen: - althans hij vermeldt het niet bij name.
Het werkje van den Heer mackay zelve heeft reeds zijne tegenspraak gevonden, o.a. bij den Heer blaupot ten cate, en in de Gids, 1851, No. I, bl. 125; ook zullen de Schrijvers der ‘Denkbeelden’ wel niet in gebreke blijven, zoowel op de algemeene als bijzondere aanmerkingen te antwoorden.
Ons doel met de tegenwoordige beschouwing is dan ook niet zoo zeer dat werkje op den voet te volgen of als verdedigers van de ‘Denkbeelden’ op te treden; maar bij het stelsel zelve van den Heer mackay willen wij een oogenblik stilstaan, voornamelijk 1o. ten betooge van het onvoldoende der kerkelijke liefdadigheid, en 2o. om aan te toonen, hoe tusschen de openbare armverzorging en de bijzondere liefdadigheid eene voortreffelijke harmonie kan bestaan, welke leiden moet tot bevordering van het welzijn der armen.
Wij geven gaarne den Schrijver van No. VI toe, dat, indien in ons land niet dan wedergeboren Christenen woonden, die in volle mate de pligt der Christelijke liefde vervulden uit liefde tot den Heer) met inachtneming zoowel van de voorschriften van den Zaligmaker en zijne Apostelen, matth. xxv vs. 31-46, luk. iii vs. 11, jac. ii vs. 15-17, 1 joann. iii vs. 17, als naar het voorbeeld der eerste Christengemeenten, Hand. ii vs. 44, 45 en iv vs. 32-35), de Staats-armverzorging zeker overbodig zoude zijn; maar de Schrijver van No. VI zal met een blik rondom zich en de hand op het hart, niet durven verzekeren, dat (de Israëlieten zelfs er buiten gelaten) zulk een gewenschte toestand bestaat. - Wij meenen ons zelfs te herinneren, dat onder hen, die zich uit Christelijk gemoedsbezwaar van de Hervormde Kerk hebben afgescheiden, en die als afzonderlijke gemeenten zijn erkend onder voorwaarde dat zij hunne eigene behoeftigen zouden onderhouden, nog gevonden zijn, wien deze voor-
{==271==} {>>pagina-aanduiding<<}
waarde is begonnen te knellen, en die daarvan de opheffing hebben verzocht en verkregen, ten einde hunne behoeftigen in den algemeenen openbaren onderstand te kunnen doen deelen. - Voor het overige, zal het den Schrijver niet onbekend zijn, gelijk wij er vele voorbeelden van zouden kunnen opnoemen, dat de armverzorgers van Christelijke gemeenten meermalen de armenlast der behoeftigen van zich en hunne kassen trachten af te schuiven, hetzij ten laste van het openbaar Armbestuur hunner inwoning, hetzij ten laste van eenige andere Christelijke gemeente, waar zij oordeelen, dat zekere behoeftige zou behooren verpleegd te worden. In het toe-kaatsen der behoeftigen doen de kerkelijke armverzorgers voor geene burgerlijke onder! - Doch al neemt men de goede gezindheid aan der Kerkelijke Armbesturen en
Diakoniën, om alle behoeftigen hunner gemeente ter hulpe te snellen, zij zullen daarbij toch willen blijven gebruik maken van de kerkelijke tucht, om de zoodanigen van de bedeeling uit te sluiten, die zich niet overeenkomstig de pligten der godsdienst en zedelijkheid gedragen, en daarmede zullen zij toch niet bedoelen de zoodanigen van honger te doen omkomen of tot misdrijf te dwingen, - maar voorzeker hen aan den openbaren onderstand overlaten. - Veeltijds ook is de kerkelijke gemeente onvermogend om alle armen te bedeelen, en moet zij òf haren kring naauwer beperken, òf ondersteuning van de algemeene kas vorderen. - Uit dit alles blijkt, dat de Kerkelijke liefdadigheid ongenoegzaam is ter voorziening in allen nooddruft, en dat zij zelfs op den bijstand van het openbaar armbestuur, op welke wijze dan ook, moet kunnen rekenen. En wat beteekent dan, vragen wij, die ongepaste uitdrukking in No. VI, bl. 20: ‘Men bouwe toch op geene liefde van medemenschen voor medemenschen, maar van Christenen voor mede-zondaren en verlosten.’? - Zijn alle menschen die iets voor de armen over hebben, verlosten en wedergeborenen, of hebben alleen déze veel voor den armen medemensch over? Men moet vreemdeling zijn in

{==272==} {>>pagina-aanduiding<<}
het maatschappelijke leven, om zulk eene stelling te willen volhouden!
De Schrijver van No. VI zelf schijnt dan ook, misschien tegen wil en dank, eene plaats aan die armverzorging van Staatswege toe te kennen. Op bl. 19, b.v., wil hij het aan de plaatselijke Besturen overgelaten hebben, een stelsel van werkverschaffing voor eerlijke armen, die inderdaad geen werk vinden kunnen, aan te nemen; op bl. 35 wil hij de zorg voor krankzinnigen en invaliden, ‘die juist de partikuliere weldadigheid zoo bijzonder bezwaren’, aan den Staat hebben opgedragen. Te zelfder plaatse noemt hij, behalve de krankzinnigengestichten en de invaliden-huizen, ook de gast- en zieken-huizen als de zoodanige, die door de Overheid kunnen worden opgerigt, en die, wèl ingerigt, goed kunnen werken. Op bl. 41 wil hij de schuldigen, die door de kerkelijke gemeenten uitgedreven zijn, door den Staat wèl laten bedeelen. - Wij zouden na dit alles haast vragen, wat er nog overschiet voor de kerkelijke liefdadigheid, of waarvan de Staat of de Overheid zich dan eigenlijk moet onthouden? Maar zeker vinden wij in dit onwillekeurige beroep op de Staats-armverzorging het stellige bewijs, dat de Kerkelijke liefdadigheid, zelfs naar 't oordeel van den Heer mackay, niet volledig in de behoefte kan voorzien. En is dit zoo, wat kwaad mag er dan toch in steken, dat de Staat goedvindt, bijzondere Besturen en Commissiën te organiséren, om op eene naar zijne meening passende wijze in dat deel der armenverzorging wat hem overblijft, te doen voorzien?
En waartoe toch, in de tweede plaats, dat scherp tegenover elkaâr stellen der armverzorging van Overheidswege en de Kerkelijke of bijzondere liefdadigheid?
Slaan wij nog eens een blik op de sub IIo en IIIo vermelde boekjes! Stellen wij ons eens voor, dat in iedere gemeente of combinatie van naburige kleine gemeenten eene inrigting tot werkverschaffing en weering der bedelarij werd tot stand gebragt als te Gouda, bestuurd door plaatselijke armen-commissiën; dat de bijzondere liefdadigheid zich de schamele, in het verborgene lijdende ar-
{==273==} {>>pagina-aanduiding<<}
moede aantrok, gelijk te Groningen; dat de plaatselijke besturen, vereenigd met de bijzondere liefdadigheid voor de inrigting van minne-huizen (crèches), bewaarscholen, ragged-schools en armen-scholen zorgden; dat de Kerkelijke en bijzondere liefdadigheid voor Godsdienstige toespraak en onderrigting onder geloofsgenooten waakte; dat het onderwijs in nijverheid en landbouw, door den Schrijver van No. IV aangeprezen, door vereenigde kracht werd tot stand gebragt; dat verschillende vereenigingen zich in grootere of kleinere plaatsen met andere takken van liefdadigheid, als spaarbanken, voorzorgskassen, crediet-inrigtingen, en dergelijke bemoeiden; en allen te zamen medewerkten om bedelarij te weren, om luiheid en onzedelijkheid tegen te gaan, om dubbele bedeeling voor te komen, om door gemeenschappelijke vergelijking van verkregen resultaten de armen in hunne wezenlijke behoeften naauwkeuriger te leeren kennen; dat allen in de plaatselijke armen-commissie het centrum van éénheid vonden: - zou dit geene hoogstgewenschte overeenstemming zijn, om in den nood zoowel der gewone armen als der buitengewone behoeftigen te voorzien? - Wij spreken hier hoofdzakelijk van de leniging der plaatselijke armoede: tot het vóórkomen van Pauperisme en het stuiten daarvan in het algemeen, achten wij met den Schrijver van No. IV de zorg van 's Lands Regering en de Nationale medewerking volstrekt noodzakelijk.
Hetgeen ons in het werkje No. VI het meest bevreemdde, is, dat de Schrijver het aan de Schrijvers der ‘Denkbeelden’ euvel schijnt te duiden, dat zij niemand van honger willen laten omkomen: gedurig komt hij daarop dan eens sarcastisch of ironisch, dan eens met vrome magtspreuken, dan eens met bijtend en scherp verwijt terug (men zie bl. 10, 15, 17, 19, 20, enz.). Ja, op bl. 15 wordt het voor den behoeftige als eene pretensie voorgesteld, dat hij meent niet van honger te moeten omkomen, maar regt te hebben om te leven. Wij herinneren daartegen de uit No. III aangehaalde woorden:

{==274==} {>>pagina-aanduiding<<}
‘die in de maatschappij leeft, heeft regt om te leven’; maar wij herinneren daarbij ook de volgende zamenspraak over het Pauperismus, die wij ergens lazen:
Onderwijzer ‘Derhalve, lieve Jongeheer! welk middel houdt ge voor het meest dienstig ter beteugeling der armoede?’
Jongeheer. ‘Dat is zeer eenvoudig, men slaat de armen dood.’
Onderwijzer. ‘En hoe denk jij er over, michel?’
Michel. ‘Ik vind het ook eenvoudig. Men slaat de rijken dood en de armen krijgen hun geld.’
Nu vragen wij, welke stelling eerder tot Communisme en Socialisme leidt, zij die leert, dat de arme van honger mag sterven zonder dat de Staat zich daarom heeft te bekreunen, of zij die door gepaste middelen daar teogen tracht te waken?
De Schrijver van No. VI oordeelt overigens niet zeer liefderijk over de armen: ‘de bedelaars, die beweren geen werk te hebben, zijn gewoonlijk dronkaards en slechtaards’ (bl. 18). ‘Men vergete toch niet, dat de behoeftigen, die in werkhuizen komen, gewoonlijk de zoodanigen zijn, die wel kunnen maar niet willen werken, die nog wel honger, maar geen dorst kunnen lijden’ (bl. 33). ‘De armoede is een gevolg der zonde; - zonder zonde was er geene armoede’ (bl. 50). Dacht de Schrijver daarbij wel aan de uitspraak des Heeren omtrent hen, die door buitengewone ongelukken getroffen werden (luk. xiii vs. 1-5), of om het oordeel door Hem, matth. xix vs. 23, 24 over de rijke zondaars uitgesproken?
‘Neen (zegt de Schrijver, bl. 19), de arme heeft evenmin regt op iets, als ieder zondaar. Alles is gunst; voor den rijke zijne bezitting, voor den arme de gevraagde gift; geene gunst van menschen, maar van God’; - maar daarin ligt geenszins opgesloten, dat, terwijl de rijke zondaar in zijne bezitting, hem door Gods gunst verleend, een waarborg vindt tegen het gebrek, - den armen zondaar, die dit middel van uitkomst niet heeft en in de gevraagde gift niet vindt, geen Staatszorg mag

{==275==} {>>pagina-aanduiding<<}
te beurt vallen om hem voor honger te bewaren! ‘“Om Gods wil” (zoo vervolgt de Schrijver), zeiden de vaderen, en het ligt nog in den mond van menigen arme, die vraagt, van menigen gegoede, die geeft.’ Wij antwoorden daarop met den Schrijver van No. III: ‘Zoo was allengs, hoe zal ik ze noemen, die goedhartige of flaauwhartige weldadigheid ontstaan, welke elken vrager een cent gaf en met des bedelaars: “dankje” of: “God zal het je loonen” tevreden, telkens en telkens op nieuw haar hand opende voor wie het beste slag van vragen had.... Thans echter helpt en ondersteunt dezelfde weldadigheid, die vroeger, òf te streng, zich niet verbidden liet, òf te zacht, aan jan en alleman maar gaf, zonder om te zien, wat met de gift geschiedde, doelmatig en juist, door werk, voedsel en huisvesting te verschaffen.’
Nog één woord ten besluite. De Schrijver van No. VI stelt de leer van de Staats-armverzorging voor als eene revolutionaire leer, na verwand aan Socialisme en Communisme; maar bedenkt hij wel, dat het veeleer bewijsbaar zijn zou, dat zij eene vrucht is der Reformatie en van Christelijke Staatkunde? Wij bevelen den Schrijver aan, een blik te slaan op de vroegere geschiedenis van het armwezen in ons Vaderland en België, op Engeland en Pruissen, en wij hopen, dat dit hem van vele vooroordeelen zal genèzen!

h.j.v.




Vijf maanden. Een boek van vertroosting op den weg des lijdens. Door C. van Schaick, Predikant te Dwingeloo. Te Schiedam, bij H.M. Roelants. 1849-1850. In gr. 8vo. 408 en VIII bl. Met portret. f 4-:

Als we van dit werk zeggen, dat het ons getroffen en gesticht heeft, dat wij het onder de nuttigste en best geslaagde werken rangschikken, en dat de gedachten en gevoelens, het diepe inzigt en levendig besef van des leeraars roeping en pligt, hier uitgesproken - wan-
{==276==} {>>pagina-aanduiding<<}
neer de Schrijver in het werkelijke leven spreekt en handelt, zoo als hij hier is voorgesteld; waaraan wij niet twijfelen - de gemeente benijdenswaardig maakt, die het voorregt heeft, zulk eenen herder te bezitten, spreken wij den indruk, dien de lezing op ons gemaakt heeft, nog maar onvolkomen uit. Inderdaad hebben wij voor dien indruk geene woorden. Zoo niet voor hen, die op rozen wandelen, zeker toch voor dezulken, wier levensweg met doornen wordt bezaaid, is hier iets op schier elke bladzijde, dat diep aangrijpt maar altijd weder aantrekt, en ons zelfs het exemplaar, dat wij van dit werk bezitten, als iets kostbaars doet beschouwen, 't welk behoort gespaard en ontzien te worden, opdat er niets aankome.
De eerwaarde van schaick is geen knutselaar; men kan 't aan zijne werken niet zien, dat hij veel bij de lamp schrijft; met schaven en polijsten laat hij zich weinig in. Ook dit verhaal draagt weder alle de kenmerken van eene improvisatie: het is de uitstorting van een rijken geest en een vol gemoed, onder de werking eener inspiratie van boven, die stroomen van gedachten en gevoelens, zonder inspanning of moeite, uitstort. Men vindt hier dan ook wel eens wat aan te merken, 't zij op de zaken, 't zij op kleine onnaauwkeurigheden van stijl, of op vreemde transpositiën: ‘Wat hij gelukkig was! Wat de klok weér bromt! Wat de man gelijk had! Wat die mijmeringen anders uitkwamen!’ - Ook menigwerf het al te zeer geliefkoosde ‘in trouwe’; maar de rijkdom van zaken, levensërvaring en Christelijke levenswijsheid is te groot, en de stijl te gloeijend en wegslepend, om tijd te laten tot ergernis over zoo geringe onvolkomenheden, in een zoo levendig opgevat en wèl uitgevoerd geheel.
De eenvoudige, aandoenlijke geschiedenis van vijf maanden uit het leven van een dorpspredikant, is zoo veel als de gebeeldhouwde lijst van een groot paneel, op hetwelk eene meesterlijke hand, in afzonderlijke vakken, twintig of meer tafereelen van smart en behoefte, wor-
{==277==} {>>pagina-aanduiding<<}
ding en ontbinding, misdaad en deugd, wanhoop en redding, uit het leven en naar het leven heeft voorgesteld; met een aantal bezielde natuurschilderingen als loofwerk omslingerd. Ons bestek is te klein om de afgebeelde figuren en groepen, zelfs niet die ons 't meeste behaagden, hier te noemen. Dat zou ook een moeijelijk opzoeken baren, wijl er niet aan gedacht is het werk van een Register of maar geleidelijke opgave van den inhoud der Hoofdstukken te voorzien. Maar al de figuren en groepen zijn belangwekkend, en behooren tot het gebied der wezenlijkheid. De Schrijver heeft die allen, gelijk hij ze voorstelt, voor oogen gehad, en er is niets verdichts in zijn werk - dan alleen die zamenvoeging der ontmoetingen van eenige jaren, alsof zij in maar vijf maanden tijds waren voorgevallen.
Maar hoe belangwekkend die ontmoetingen zijn, het diep aangrijpende van het werk ligt in de geschiedenis van den dorpsleeraar-zelven, in hetgene hij gedurende vijf maanden met de zijnen ondervond; vooral in zijne gewaarwordingen en beschouwingen gedurende dat kommervolle tijdvak, en in de openbaring ten slotte, dat de Schrijver-zelf de held is van dit treurig verhaal. - Zijn wedervaren was het gevolg van eene heerschende ziekte, die alle zijne kinderen op den oever des doods bragt, en een hunner deed bezwijken. Eene hartgrievende beproeving en slag, maar die, bij hare algemeenheid - want welke ouders van een talrijk gezin blijven van zulke of dergelijke rampen verschoond! - aan velen niet buitengewoon genoeg kan toeschijnen, om er een boek over te schrijven of te lezen. Doch er paarde zich nog eene andere ramp aan: gebrek aan geld; gebrek aan middelen om de kosten van zulk eene krankte te dragen; gebrek aan gelegenheid om den kleinen lijders al datgene te verschaffen, wat zij noodig hadden. En onder en na dat alles de kosten van een dood-, en de kosten van een kraambed! - ‘Gewone dingen!’ zegt men welligt; maar wij antwoorden: neen, neen; want de man dien dat treft, die onder zorgen des levens gebukt en gekromd gaat,

{==278==} {>>pagina-aanduiding<<}
die niet weet: hoe zijnen schoenmaker te betalen, en niet weet: hoe met de zijnen van den eenen tot den anderen dag te komen, is een leeraar van de godsdienst; een man van wiens ijver en beleid het wèl of wee van zoo véle zielen afhangt; een man, in wiens borst elk met ramp of leed bezocht gemeentelid zijn hart komt uitstorten, en die, naar ònze meening, ten minste een inkomen moest hebben, voldoende om hem te bevrijden van zorgen althans voor het onontbeerlijkst van hem en zijn gezin.
Het lot van vele onbemiddelde predikanten is waarlijk meer te betreuren dan te benijden, en biedt geenerlei vergoeding aan voor de inspanningen en kosten der studiën, die het leeraarsambt vordert, noch ook de vereischte middelen, om een huisgezin te onderhouden op eene wijze, die in deftigheid, immers fatsoenlijkheid, eenigzins aan het ambt beantwoordt. Niet genoeg dikwerf, dat mannen van uitstekende bekwaamheid en verdienste als wegkwijnen op eene standplaats aan den een' of ander' vergeten hoek des lands, ver van alle beschaving, zonder eenigen kans om ooit uit hunne ballingschap door een beter beroep te worden verlost; ook gebrek aan het noodige, zorg, kommer en schaamte stellen hunne lijdzaamheid op harde beproevingen. Nog onlangs hoorden wij van de ellende, waarin zich een verdienstelijk leeraar bevonden heeft in de jaren der mislukking van den aardäppel. De man had, zoo wij meenen, niet meer dan jaarlijks f 170. - tractement, en ontving overigens tienden van den oogst der verpachte kerkgronden; doch er was in die jaren geen oogst; er waren dus ook geene tienden, en het bederf vernietigde, bovendien, de vruchten op zijne eigene akkers. Terwijl de prijzen der levensmiddelen hooger en hooger stegen, had hij, gedurende dien tijd, om met zijn talrijk gezin te bestaan, niet meer dan de f 170. - 's jaars en het kindergeld; niet voldoende, om enkel te voorzien in de behoeften der kleeding. Wij weten niet of de eerwaarde Schrijver juist in dàt geval heeft verkeerd; maar gelooven toch, dat 't

{==279==} {>>pagina-aanduiding<<}
er niet veel van zal hebben verschild. - Misschien hadden de Vaderlandsche letteren 't dááraan te danken, dat de bekwame man en zwaar beproefde vader de pen opnam, die sedert zoo veel schoons en nuttigs heeft voortgebragt! - Als dat zoo is, dan bewijst het op nieuw, hoe de Voorzienigheid den een' door voorspoed, den ander door tegenspoed naar zijne bestemming voert; maar dat zulke oorzaken, nu of dan, bij uitzondering zulke vruchten dragen, verbetert niets aan dergelijke standplaatsen, wier armoedigheid, naar òns gevoelen, de Natie niet vereert, en ook niet getuigt van groote zorg bij de betrokken Kerken of leeken voor het lot hunner leeraren.
Verlangt iemand te weten, wat er bij Ds. van schaick omging eer hij schrijver werd? Hij leze. Wij ontleenen eenige trekken aan bladz. 103 en volgenden.
‘Zijn preêkrok was óók niet nieuw meer, en zijn korte broek was óók vrij kaal voor de knieën, en 't was verleden jaar al bepaald, dat hij alles nieuw zou laten maken....... maar! johanna kon niet langer zonder japon, en de kinderen vroegen elken Zondag of de jurk haast met den schipper meêkwam....... Ieder had behoefte en ieder had het zijne hoog noodig; maar 't geld voor de belasting en de huurpenningen voor de meid, had de vervulling voor eerst ondoenlijk gemaakt.
‘Schrijven, schrijven! had zijn johanna hem al eens een keer of wat in 't oor gefluisterd; maar!.... wel had het voor een oogenblik zijne eigenliefde gestreeld, en wel had hij er vroeger aan gedacht, om de pen op te vatten, maar als hij dan dacht aan die grimmige recensenten, dan ontzonk hem niet slechts de moed, maar wierp hij die gedachte eensklaps van zich, als een lastig of schadelijk insect, dat men vreest dat smetten of beschadigen zal.
‘Neen!’ riep hij zuchtend uit, ‘dat nooit. Nu heb ik geen rust, maar dan had ik geen vrede meer.’
‘Maar als hij dan weêr dacht aan zijn preêkgoed en johanna's japon, aan de jurken van zijn kinderen en 't briefje van den schoenmaker, dan werd het hem angstig

{==280==} {>>pagina-aanduiding<<}
om 't harte, niet wetende wat hij zou aanvangen. Dan had hij wel dadelijk een boek papier willen nemen en gaan schrijven - 't heele boek vol, tot hij er geen letter meer op zetten kon. Maar wat? Waarover?... Weg was weêr zijn schrijflust! Van vrijen en trouwen was al zoo veel geschreven, en van ridders en schildknapen wilde men niet meer hooren of lezen. Want van zichzelven spreken en van zijne trouwe johanna te vertellen, hoe lief zij hem had, en hoe zij voor 't huishouden zorgde, hoe zij knippen kon en jurken maken, breijen en borduren, hoe zij de kleinen liedjes voorzong en korte versjes leerde - hoe hij preekte en catechiseerde, zijne kinderen heetten, en wat zij al kenden en deden.... in trouwe! Wie zou in zoo'n boek een oog slaan en er geld voor uitgeven?
‘Och, 't leven van een armen boerendominé, met vrouw en kinderen, is geene stofvoor de beau monde, die van niets anders weet en liefst van niets anders hoort en leest dan van bals en danspartijen, comedies en concerten, intrigues en horreurs, mysteres en juifs errants.
‘Nooit een schrijver!’ riep de dominé uit, ‘al kon ik het worden, wie zou mijn werk koopen? - Wat zou 't mij opbrengen?.... Voor den naam?’.... een smadelijke grimlach krulde zijne lippen, ‘voor den naam? - 'k Heb vrouw en kinderen! Neen! om den broode - om mijne dierbaren te helpen, en ze met Gods hulp wat ruimer te kunnen onderhouden, en te geven wat zij behoeven, daarom zou ik hoofdzakelijk schrijven. - ‘En,’ vervolgde hij bedaarder en op een hoogst ernstigen toon, ‘om den evenmensch te verëdelen, zonder den zedemeester uit te hangen. Zie, daarom zou ik het doen. Anders nooit - nooit!
Hij raakte in somber gepeins verdiept, en vierde zijn gedachten den vrijen teugel. Nu eens verbeeldde hij zich, dat hij een deurwaarder binnen zag komen, die hem eene dagvaarding ter hand stelde, omdat hij nalatig bleef in de betaling van zijn schoenmaker, en toen weêr was 't hem, of hij in een klein vertrekje zat met witte

{==281==} {>>pagina-aanduiding<<}
muren, en kruisijzers voor de hooge vensters. De onbarmhartige man had hem laten gijzelen. Zijn vrouw kwam binnen door de lage, smalle deur, die hij dadelijk achter haar hoorde sluiten en grendelen. Zij zag er akelig bleek en vermagerd en uitgeteerd uit, spreken kon zij niet, hare tranen waren opgedroogd, maar nameloos lijden stond op haar vermagerd aangezigt te lezen.
En toen weêr kwam 't hem voor, dat hij de klok hoorde luiden en naar de kerk moest. Maar naauwelijks was hij op straat gekomen of de jongens lachtten hem uit en wezen hem met vingers na, omdat zijn preêkrok zoo armoedig was, en zijn korte broek zoo kaal, en zijn kousen zoo hoog gestopt waren.’ -
Toen hielp de Heer den Schrijver, want op dat oogenblik trad johanna binnen met een pakje door den beurtschipper gebragt. Het was een Hoogduitsch werk, waarvan de vertaling hem f 100. - kon opbrengen:
‘Nu kan de schoenmaker zijn geld krijgen, en gij een japon,’ juichte de Dominé een oogenblik later. ‘God zij geloofd!’
‘En de jurken van de kinderen?’ vroeg johanna, en keek hem zoo vleijend in de oogen. ‘Ook die,’ was 't antwoord, ‘mijn preêkgoed zal 't nog wel uithouden.’ -
Toen de vertaling was afgewerkt, kwam er vreugde, maar ook de vrees voor de Recensenten weêr boven. Wij kunnen ons niet weêrhouden over te nemen, wat den Schrijver, op bl. 167, uit het hart vloeit:
‘Vrouw! ik heb het werk al af! De honderd guldens zijn verdiend!’
‘En johanna?... Zij keek hem vriendelijk aan, maar wenkte met den vinger, omdat hij den kleinen leonard in zijn slaap kon stooren, waarop zij hem de hand gaf en lagchend toefluisterde:
“God zij geloofd, daar feliciteer ik je meê!”’
‘o'k ben zoo blij,’ vervolgde de ander, ‘maar,’ liet hij er langzaam en nadrukkelijk op volgen, terwijl

{==282==} {>>pagina-aanduiding<<}
zijn gezigt iets pijnlijks, althans sombers aannam, ‘de Recensenten!’......
‘Foei!’ viel johanna hem in de rede, ‘foei! waar maakt ge u bevreesd voor? Zij zullen een armen dominé, die voor zijn huishouden een boekje vertaalt, immers niet havenen.’
‘Och, johanna! daar vragen die Heeren zoo weinig naar. En ik kan toch ook in de voorrede niet zeggen, dat ik om den broode heb vertaald. Dan was het nog tienmaal erger.’
‘Wat de arme man gelijk had!!
't Is zoo en niet anders in de schrijverswereld. Dat woord broodschrijver, kijk! 't is in dat gilde haast een brandmerk met de letter f. o Wee, wee, als 't u naar 't hoofd geworpen wordt!
En toch, hoe gaauw heeft men 't bij de hand. Eilieve! Heeren Recensenten! hebt toch medelijden en slingert uwe banbliksems niet zoo spoedig over 't hoofd van vertalers en schrijvers. Wijst ze te regt, als ze mis hebben, of zegt ze in alle bescheidenheid, dat ze geen geschiktheid bezitten. Me dunkt het moet hard vallen en grieven, als men zijn werk zoo ziet havenen, waar men zoo menig uur slapens om liet, en waar 't hoofd vaak bij bonsde en gloeide of 't bloed gekookt was. Ei wist ge eens hoe de arme tobber, die zich in zijn kamertje opsluit, reeds vlast op zijn karig loontje - en wist ge eens hoe vrouw en kinderen soms hunkeren, dat het honorarium ontvangen wordt. - Duizend tegen een, als ge dat alles eens wist, ge zoudt uwe slagtoffers zoo niet martelen en pijnigen. - -
't Is heel wat anders of men bepaald om den broode werkt, zonder door reiner geest gedreven te worden en naar iets hoogers en edelers te streven. Maar dit staat vast: om den broode mag en moet men werken, in welken stand ook geplaatst. En of we het willen weten of niet, de grootste kunstenaar, al is hij nog zoo rijk, houdt dat doel voor oogen. - -
o Wist men, wat men door één pennestreek, en ééne

{==283==} {>>pagina-aanduiding<<}
enkele recensie menig individu, ja menig huisgezin in verdriet en ongeluk gestort heeft.’
Er is veel waarheid in die exclamatie; maar de eerwaarde van schaick is niet beschaamd geworden in zijn vertrouwen op den Hoogsten. Van Vertaler werd hij Schrijver, en 't is ook aan zijne werken gebleken, hoe gegrond bilderdijk zeide: dat de boeken hun eigen lot maken. Het volk, voor 't welk hij schrijft, heeft ze met onderscheiding ontvangen, de Recensenten zijn hem niet hard gevallen, en de Koning heeft zijne verdienste, zoo ras die bekend werd, door de toekenning van de Willemsörde gehuldigd. Tegenwoordig bekleedt hij niet slechts eene roemrijke plaats onder de meest populaire Schrijvers van Nederland, maar zijn ijver, geholpen door goed geluk bij groote vaardigheid van geest en vlugheid van pen, verbeterde ook dermate zijne omstandigheden, dat zij hem reeds nu veroorloven zijne geleden ontberingen wereldkundig te maken, zonder dat hij behoeft te schroomen, de uitgave van dit werk te zien aanmerken, als een beroep op de weldadigheid.
Des Schrijvers hoofddoel, om een boek van vertroosting op den weg des lijdens te leveren, is lofwaardig bereikt. Door zijne pen aan vroegere behoefte ontkomen, heeft hij blijkbaar ook het doel voor oogen gehad, om, ten nutte van minder gelukkige, onbemiddelde, óók met groote gezinnen bezwaarde ambtsbroeders, de aandacht te vestigen, op zulke door Staat en Kerk stiefouderlijk behandelde standplaatsen, en, waarlijk 't zal niet aan hem zijn te wijten, indien dat geene voorzieningen tot stand brengt.
In het algemeen - want wij moeten eindigen - doet de eerwaarde van schaick zich in deze ‘Vijf Maanden’ weder kennen als een uitmuntend schilder van de natuur, het leven, en het gemoed; als een verlicht vurrig Christen; als een ijverig en welsprekend leeraar, als een getrouwe dienstknecht in den wijnberg des Heeren, en - als een Schrijver bij uitnemendheid voor het volk.

{==284==} {>>pagina-aanduiding<<}

Wij wenschen dit uitmuntende en nuttige boek in alle handen. Den Schrijver bidden wij kracht toe om voort te gaan in zijne pogingen om het volk te veredelen, en zedelijk en bedachtzaam te maken, en te vervullen met de krachten des geloofs, der hoop en der liefde, onder alle omstandigheden van het leven. - Zijne ‘Vijf Maanden’, dáár is geen twijfel aan, zullen rijk zijn in voldoening voor hem, en in weldadige vruchten voor zijne lezers.
w.




Choix de Morceaux classiques Français enrichis de notes par W.A. Elberts, à l'usage des Instituts et des Gymnases. A Deventer, chez A.J. van den Sigtenhorst. 1849. Grand in octo. 203 pag. f 2-:

Het boekje bevat, als gewoonlijk, twee hoofdäfdeelingen: Proza en Poëzij. Men vindt in de eerste: Narrations fictives van lesage, voltaire en bouilly; Biographies van fredéric II de Prusse en cromwell, door guibert en villemain; Histoire: des Tournois, de la 1e Croisade, Retraite de la grande armée, door de sismondi en lacretelle; Voyages: à la Mer morte, à Stockholm, door chateaubriand en ampère; Du genre didactique: Des peines et des plaisirs, le chant du rossignol, l'éloquence, door buffon en voltaire; Pensèes de divers auteurs: Lettres persannes, door montesquieu; Dialogues, door molière; Morceaux oratoires, van bossuet, fléchier en mirabeau. Waarom ook niet van coquerel? Onder de Poëzij: fragmenten uit oudere en nieuwere dichters; ook een fabel van onzen ouden vriend de stassard: of wij hem anders vergeten zouden!
Het is vooral het eerste gedeelte, dat zich door nieuwheid, verscheidenheid en gelukkige keuze aanbeveelt. - Aan het hoofd der proza-stukjes vindt men korte aanteekeningen omtrent de Schrijvers, en aan den voet eenige grammaticale vragen en ophelderingen van verouderde of minder gebruikelijke woorden.





{==285==} {>>pagina-aanduiding<<}

Boekbeschouwing.

De leer des Nieuwen Testaments over de Heilige Schrift des Ouden Verbonds, onderzocht door Christiaan Sepp, Predikant bij de Doopsgezinde Gemeente te Zaandam, O.Z. Te Amsterdam, bij J.C. Sepp en Zoon. 1849. In gr. 8vo. 332 bl. f 3-25.

Het doet ons leed, meer dan wij zeggen kunnen, dat onze aankondiging van dit belangrijk geschrift door toevallige omstandigheden is vertraagd geworden. Aan minder belangstelling in het daarin behandeld onderwerp is dit schijnbaar verzuim niet toe te schrijven. Wij verblijden ons veeleer in de gelegenheid, die wij ons thans nog zien aangeboden, om daarop de aandacht onzer lezers te vestigen. Mogelijk hebben zij er reeds kennis mede gemaakt, door het gunstig oordeel, daarover elders uitgesproken, tot die kennismaking uitgelokt; en dan zal men, vertrouwen wij, onze ingenomenheid met dezen uitlegkundigen arbeid billijken. Mogt er echter, hier of daar, nog een enkele gevonden worden, wien het onderwerp ter harte gaat, zonder dat hij zich het werk heeft aangeschaft, wij willen dan den raad, dien wij hem geven, om met de lezing niet langer te dralen, nader aandringen door een kort overzigt van den rijken schat van wetenschap, hier met bijkans kwistige hand ten toon gespreid.
Eene prijsvraag, weleer door teyler's Godgeleerd Genootschap uitgeschreven, gaf den Eerw. sepp de eerste aanleiding, om de pen op te vatten. Het oordeel over zijn ingezonden antwoord viel niet ongunstig uit; maar de bekrooning bleef achterwege. Nu begreep hij zich de ontvangen aanmerkingen te moeten ten nutte maken en zijne proeve, verbeterd, te mogen in het licht zenden. Hij deed dat met groote bescheidenheid, en bragt in een kort voorberigt hulde aan de nagedachtenis zijner beide

{==286==} {>>pagina-aanduiding<<}
leermeesters in de uitlegkunde, rooijens en koopmans, en aan den beroemden de wette, die kort te voren gestorven was. Het een zoo wel als het ander strekt zijn hart, naar ons gevoelen, tot groote eer.
Daar het hem te doen is om te onderzoeken, wat het N.T. leert aangaande de Heilige Schrift des O. Verbonds, gaat er, bij wijze van Inleiding, bl. 1-28, een beknopt, maar volledig geschiedkundig overzigt vooraf van hetgeen ten dezen opzigte reeds verrigt is; waaruit blijkt, wat er thans nog te verrigten staat. Het moeijelijk onderzoek, daardoor voorbereid, zal zuiver exegetisch en de exegese, daarbij gebezigd, grammatisch-historisch moeten zijn, om eenigermate aan den eisch der wetenschap te voldoen. En ook waar de letter verklaard is, moet er worden doorgedrongen tot den geest, die levend maakt. Vóór alle dingen echter is het noodig, meer dan oppervlakkig bekend te worden met de hooge schatting, aan de H. Schrift des O.V. toegekend, het algemeen gebruik, daarvan gemaakt, en de wijze van verklaring, dienaangaande gevolgd door het Israël van 's Heeren tijd. Dit geschiedt, bl. 29-68, met groote naauwkeurigheid en baant den weg tot het eigenlijke onderzoek, hier bedoeld, dat zich splitst in twee afdeelingen van zeer ongelijke grootte, De eerste, bl. 69-100, geeft de inlichtingen op, die het N.V. geeft aangaande den vorm, de andere, bl. 101-298, die aangaande den inhoud van de H. Schrift des O.V. Met opzigt tot den vorm komen de namen, zoo wel aan den bundel als aan de auteurs dier Schrift toegekend, de taal, waaruit zij wordt aangehaald, en de formules, bij de aanhaling gebezigd, achtereenvolgens ter sprake. Wat haren inhoud betreft, wordt hier onderscheid gemaakt tusschen het onderwijs van jezus-zelven en dat zijner discipelen dienaangaande, en wederom tusschen de discipelen, die eene Palestijnsch-Christelijke en die welke eene Hellenistisch-Christelijke vorming genoten hebben. Telkens wordt eerst het door hen regtstreeks en daarna
het zijdelings medegedeelde onderwijs opgegeven. Het regtstreeks medegedeelde betreft telkens den oorsprong, de strekking en de blijvende

{==287==} {>>pagina-aanduiding<<}
waarde van de H. Schrift des O.V., en het meer zijdelingsche wordt afgeleid uit het gebruik, door hen gemaakt van uitspraken, geschiedenissen en voorspellingen, daarin vervat. Over paulus zoo wel als den Schrijver van den brief aan de Hebreen wordt afzonderlijk gehandeld. En in een uitvoerig Besluit, bl. 299-324, wordt in eene reeks van gemotiveerde stellingen de slotsom van het onderzoek aan het bescheiden oordeel van bevoegden onderworpen.
Uit dit dor geraamte van dezen hoogst verdienstelijken arbeid, waaraan zeer groote vlijt besteed is, laat zich reeds opmaken, dat de bekwame man regt oordeelkundig is te werk gegaan. Alleen langs den weg, door hem ingeslagen, kan men, betrekkelijk een zóó ingewikkeld vraagstuk, tot zékere resultaten geraken. Wil men daarvan eene en andere proeve? Opmerkelijk is het, gelijk hier in het breede wordt aangewezen, dat de bundel des O.V. of liever de geheele verzameling van de geschriften, welke dien bundel uitmaken, nergens in het N.V. voorkomt onder de benaming van Gods Woord; dat het evenzeer onschriftmatig is, God den auteur van dien bundel te noemen; dat de Schrijvers des N.V., blijkens hunne aanhalingen, de taal der H. Schrift des O.V. niet als bijzonder heilig en Gode gewijd hebben aangemerkt; dat de bekende aanhalings-formule: opdat vervuld worde, grammatikaal beschouwd te kennen geeft, dat in deze of gene gebeurtenis de vervulling moet gezien worden van wat voorheen aangekondigd was, als eenmaal te zullen gebeuren. Deze formule, dus opgevat, behoeft ons echter, volgens sepp, niet te verhinderen, om de uitleggingen des N.V. aan de regelen der taalkunde te toetsen. En onbelemmerd houdt hij zich daarmede dan ook bezig, na eerst nog het begrip van voorspelling te hebben vastgesteld, haar noemende: eene naauwkeurige aanduiding van hetgeen gebeuren zal, naar het schijnt toevallig, omdat het noodwendigheid en zamenhang mist met hetgeen tegenwoordig is; eenig en alleen zamenhangend en noodwendig als deel van Gods raadsbesluit, en als zoodanig erkend door hem, die ge-
{==288==} {>>pagina-aanduiding<<}
looft aan het groot geheel van Gods regering. Wij onderzoeken thans niet, of deze bepaling in allen opzigte goedkeuring verdient, en zouden dat zelfs betwijfelen; maar geven alleen het resultaat op, waartoe hij, met opzigt tot de voorspellingen, door den Heer aangehaald, gekomen is. Volgens hem,
namelijk, heeft jezus den profetischen inhoud der Schrift en hare opleidende strekking tot Hem als Messias bevestigd, door Ps. xxii, cx en jes. liii, lxi te noemen als regtstreeksche voorspellingen aangaande Hem, en mal. iii als voorspelling aangaande zijnen voorlooper; maar daarentegen jes. xxix:13, zach. xiii:7, Ps. xli:10, lxix:5 slechts aan te halen, als bevattende zijn leven herhalingen van hetgeen geschreven was. Naauwkeurig is voorts de verklaring, die hier voorkomt, van 2 petr. i:19-21, het onderscheid, dat hier gemaakt wordt tusschen de aanhalingen bij mattheus en bij johannes, en de wijze, waarop hier b.v. de aanhaling van den, volgens hem, niet Messiaanschen xviden Psalm bij petrus, Hand. ii:25-31, beoordeeld wordt. Met groote zorg is ook 2 tim. iii:16 behandeld; en aangaande den Schrijver aan de Hebreën wordt beweerd, dat de regel zijner uitlegging hem niet gegeven werd door de grammatica, maar door zijne begeerte, om in alles, wat gebeurd is en geschreven staat, christus te doen kennen als alles in allen.
Wij hebben hiermede nog slechts een klein gedeelte aangestipt van hetgeen er belangrijks en merkwaardigs voorkomt. Indien wij, voortgaande, ook de tien stellingen wilden doorloopen, die in het Besluit als corollaria voorkomen, waar vonden wij het einde? Zoo lezen wij in de 6de, dat het leerstuk der inspiratie, van de H. Schrift des O.V. op de Schriften des N. overgebragt, volgens het N.V. alleen op Profetische uitspraken kan worden toegepast; en in de 9de, dat het N.V. aangaande den oorsprong van de niet-profetische en niet-ethische gedeelten der H. Schrift des O.V. geene enkele aanwijzing bevat. Maar genoeg reeds, om de aandacht bij vernieuwing te vestigen op een' arbeid, die in onze dagen van strijd, ook over het gezag der Schrift,

{==289==} {>>pagina-aanduiding<<}
verdient geraadpleegd te worden. Er ligt daarbij, bovendien, groote belezenheid en eene onbevangenheid van oordeel ten grondslag, die allerwege navolging verdient. Ook kunnen wij ons niet herinneren, hier of daar eenige bijzonderheid, tot dit onderzoek betrekkelijk, te vergeefs te hebben gezocht. De volledigheid van dit geschrift, of liever de zucht, om niets, wat ter zake dienen kan, onaangeroerd te laten, heeft echter wel eens tot eene uitvoerigheid geleid, die wij wenschen zouden, dat vermeden ware. Te wenschelijker ware dit, omdat het onderwerp uit zijnen aard droog genoeg is en de gang van het onderzoek eenige hinderlijke eentoonigheid medebrengt. De stijl, ofschoon niet van goeden aanleg misdeeld, had óók misschien een weinig duidelijker en naauwkeuriger kunnen zijn. En dat wij op menig punt van den geëerden Schrijver zouden verschillen, behoeft ter naauwer nood gezegd te worden. Maar dit, en wat wij nog meer zouden kunnen aanmerken, neemt niet weg, dat wij zijnen arbeid met groot nut voor ons-zelven gebruikt hebben, hem met de voltooijing van harte gelukwenschen, en hem met vrijmoedigheid opwekken, om niet slechts de Kerk van christus, maar ook de wetenschap met zijne gaven bij voortduring te dienen.




Bijbelsch Woordenboek voor het Christelijk gezin. Uitgegeven door W. Moll, P.J. Veth en F.J. Domela Nieuwenhuis, Hoogleeraren te Amsterdam. Onder medewerking van onderscheidene Nederlandsche Geleerden. 2de-7de Aflevering. Te Amsterdam en Utrecht, bij G.J.A. Beijerinck en W.H. van Heyningen. 18 49/50. In gr. 8vo. 288 bl. f :-60 per aflev.

Deze Afleveringen doorlezende, dachten wij, wat reeds zoo dikwijls werd gedacht en uitgesproken: ‘Welk een onuitputtelijke goudmijn is de Heilige Schrift! Wat is met deze boeken te vergelijken! De Bijbel heeft mannen van allerlei rigting, beoefenaars van allerlei vakken van kennis op het gebied der wetenschap bezig gehou-
{==290==} {>>pagina-aanduiding<<}
den. Hij is voor eene wetenschappelijke en voor eene populaire behandeling evenzeer vatbaar, gelijk ook de geleerdste zoo wel als de eenvoudigste met stichting en vertroosting er in leest. - Wij hebben met veel genoegen, en niet zonder hier en daar te leeren, dit gedeelte van het Bijbelsch Woordenboek gelezen, en verblijden ons, dat 't het predikaat van ‘Bijbelsch’ verdient te dragen. Zoodat het niet verklaart in dier voege, dat alles wordt weggeredeneerd en op zijde geschoven, wat aan die verzameling van geschriften den naam van ‘Bijbel’ deed geven.
Elken vriend des Bijbels verheugt zich gewisselijk, dat deze belangrijke en kostbare onderneming kan worden voortgezet, en wij meenen een nuttig werk te doen met onze lezers, indien zij 't nog niet bezitten, aan te raden het werk te koopen. Zij, die zich voor de Heilige Bediening voorbereiden, mogen het niet ontberen, en vooral dezulken niet, die buiten magte zijn eene uitgebreide boekerij aan te leggen. Dit Woordenboek belooft inderdaad eene Bijbelsche bibliotheek te worden: klein en beknopt, maar tevens zaakrijk en aangenaam.
Daar de Redaktie behoefte gevoelde aan een uitgebreid getal van medearbeiders, spreekt het wel van zelf, dat hier geene volledige eenstemmigheid van opvatting kon verwacht worden. Men vindt er mannen bijeen, die nog al van elkander verschillen, en behoeft slechts de naamlijst in te zien, om daarvan overtuigd te worden. Maar zij hebben zich tot één doel verbonden, en men ontdekt tot hiertoe ook geene strijdigheden. Intusschen blijft elk der Schrijvers, daar de stukken geteekend zijn, voor zijne artikelen verantwoordelijk.
De Redakte heeft de vakken met geluk verdeeld, zoodat, bij voorbeeld, aan van senden de aardrijkskunde, aan kemink de Hebreeuwsche oudheden, aan van den ham de menschkunde, aan domela nieuwenhuis de zedeleer en aan moll het Christelijk leven is te beurt gevallen.
Bij de menigte van artikelen is het moeijelijk te zeggen of er geen enkel ontbreekt. Dit zien wij klaar, dat de Verzamelaars niet van hun Programma afwijken. Men vindt rijke bijdragen tot de Bijbelsche geschiedenis en

{==291==} {>>pagina-aanduiding<<}
levensbeschrijving; de Bijbelsche aardrijkskunde, nanatuurkunde en natuurlijke historie; de Bijbelsche oudheden enz.
Onder de historische personen, hier in behandeling gekomen, trokken bijzonder onze aandacht: antiochus, david, elia en eliza, maar bovenal is het artikel over bileam belangrijk. Men leze het artikel: ‘Arend’ als eene proeve van grondige Schriftverklaring en bekendheid in de natuurlijke historie. Bijzonder leerzaam zijn de artikelen over de Oostersche godenleer en Mythologie. De latere nasporingen en ontdekkingen op het gebied der oude wereld zijn met vrucht en voordeel gebruikt. Vooral hebben de artikelen over de offerplegtigheden onze aandacht getrokken.
De beschrijving van landen, volken en steden wordt uitmuntend behandeld. Wij danken den Schrijver voor zijn gewigtig artikel over ‘Eden’. Het woord ‘Athenen’ geeft aanleiding tot een grondig en wèlgeslaagd onderzoek naar den Onbekenden God. Bij het woord ‘Daphne’ heeft de Schrijver eene geschiedkundige bijzonderheid gevoegd, wel waardig om hier eene plaats te vinden: ‘Toen julianus de Afvallige naar Azië trok, om de Perzen te beoorlogen, en Antiochië naderde, vleide hij zich, dat de bewoners dier hoofdstad hem luisterrijk zouden ontvangen. In het liefelijke bosch van daphne, bij den heiligen tempel van apollo, zijn beschermgod, wilde hij prachtige offerhanden brengen. Eene tallooze en schitterende menigte zou zich hier vereenigen, om hem te huldigen als den hersteller der oude Godendienst. Daar, in het bosch van daphne, wachtte hem de schoonste dag zijns levens! De magtige Imperator had zich bedrogen, want het heilige bosch bleef ledig. - ‘Welk offer heeft men voor het feest bestemd?’ vroeg hij den Priester van apollo. - ‘Ik heb eene gans van huis gebragt,’ gaf deze ten antwoord, ‘maar de stad heeft niets bereid.’ Vergeefs verweet juliaan aan den Senaat en de aanzienlijke vrouwen van Antiochië eene onverschilligheid, waarin zij, als Christenen, hunne eere stelden. Daphne had aan den Afvallige het treffendst bewijs gegeven, dat het nu

{==292==} {>>pagina-aanduiding<<}
met het heidendom gedaan, en dat het Christendom gevestigd was.
Een uitvoerig artikel is aan Egypte gewijd, waarin met uitgebreide zaakkennis de zedelijke en stoffelijke toestand van dit onvergetelijke volk, zijne regeringsinrigting, maatschappelijke vormen en Godsdienstleer wordt beschreven; gelijk ook de inrigting zijner woningen, tempels, paleizen en graven, terwijl het ook een grondig onderzoek bevat naar de Egyptische taal, en de vormen waarin zij zich ontwikkeld heeft. Wie gaarne iets degelijks over dit volk wenscht te lezen, zal deze bevoegde hand danken voor eene zoo milde aanwijzing der bronnen, uit welke die kennis kan worden geput.
Tot eene proeve nemen wij uit dit artikel over, wat er aangaande de godsdienstleer der Egyptenaren in wordt gezegd.
‘De Godsdienstleer der Egyptenaars had haren oorsprong in de vereering der zigtbare natuur. Zij erkende eene soort van vier-eenheid, een eerst oorspronkelijk, goddelijk, eeuwig, onvergankelijk Wezen, den onbekenden Alvader, wiens naam zelfs te heilig was, dan dat hij mogt uitgesproken worden. Dit eerste Wezen bestond uit vier, evenzeer oneindige en eeuwige wezens: Geest, Stof, Tijd, Ruimte, en omsloot in zich de wereld, het heelal, dat zich, als een zelfstandig geheel, van de eeuwige stof had afgezonderd. Na die afzondering ontstonden, uit de vereeniging van de verschillende in de wereld overgegane deelen van het eerste Wezen, de acht eerste wereldsche (niet aardsche, maar enkosmische) onsterfelijke goden, of de acht goden van den eersten rang. Met en door deze goden werden de uiterste deelen of sferen van het heelal, van het vaste hemelgewelf tot aan het middelpunt, de aarde, voltooid, waarop ook deze laatste gevormd en bewoonbaar werd gemaakt, en de vier deelen van het eerste Wezen, tot haar nedergedaald, eene aardsche gedaante aannamen. Ook de acht goden van den eersten rang namen toen aardsche vormen aan, en zoo kreeg de aarde hare twaalf goden, die in de ge-
{==293==} {>>pagina-aanduiding<<}
loofsleer der Egyptenaren als de goden van den tweeden rang vereerd werden. De aarde zelve bragt daarop een godengeslacht voort, de Giganten, reuzen of geweldigen (de Enakskinderen). Ook de goden van den tweeden rang, die tot haar afgedaald waren, althans eenige hunner, vermenigvuldigden zich en kregen eene ontelbare menigte geesten onder hunne afstammelingen. Maar het waren vooral de vier onmiddellijk uit het eerste goddelijk Wezen afgescheiden en op de aarde nedergedaalde goden, wier kinderen of emanatiën, als meer onmiddellijk tot de aarde en het menschdom in betrekking staande, algemeen vereerd werden, en wier dienst die van de overige, hoogere en andere goden verdrong. Zij behooren tot de goden van den derden rang of
derde schepping en onder hen zijn vooral osiris, isis, seth of typhon, nephthys, horus en anubis van algemeene bekendheid geworden.
Naarmate de wereld langer had bestaan, ontwikkelde zich ook het booze in de schepping en zijn strijd tegen het goede; de strijd van den vernielenden Tijd tegen den scheppenden geest. Eerstgenoemde werd verwonnen, maar zijn invloed bleef, ofschoon beperkt, nog voortduren, ook nadat de aarde door eenen grooten vloed gezuiverd, en den afgedwaalden en boozen geesten de gelegenheid was opengesteld, om in sterfelijke ligchamen als menschen op de nieuwe aarde boete doen, zich te zuiveren en zich van lieverlede tot hunnen vroegeren volmaakten staat weder op te heffen. Het bestuur over deze nieuwe schepping op aarde werd aan de goden van den tweeden en derden rang opgedragen; maar vooral aan osiris, isis, haroëris, seth en nephthys het onmiddellijk gebied over het menschdom gegeven.
Het zou ons hier te ver voeren, wanneer wij, ook slechts in vlugtige schets, de geschiedenis der laatstgenoemde sterfelijke goden, van hun gebied over Egypte, van den strijd van seth-typhon tegen osiris, van des laatsten dood, van de overwinning van horus, den zoon van osiris en isis, over typhon, en de regering van hobus, als laatsten goddelijken koning over Egypte, wilden aan-
{==294==} {>>pagina-aanduiding<<}
stippen. Na hunnen dood verlieten de goden van den derden rang de aarde, namen hunne verblijfplaats in de hooger gelegen hemelstreken, en bewoonden voortaan de planeten en overige hemelligchamen, van waar zij de lotgevallen der menschen bleven besturen.
Men heeft op velerlei wijze de mythe van osiris en de overige sterfelijke goden gepoogd te verklaren. Wij vinden er de leer in terug van één scheppend, Almagtig, goeddoend Wezen, dat de hem tegenstrevende magt van het booze overwint en het menschdom redt. Maar toch laten zich vele belangrijke gebeurtenissen in de geschiedenis van Egypte op hetgeen de godsdienstige overlevering nopens osiris in zijnen tegenstander vermeldt, toepassen of er mede vergelijken. Daartoe kan de strijd gebragt worden tusschen de Egyptische en Azische leerstelsels, in den tijd toen Egypte door de Hiksjoos of Herdersvorsten overheerscht werd; een strijd, die met eene tijdelijke ineensmelting der beide stelsels eindigde, en ten gevolge waarvan ook in lateren tijd nog vele bestanddeelen van het laatste in het Oud-Egyptisch zijn overgebleven, zelfs toen men, na het uitdrijven der overheerschers getracht had zich van het vreemde, ingevoerde te bevrijden. Van dit laatste vinden wij onder anderen een spoor in de afschaffing van de dienst van eenen oorspronkelijk Egyptischen God, die onder den naam van seth-ombte (of noebte?) eenmaal ook als God van den krijg hoog vereerd werd, en in wien de Hiksjoos waarschijnlijk hunnen krijgsgod atas het vuur in zijne vernielende eigenschappen zagen. Toen de Hiksjoos verdreven waren, moest ook hun God wijken, en werden de afbeeldingen van seth, zelfs waar die slechts als hiëroglyphen in opschriften voorkwamen, overal opzettelijk vernield, of weggebeiteld.
Eene andere opvatting leert ons de geschiedenis van osiris en zijnen strijd terugvinden in de verschillende omstandigheden, waaronder de aarde, d.i. volgens de Egyptenaren, bij uitsluiting Egypte, hare vorming, hare bewoonbaarheid erlangde. Dan is osiris de Nijl, die zich reeds in den schoot van netpé of rhéa de aarde,

{==295==} {>>pagina-aanduiding<<}
met isis, het vruchtbare Nijl-dal, verbindt, en daardoor de vader wordt van horus, de Delta, het laatst gevormde deel van Egypte.
De strijd van typhon tegen osiris en horus, waarbij osiris overwonnen wordt, vindt men weder in de herhaalde aanvallen en de aanhoudende vernieling, waarmede het stuifzand der woestijn aan de Lybische of westelijke zijde het Nijl-dal, en de zee aan de Noordelijke grenzen de Delta-landen bedreigen, en waardoor de Nijl zelf eenmaal in zijnen loop bij Memphis is gestoord geweest. Nephthys, de vrouw van typhon, is de hager of de zoom van de woestijn, buiten het bereik van de gewone Nijl-overstroomingen. Eenmaal echter was osiris tot nephthys genaderd, en de laatste had de vrucht dier zamenkomst in een afgelegen hoek verborgen opgevoed; d.i. de Nijl had met zijn vruchtbaarmakend water ook een tijd lang eene grootere streek lands (de tegenwoordige provincie Taijoem) geregeld overstroomd, en zoo doende op het gebied van typhon zelven eenen nieuwen afstammeling gewonnen. Thoeëris, typhons bijzit, die in den kamp van horus tegen eerstgenoemden partij trekt, is de woestijn aan de oostelijke of Arabische zijde van het Nijl-dal, van waar de bouwstoffen gehaald werden voor de groote pyramiden bij memphis; die reuzengebouwen, welker voornaamste bestemming was, om het Nijl-dal op het gevaarlijkste en meest blootgestelde punt tegen het indringende woestijnzand te beschermen.
‘Het heelal is, volgens de Egyptische leer, eene in alle zijne deelen uit goddelijke wezens zamengesteld, bezield geheel, dat uit de eenheid van een oorspronkelijk, eeuwig goddelijk Wezen voortgekomen, zich in een talloos heer van godheden verdeelt, die echter allen te zamen door dat oorspronkelijk goddelijk Wezen omvat worden. In het middelpunt van het heelal ligt de aarde stil en onbewegelijk, als het uiterste doel van den, door de groote hemelligchamen, uit de eerste, alles omvattende godheid op haar afstralenden invloed. De hemel is de woonplaats der goden; de sterren zijn bezielde, goddelijke geesten, de groote hemelligchamen even zoo vele groote godheden. De kennis en de waarneming van

{==296==} {>>pagina-aanduiding<<}
de verschijnsels aan den hemel waren een deel der Egyptische godgeleerdheid, en de invloed, dien zij aan die verschijsels en aan al de hemelligchamen op het natuurlijk en geestelijk bestaan van al het geschapene toekenden, deed reeds zeer vroeg de Astrologie geboren worden.
Met het denkbeeld van een, het Heelal besturend Opperwezen verbond men tevens dat van een onafhankelijk werkend Noodlot, doch welks werking door de magt der hoogere godheden opgeheven kon worden.
‘Wanneer een mensch geboren werd, daalde een der gevallen geesten neder in den nieuw geborene, vergezeld van eenen goeden, rein gebleven geest, die hem als beschermëngel op zijde bleef. Na het voleindigen van den tijd der boete, dat is na den dood, werden de uit hun aardsch hulsel vrijgemaakte geesten in de benedenwereld voor de regtbank der daar zetelende goden onderzocht. Waren zij genoegzaam gereinigd, dan stegen zij op tot hoogere verblijfplaats en van een zalig leven; had het tegendeel plaats, dan moesten zij eenen nieuwen tijd van boete en reiniging op aarde, in de gedaante van, of vereenigd met een menschen- of dierenligchaam, of zelfs van een plant doorleven. Met deze leer stond welligt de gewoonte van het balsemen der lijken in verhand. Eenmaal moest de tijd daar zijn, waarop het geheele heer van gevallen geesten gereinigd tot hooger leven teruggekeerd was; maar dan ook had de aarde geene bewoners meer, dan werd haar bestaan doelloos, en zou zij zich in de godheid wederom oplossen, aan welke zij haar ontstaan te danken had.
Wij vinden alzoo bij de Egyptenaren de leer van eene wereld, zoo van reine als gevallen geesten; van eene verwantschap des menschen aan de goden; van een voorafbestaan der onsterfelijke zielen; van hare zuivering door een leven op aarde en door zielsverhuizing; van beschermgeesten; van een oordeel; belooning en straf na het leven, en van eene eindelijk den mensch in den hemel beidende zaligheid. Zoo was het aardsche leven slechts een toestand van voorbereiding, waaruit men, behoorlijk

{==297==} {>>pagina-aanduiding<<}
gereinigd en gelouterd, tot zijne eigenlijke bestemming, een eeuwig, zalig leven opklom.
Velen hebben de Egyptische godendienst als uit eene dierendienst oorspronkelijk willen voorstellen; het tegendeel was waar. De zonderlinge monstergestalten, waaronder de goddelijke wezens worden afgebeeld, waren slechts de verkorte schrijfwijzen of uitdrukkingen hunner namen in hiëroglyphenschrift. Elk dier, welks beeld den naam eener godheid uitdrukte, was ook aan die godheid geheiligd, werd als zoodanig in haren tempel gevoed en als haar zinnebeeld vereerd. Het kon eerst in lateren tijd en bij de minst beschaafde inwoners opkomen, om in het dier den God zelven zich voor te stellen.’
Welk eene menigte van zaken in weinige woorden!
Wij durven geen plaats meer vergen voor andere proeven uit den overvloed, die hier als opgetast voor ons ligt. Alleen zij het ons vergund bescheidenlijk op te merken, dat wij in de artikelen: ‘Bezetenen’ en ‘Duivel’, hoe breed en helder en met hoe groote bekwaamheid zij behandeld zijn, de zaak nog niet in het reine zien gebragt. In het woord ‘borg’ kunnen wij niet zeggen, dat de uitlegging van Ps. cxix:122 gelukkig is uitgevallen. ‘Helpen’ schijnt ons te flaauw, voor den levendigen zin des Oosterlings. Het is de hoogste graad van het Godsbewustzijn, dat God-zelf tot borg opgeroepen wordt van het goede in zijne vereerders. Het verklaringswoord: ‘helpen’ is ook dichterlijk te zwak. De borg van iemand is meer dan zijn helper; want hij treedt in zijne plaats en is voor hem aansprakelijk. Ook de uitlegging van Hebr. vii:22 komt ons zwak voor.
Wij nemen van dezen hoogst verdienstelijken arbeid dankbaar afscheid, en verlangen naar de volgende Afleveringen. Inmiddels ontvingen wij met deelneming en leedwezen berigt van het ontslapen van den eerstgenoemde der twee Uitgevers van dit groote en nuttige werk. Beijerinck heeft zijne pers steeds dienstbaar gemaakt aan de verspreiding van waarheid en licht, en voerde alles wat hij uitgaf, met smaak en onbekrompen uit.

{==298==} {>>pagina-aanduiding<<}
Het is hem niet gegund de voltooijing te zien van dezen vruchtrijken arbeid. Moge de zerk hem zacht en zijn edeler deel zalig zijn in de aanschouwing van Hem tot Wiens eer en verheerlijking hij getracht heeft op de aarde naar zijn vermogen bij te dragen.

j.h.s.




Mr. M. des Amorie van der Hoeven, Hoogleeraar in de Regten aan het Athenaeum Illustre te Amsterdam, Proeve van beantwoording der regtsvraag: Kan een Nederlander in Nederlandsch-Indië met der woon gevestigd, in personeele regtszaken, wanneer de eischen op het grondgebied van het Rijk in Europa werkt, voor de regtbanken van het Moederland gedagvaard worden? Te Leeuwarden, bij G.T.N. Suringar. 1850. In gr. 8vo. 24 bl. f :-30.

De Regtbank te Amsterdam had in zeker proces, in beginsel uitgemaakt, op grond van Art. 126, derde lid, Wetboek van Burgerlijke Regtsvordering, dat Nederlanders, die in de Koloniën gevestigd zijn, in alle personele regtszaken van den Kolonialen regter afgeroepen, en voor de regtbanken van het Moederland, mits slechts de eischer daar woonachtig zij, kunnen gedagvaard worden.
De Heer van der hoeven is eene andere meening toegedaan. Na te hebben aangetoond hoe het systeem der Regtbank tot de meest nadeelige gevolgen en tot groote onbillijkheden voeren moet (bl. 4-9), bestrijdt hij het gevoelen der regtbank, bewerende, dat Art. 126, 3de lid, niet in dien zin behoort te worden opgevat als door haar geschied is. Zijns inziens moet dat art. aldus worden verstaan: Wanneer van elders blijkt, dat iemand voor de Nederlandsche regtbanken kan betrokken worden, en hij heeft in dat geval geen woonplaats noch verblijf in het Koningrijk, dan geeft Art. 126, 3de lid, eene aanwijzing, voor welke onder de Nederlandsche regtbanken men hem zal moeten citéren.
Tot staving dezer uitlegging voert de Schrijver drie

{==299==} {>>pagina-aanduiding<<}
argumenten aan: In de eerste plaats de plaatsing en het verband van Art. 126; ten tweede: de geschiedenis van dat Art.; ten derde: het overbodige en niets beteekenende van Art. 129. B.v. indien de uitlegging der Regtbank aan Art. 126 gegeven de ware was.
De Heer Substituut-Officier karseboom, overeenkomstig wiens conclusie de Regtbank heeft uitspraak gedaan, heeft zijn gevoelen nader, in een brief aan den Heer van der hoeven, verdedigd.
Beide opstellen zijn met veel scherpzinnigheid geschreven. Wij meenen, dat de Heer karseboom en de Regtbank gelijk hebben, doch de zaak is nu in staat van wijzen gebragt, en de lezer, van beide zijden ingelicht, moge het geschil zelf beslechten. (Motto van den Heer karseboom.)




Verpligtingen omtrent Voogden en toeziende Voogden, voorgeschreven bij het Burgerlijk Wetboek. Voorafgegaan door eenige bepalingen omtrent minderjarigheid en voogdij in het algemeen. Door Th. van Uije Pieterse, Notaris te Vlissingen. Te Middelburg, bij de Gebroeders Abrahams. 1850. In gr. 8vo. 26 bl. f :-30.

De verpligtingen van, niet, zoo als verkeerdelijk op den titel is uitgedrukt, omtrent Voogden en toeziende Voogden (de Voogd is subject, geen object) in het Burgerlijk Wetboek opgeteekend, zijn hier getrouw wedergegeven. Het doel van den Verzamelaar is alleen geweest: ‘om Voogden en toeziende Voogden eene korte handleiding te verschaffen, waarin zij bekend worden gemaakt met datgene wat zij weten moeten, zullen zij getrouw de betrekking waarnemen, die onder ieder aan hen is opgedragen.’ Vormen laat de Schrijver achterwege. Referent meent, dat het Voogden en toeziende Voogden in den regel juist meer zal haperen aan de kennis hoe zij moeten handelen, dan wel wat zij moeten doen. Tot dit laatste behoeven zij geene handleiding. De naauwgezette lezing van den zestienden titel, en voor Curators

{==300==} {>>pagina-aanduiding<<}
van den achttienden titel, van het Burgerlijk Wetboek, zal hen op dit punt volkomen kunnen inlichten. Wij gelooven dus, dat de Heer pieterse beter had gedaan, en 't zeker nuttiger zou zijn geweest voor hen ten wier behoeve hij schreef, indien hij, zonder daarom nog ‘een dik boek te maken, 't welk, omdat het omslagtig is, niet gaarne gelezen, of omdat het duur is, niet aangeschaft wordt’, den Voogden en toez. Voogden had aangewezen hoe zij handelen moeten. Voor hen overigens die geen Wetboek bezitten, is dit werkje een geschikte plaatsvervanger. Druk en uitvoering zijn voldoende.




Het vonnis van de Arrond.-Regtbank te Leyden, waarbij het verzoek van Diakenen der Nederd. Herv. Gemeente aldaar, om toegelaten te worden tot kosteloos procederen, in eene possessoire actie tegen Burgemeester en Wethouderen, ter zake van gewelddadige uitzetting uit het Huiszittenhuis, wordt gewezen van de hand, beschouwd en in al zijne gronden getoetst, door J.F. van Oordt, J.W. Zoon, Hoogleeraar te Leyden. Te Leyden, bij P. Engels. 1849. In gr. 8vo. 28 bl. f :-25.

Ten gevolge der te Leyden gerezen, en, helaas, nog voortdurende geschillen tusschen Burgemeester en Wethouders en den Kerkeraad der Nederduitsche Hervormde Gemeente, is door laatstgenoemden aanvrage gedaan bij de Regtbank, om kosteloos tegen Burgem. en Weth. te mogen ageren. Het vonnis, waarbij dat verzoek wordt van de hand gewezen, wordt in deze brochure door den Leydschen Hoogleeraar onderzocht, be- en veroordeeld. Wij zullen den Schrijver in zijne redeneringen niet volgen. Hij beweegt zich voornamelijk op kerkregtelijk terrein; de vraagpunten van Burgerlijk regt, worden echter evenzeer beschouwd en in hare gronden getoetst.
Elders reeds is, meenen wij, eene opzettelijke beoordeeling van dit geschrift in het licht gekomen.
Wij zouden het met den Schrijver eens zijn, dat de Regtbank in hare conclusie gedwaald heeft, maar geloo-
{==301==} {>>pagina-aanduiding<<}
ven tevens, dat zij volkomen bevoegd en verpligt was de qualiteit te onderzoeken, waarin de requestranten hun het voorregt om kosteloos te procedéren aanvroegen.
Op de Juridische argumentatiën van den Schrijver valt hier en daar nog al wat af te dingen; trouwens regtskennis is van den Hoogleeraar in de Godgeleerdheid niet te vergen.
Het boekje is overigens con amore en toch met bezadigdheid geschreven.
t.




Het middelbaar en lager onderwijs. Schets door Mr. J.J. Loke, Schoolopziener in het 9de District van Noord-Braband. Te Breda, bij Broese en Comp. 1849. In gr. 8vo. 104 bl. f 1-:

Het zal wel geen betoog behoeven, dat onder de wetsontwerpen die nog komen zullen, dat betrekkelijk het onderwijs met gespannen verwachting te gemoet wordt gezien. En voorwaar niet zonder reden. Er is toch geene zaak, die zoo naauw met volksgeluk en volkswelvaart in verband staat, als eene goede op vrijzinnige beginselen rustende inrigting voor lager en middelbaar onderwijs.
Wie echter, eenigzins bekend, met den omvang der taak welke de Regering eerlang zal te vervullen hebben, zal niet tevens doordrongen zijn van het besef der groote moeijelijkheden, die aan het vaststellen van bepalingen op dit gewigtig punt onafscheidelijk verbonden zijn? De Schrijver het hoog gewigt der zaak beseffende en tot het onderwijs in naauwe betrekking staande, voelde zich genoopt de resultaten zijner overwegingen aan anderen mede te deelen. Hij doet dat in het bovengenoemde werkje, en wel in den vorm van een wets-ontwerp, als het meest geschikt, ‘om aan het geheel eene meer praktische strekking te geven, immers voor afdwalen in bespiegeling te behoeden.’ Eenige korte bedenkingen over onderwijs in het algemeen, en zijne verdeeling in hooger, middelbaar en lager, gaan deze schets vooraf, ter-
{==302==} {>>pagina-aanduiding<<}
wijl de bijzondere bepalingen of artikelen van het ontwerp nader door aanteekeningen worden toegelicht.
Eene doorloopende beoordeeling van deze schets te geven, ligt niet in het bestek onzer aankondiging. Er is veel in te vinden, de behartiging bij de aanstaande regeling van dit onderwerp allezins waardig. Bij twee punten slechts willen wij een oogenblik stilstaan.
Het eerste betreft de wijze hoe het schoolöpzigt van Staatswege moet worden uitgeoefend, of het moet blijven zoo als het is, dan wel of aan eene andere inrigting de voorkeur moet worden gegeven. (Art. 4 en volg. van de schets, en aanteekeningen bl. 35 en volg.). Met andere woorden: moet dat schoolöpzigt gesteld worden in handen van mannen niet door praktijk gevormd (zoo als thans geschiedt), of wel moet dat opzigt worden opgedragen aan mannen, die in de school theorie en praktijk hebben leeren verbinden (onderwijzers)? De Schrijver verklaart zich tegen het absoluut volgen van een dezer beide stelsels, en wij zijn het hieromtrent geheel met hem eens. Wij gelooven met hem, dat het dwaasheid zijn zou, wat dusverre bij de keuze van schoolöpzieners uitzondering was, tot regel te maken. Maar toch zoo dikwerf er onderwijzers tot die betrekking geschikt worden gevonden, moeten deze boven anderen tot dat opzigt geroepen worden, juist omdat zij als praktische mannen met de behoefte van het onderwijs het meest bekend zijn.
Een tweede niet minder gewigtig en veel besproken punt is de vraag: mag en moet het openbaar lager onderwijs eene Christelijke strekking hebben? Bij de Wet van 1806 is bepaald, dat de kinderen tot alle maatschappelijke en Christelijke deugden behooren te worden opgeleid. De Schrijver ziet in die redactie bezwaar, en stelt deze verandering voor: ‘alle Christelijk-maatschappelijke deugden’ (Art. 57). Bij de aanteekening op dit Art. (bl. 70 en volg.) geeft hij de redenen dezer wijziging op. Wij moeten erkennen deze onderscheiding niet regt te vatten. Maatschappelijke deugden, die zeker het kind niet te vroeg kunnen worden ingeprent, zullen wel

{==303==} {>>pagina-aanduiding<<}
voornamelijk zijn: eerlijkheid, goede trouw, eerbied en gehoorzaamheid aan de over ons gestelde magten enz. enz.; die deugden worden nu zeker ook door de Christelijke leer verkondigd en aangeprezen; maar wij gelooven, dat ze in elke beschaafde, wèlgeördende maatschappij, hetzij die Christelijk is of niet, evenzeer zullen beoefend worden. Deugd in abstracto beschouwd, is niet uitsluitend Christelijk. Het komt ons voor, dat de Schrijver, overtuigd van het ongepaste om op de openbare scholen eenig godsdienstig onderwijs toe te laten, den naam heeft willen behouden, terwijl hij de zaak-zelve prijs gaf. In zoo verre zouden wij ons dan met dat woord Christelijk-maatschappelijk kunnen vereenigen, mits men maar niet op de school, gelijk de Schrijver bl. 78 vrij inconsequent schijnt te willen, daaraan die uitbreiding geve, dat men de kinderen christus als hun Verlosser leert eeren en prijzen, en hun daarbij eene oppervlakkige kennis van de geschiedenis der openbaring geeft. Hoe goed en nuttig en noodig wij het ook achten, dat de kinderen daarmede vroeg bekend raken, het behoort niet op de openbare, gemengde school te huis. De Schrijver zal het opgenoemde toch wel niet onder de Christelijk-maatschappelijke deugden rangschikken? Het zijn onze Christelijke verpligtingen, die met de maatschappij niet te maken hebben, maar uit opregt Christelijk geloof voortspruiten.
Wij wenschen overigens, dat van de vele goede en nuttige wenken, die in dit geschrift voorkomen, ter bekwamer plaats en tijd, kennis genomen en daarmede voordeel gedaan worde!

Handboekje voor de Ingezetenen der stad Amsterdam. Te Amsterdam, bij W. Willems en H.J. van Kesteren. 1851. In kl. 8vo. 80 en 36 bl. f 1-:

Dit Handboekje bevat het Buurtreglement der Stad met de omschrijving der 50 Buurten. De namen en woon-
{==304==} {>>pagina-aanduiding<<}
plaatsen van Buurt-Kommissarissen en Buurtmeesters. Aanwijzing van het Kantongeregt en van de Sectiën der Policie, waartoe elk hunner behoort. De namen en woonplaatsen der Kanton-regters, Plaatsvervangers, Griffliers en Deurwaarders, alsmede der Kommissarissen van Policie. De geneeskundige Wijken en de dagelijksche komst der Stads-geneesheeren aan het gasthuis. De Brievenbussen. Eene algemeene Lijst der grachten, straten, stegen, pleinen enz., met aanwijzing van de Buurt, het Kantongeregt en de Policie-sectie, waartoe zij elk behooren.
Het werkje is, naar ons gevoelen, zeer nuttig, en de titel had ruimer gesteld kunnen worden. Immers ook ingezetenen des Rijks buiten Amsterdam zullen het nut er van wel eens ondervinden; b.v.: bij dagvaardingen; om te weten, voor welk Kantongeregt de dagvaaarding moet geschieden.
Wij zien met genoegen reeds nu, zoo kort nadat in het Weekblad van het Regt (No. 1162, van 1850), Mr. Jo. de vries, jszn. op de noodzakelijkheid er van voor Amsterdam en Rotterdam gewezen heeft, de verdeeling van Amsterdam in verband met de Kantongeregten en het Buurtreglement, door middel van deze nieuwe Handleiding meer bekend gemaakt. Bovendien onderscheidt zich dit Handboekje ook nog daardoor, dat het meer als Jaarboekje is ingerigt, zoodat men verwachten mag, dat het jaarlijks eenen herdruk zal beleven, die noodzakelijk is wegens de veranderingen in de woonplaatsen der beambten in dit Handboekje genoemd. Na primo Mei zullen er jaarlijks wel altijd vele van die woonplaatsen veranderen; ja reeds nù, sedert de kort geleden uitgave, hebben wij enkele veranderingen opgemerkt, zoo als b.v. van den Heer 2den Plaatsvervanger bij het 4de Kanton. Het is dáárom wenschelijk, dat het debiet van dit boekje voldoende moge zijn, om de Uitgevers in staat te stellen er eene jaarlijksche of ten minste twee-jaarlijksche nieuwe uitgave van te bezorgen; zoo als dat met andere Adresboeken of plaatselijke Jaarboekjes geschiedt en noodig is, en het beste tijdstip daartoe zal wel altoos zijn kort na

{==305==} {>>pagina-aanduiding<<}
1o. Mei. - De prijs kon, naar ons gevoelen, nog wel iets lager worden gesteld. De uitvoering overigens komt ons allezins goed en doelmatig voor.




Dr. W.R. van Hoëvell. De beschuldiging en veroordeeling in Indië en de regtvaardiging in Nederland. Te Zalt-Bommel, bij J. Noman en Zoon. 1850. In gr. 8vo. III en 146 bl. f 1-50.

Het boeksken dient, volgens het Voorberigt, om hen te bestrijden, die het gedrag van den Heer van hoëvell in 't begin van 1848 of misschien zijne geheele loopbaan in Indië berispen of veroordeelen. Het bevat de volgende Hoofdstukken:

I.Vroegere jaren;

II.Wat ik in de zaak van 22 Mei 1848 gedaan heb;

III.Beschuldiging, vervolging en veroordeeling;

IV.Verdediging en Regtvaardiging.

Van bl. 49 af volgen Bijlagen of bewijsstukken tot de zaak betrekkelijk.
In het 1ste gedeelte zegt de Schrijver, hoe hij reeds in 1859, bij de aanvankelijke uitgave van het Tijdschrift voor Nederlandsch Indië, op de gebreken en moeijelijkheden van het onderwijs in Indië heeft gewezen, en hoe destijds eenige ingezetenen verlangden naar een Gymnasium in de nabijheid van Batavia, waar ‘alle vakken van middelbaar onderwijs zouden gedoceerd worden.’ De kosten echter van die nieuwe inrigting wilde men bestreden hebben ‘uit de som, die toen voor het Instituut te Soerakarta werd uitgegeven.’ Zij moest alzoo gevestigd worden op de puinhoopen van eene toen bestaande Instelling, welke men beschouwde gebrekkig te zijn en weinig nut te stichten. Het was intusschen een onbeslist vraagstuk, of het bedoelde Gymnasium vrij zou blijven van de gebreken, waaraan het Instituut mank ging. De weg, dien men aldus insloeg, en later ook het uitvaren tegen de Delftsche Akademie en de verpligting der ouders, om hunne kinderen in Nederland ‘door vreemden te laten

{==306==} {>>pagina-aanduiding<<}
opvoeden’ (zie bl. 10), waren, dunkt ons, niet zeer geschikt om het doel, dat men zich voorstelde te naderen. De gemelde ingezetenen toonden destijds ook niet, dat zij voor de opvoeding hunner kinderen eenige belangrijke opöfferingen over hadden, zoo als er thans, door anderen, bij de oprigting van het Instituut te Pondok-Gedee, onder Dr. gastmann met der daad gebragt worden.
De Heer van hoëvell ontkent geenszins in hetgeen de zoogenoemde demonstratie is voorafgegaan, werkzaam te zijn geweest. Wij vernemen, dat de Heer canter visscher en andere personen hem op den 16den Mei zijn komen raadplegen. Op den 17den begaf hij zich naar den Gouverneur-Generaal, en het ontvangen antwoord ‘deelde hij mede aan allen, die zijne hulp en medewerking inriepen.’ - ‘Wij kwamen overeen (zegt hij bl. 15) om Maandag den 22 Mei in de zaal van het Bataviasche Genootschap eene bijeenkomst te houden.’ - De vergadcring werd echter eenige dagen uitgesteld, om Convocatie-billetten te kunnen rondzenden. Men vroeg consent tot het houden der bijeenkomst. Het gold zoo als door den Heer van hoëvell aan den Gouverneur-Generaal was gezegd, ‘verbetering van onderwijs en afschaffing der bepaling omtrent de uitsluiting van de in Indië geboren en opgevoede personen van het radicaal van ambtenaar’ der eerste en tweede Klasse. Daarop slaat ook het antwoord, op de aanvraag om consent, dat op bl. 17 te lezen is.
Eene bijeenkomst van zoo buitengewonen aard, van welke zoo vele menschen kennis droegen, kon niet missen te Batavia groot opzien te baren, en spanning te veroorzaken, die tot eene soort van opschudding klom, toen Mr. p.c. ardesch, President van den Raad van Justitie, in een verspreiden brief aankondigde: ‘dat hij ook andere zaken bij die gelegenheid ter behandeling zou voordragen.’
Dat de Heer van hoëvell van alles en overal het middelpunt en de ziel was van de geprojecteerde bijeenkomst, is uit het geheele werkje merkbaar. Op den 21 Mei des middags kwam Mr. p. mijer, Vice-President van het

{==307==} {>>pagina-aanduiding<<}
Hoog Geregtshof hem ‘over de te houden bijeenkomst raadplegen,’ en, zegt hij, ‘'s avonds stelde ik, ten huize van Mr. p. mijer, gezamenlijk met de Heeren Mrs. donker curtius en prins, Lid en Griffier van het Hoog Geregtshof, eene soort van programma, 't welk wij zouden volgen, indien een van ons, door tot President verkozen te wordan, op de leiding der bijeenkomst eenigen invloed mogt verkrijgen.’ - De Heer van hoëvell ging (bl. 23) den 22 Mei des avonds naar de Harmonie, werd bij meerderheid van stemmen tot President gekozen, en nam het Presidie op zich. Wanneer wij dus van den Schrijver vernemen, hoe bedrijvig hij in de zaak is geweest, kan het wel geene verwondering baren, dat sommigen hem voorstelden als trachtende de gemoederen op te ruijen.
Ten gevolge van de geruchten deswege, door verklaringen gestaafd, werd, zoo als de Schrijver zegt (bl. 28), den 4 Julij 1848 besloten hem te ontzetten van zijn ambt; doch hij voegt er bij, dat men hem, ‘die eigenlijk de hoofdpersoon was, volkomen onkundig hield van het lot, dat men hem bereidde,’ en dus schijnt van die ambts-ontzetting niets officiëels gebleken te zijn.
Er worden in de Bijlagen geheime stukken medegedeeld, van welke den Heer van hoëvell de inzage was geweigerd. Als die stukken naauwkeurig zijn, blijkt er uit, dat het Bestuur over de Protestantsche Kerk in Nederlandsch Indië oordeelde, dat de Heer van hoëvell als Protestantsch leeraar ‘met terzijdestelling (zegt het stuk) van de dure pligten, die het herderlijke ambt, dat hem is toevertrouwd, medebragt, geheel strijdig gehandeld heeft met de verpligtingen, die, bij Art. 4 van het Reglement op dit Bestuur, aan een ieder, die in eenige betrekking met het Kerkelijke Bestuur belast is, zijn opgelegd.’ - Het komt ons voor, dat op dit gedeelte van de Bijlage, waaraan wij 't ontleenen (bl. 100 en 101), bij de behandeling van het verder gebeurde niet genoegzaam is gelet. Immers, beschouwt men 't in verband met het latere berigt van gemeld Bestuur (bl. 119 en 120), dan schijnt het verlangen, dat ‘aan den Predikant Baron van hoëvell, het ernstig ongenoegen der Regering,

{==308==} {>>pagina-aanduiding<<}
over zijne bedoelde gedragingen wierd te kennen gegeven, met bedreiging tevens, dat, zoo hij zich andermaal mogt schuldig maken aan, met de achtbaarheid van het karakter eens Predikants strijdige en met zijn beroep onvereenigbare en daarom berispelijke handelingen, alsdan de meest gestrenge maatregelen te zijnen aanzien zullen worden genomen’ - op niets anders te kunnen slaan, dan op de bemoeijingen, welke tot het houden der Demonstratie of Bijeenkomst hebben geleid.
Bij Besluit van den 19 Julij 1848 (bl. 123), werd aan ‘Dr. w.r. Baron van hoëvell, Predikant bij de Protestantsche Gemeente te Batavia, aan Mr. p.c. ardesch, President van den Raad van Justitie te Batavia, en aan j.t. canter visscher, President van Boedelmeesteren te Batavia’, wijl zij, bij ‘het gebeurde te Batavia, op den 22 Mei 1848, in meerdere of mindere mate, hunne verhouding tot de Regering hebben uit het oog verloren, ter zake van deze hunne handelingen Hare ontevredenheid, kenbaar gemaakt, in het vertrouwen, dat zij geene nadere aanleiding zullen geven tot meer gestrenge maatregelen.’ - Naauwelijks was dit besluit ontvangen, of Ds. van hoëvell verzocht, hem ‘ten spoedigste te verleenen een eervol ontslag uit zijne betrekking van Predikant der 1ste Klasse bij de Mateische Gemeente te Batavia.’ Dit ontslag werd hem, op den 3 Aug. 1848 verleend, en tevens, ‘voor rekening van den Lande, vrijen overtogt naar Nederland, voor hem en zijn wettig gezin, als passagiers der 1ste Klasse.’ (bl. 125).
Deze zijn de voornaamste bijzonderheden van hetgeen wegens de bijeenkomst en hare gevolgen door den Steller wordt medegedeeld.
Een jaar later verzocht de Heer van hoëvell, dat hem, met intrekking van zijn ontslag, ‘verlof mogt worden toegekend als Predikant te Batavia, van den tijd af, dat hij Indië had verlaten; opdat hij, in 't vervolg zijne betrekking als Leeraar aldaar weder zou kunnen vervullen.’ Dit werd hem toegestaan, bij Koninklijk Besluit van den 5 September 1849; en hij tevens ‘in het genot gesteld eens verloftraktements van f 5000 's jaars, gere-
{==309==} {>>pagina-aanduiding<<}
kend van het tijdstip, waarop zijn activiteits-traktement in Indië heeft opgehouden.’ - Sedert door het 8ste District van Gelderland tot Lid der Tweede Kamer gekozen, heeft hij zich van alle betrekking tot de Kerk losgemaakt.
Het werkje, waarvan wij getracht hebben verslag te doen, zal om de daarin gevoegde Bijlagen steeds belangrijk zijn, onder de geschriften over het gebeurde te Batavia in 1848.
Wij veroorloven ons ten slotte twee aanmerkingen. Op bl. 34 lezen wij, dat Dr. s.a. buddingh ‘getracht heeft om in de vergadering van 22 Mei President te worden.’ Dit schijnt onjuist te zijn, want, op den 17 Mei, toen Ds. buddingh zoo iets aan den Heer j.t. canter visscher (zie bl. 121) zou gezegd hebben, was er nog geene sprake van de bijeenkomst in de Harmonie, en de ‘algemeene warmte en opgewondenheid begon eerst later te heerschen’ (zie bl. 17 en 19.) - Ook zegt de Schrijver, op bl. 46, dat hem de bevestiging werd gegeven: dat er, bij den Koning, geene redenen van ontevredenheid over zijne handelingen en verrigtingen in Indië bestonden. Maar die bevestiging schijnt dan mondeling te zijn gegeven; want in de Ministeriële Dispositie van 13 Septb. 1849 (bl. 146) vinden wij haar niet, en ook des Konings Besluit van 5 Septb. behelst goednoch afkeuring.
l.


    


Eenige opmerkingen betreffende de rangschikking van de klasse der Visschen, door W.P. van den Ende. Te Arnhem, bij Is. An. Nijhoff. 1850. In gr. 8vo. 16 bl. f :-20.

Iets over de Vereeniging tot bevordering der Inlandsche Ichthyologie, door denzelfden. Te Arnhem, bij denzelfden. 1850. In gr. 8vo. 24 bl. f :-25.

In den vorigen Jaargang van dit Tijdschrift had Rec. eene aankondiging gegeven van de twee eerste deelen

{==310==} {>>pagina-aanduiding<<}
van het ‘Verslag der Werkzaamheden van de Vereeniging tot bevordering der inlandsche Ichthyologie.’ (Vad. Letteroef. 1850, bl. 425-429.) Deze aankondiging is de aanleiding geweest tot de twee boekwerkjes, waarvan wij hier den titel opgeven. Zij zijn eigenlijk antikritieken. Daar nu Rec. geen nutteloozer strijd kent dan een pennestrijd, en zich-zelven de belofte gedaan heeft om er zich nooit in te begeven, kan hij deze werkjes niet beantwoorden. Om er toch iets van te zeggen, wil hij den hoofdinhoud van beiden opgeven, gaarne aan de lezers van dit Tijdschrift, die in dit onderwerp belang stellen, het oordeel overlatende.
No. 1. De Heer van den ende had in het tweede deel van gemeld Verslag eene proeve van eene verdeeling van de klasse der visschen gegeven bl. 64. Hïerop had Rec. eenige bedenkingen gemaakt. Doch nu beweert de Heer van den ende, dat hij geene verdeeling der visschen heeft willen leveren (bl. 3). Eene volkomene rangschikking, zegt hij, te regt, zou eene opnoeming van alle geslachien noodzakelijk hebben gemaakt. In eene rangschikking, waarbij men de geslachten een voor een achter elkander laat volgen (eene série lineaire) worden de verwantschappen verbroken. Wij stemmen dit gaarne toe. Maar daaruit volgt nog niet, dat de opvolging geheel willekeurig zijn mag. Voorts is de Heer van den ende niet tevreden, dat Rec. van zijne proeve gezegd heeft: ‘De plaatsing der buikvinnen is hier op het voetspoor van linnaeus te veel op den voorgrond geplaatst.’ Het is, zegt hij, niet op het voetspoor van linnaeus, dat hij dit kenmerk voor de rangschikking der visschen opnam, ‘maar alleen omdat zijn eigen onderzoek tot dezelfde uitkomsten geleid heeft’ bl. 8, 9. Rec. gelooft, dat de uitdrukking; ‘op het voetspoor van linnaeus’ volstrekt niet aanduidt, dat de Heer van den ende zonder eigene gronden linnaeus nagevolgd heeft, maar dat hij hem nagevolgd heeft, is echter daarom niet minder onwedersprekelijk. Rec. verzoekt den Heer van den ende voor de woorden ‘op het voetspoor van linnaeus’ alleen te lezen: ‘even als voor hem linnaeus.’ Iets anders heeft Rec.

{==311==} {>>pagina-aanduiding<<}
niet bedoeld, en zijne bedenkingen tegen het onzekere en alleen in eene kunstmatige verdeeling aannemelijke kenmerk, worden door des Schrijvers redeneringen over den invloed van de plaatsing der vinnen op de levenswijze en den vorm der visschen, bl. 11-13, niet weggenomen. Zonder in eenen strijd te vervallen, die hij vermijden wil, kan Rec. dit niet aantoonen. Intusschen is het duidelijk, dat de Heer van den ende zijne proeve van verdeeling als verdeeling of, zoo als hij nu en dan zelve zegt, rangschikking verdedigen wil; hoezeer hij begint met te verklaren, dat hij geene verdeeling heeft willen geven. Eene proeve van verdeeling is eene verdeeling, of Rec. weet niet wàt zij is. Hoe méér moeite de Heer van den ende zich geeft om hare gronden te verdedigen, hoe duidelijker hij aantoont, dat hij ernstig meende eene schets van zoodanig eene verdeeling der visschen te geven, als die naar zijne denkbeelden zou moeten wezen. De bedenking, dat müller en agassix nieuwe denkbeelden omtrent de verdeeling der visschen gegeven hebben, welke bij eene proeve van rangschikking niet zonder invloed mogen blijven (Vad. Letteroef. 1850, bl. 429) is door den Heer van den ende stilzwijgend voorbijgegaan.
No. 2 is eene beantwoording van de bedenking van Rec., dat de Ichthyologische Vereeniging, door bepaald op ééne plaats te vergaderen, minder bijval en ondersteuning moest vinden, dan wanneer zij elk jaar, gelijk de Entomologische en Botanische Vereenigingen, op eene andere plaats bijeenkwam. De Heer van den ende zegt, dat de vestiging der boekerij zulks niet toeliet. Ook is de Vereeniging ter bevordering van Ichthyologie niet te vergelijken met die twee andere Vereenigingen: zij is geene geleerde of wetenschappelijke inrigting, maar eene ‘zuiver weldadige’ bl. 4. Is zij dat, dan is ook de jaarlijksche contributie niet te hoog, bl. 12, 15. De boekerij maakte daarenboven die hooge contributie noodzakelijk, bl. 15. Door eene hooge contributie te vorderen, zouden de leden alleen bestaan uit zulke personen, ‘die door hunnen stand in de maatschappij of door hunne

{==312==} {>>pagina-aanduiding<<}
ondervinding, geacht konden worden, volkomen in staat te zijn, de boekerij zoodanig te raadplegen en te doen raadplegen, dat deze ongeschonden bewaard bleef.’ - ‘De ondervinding leert genoegzaam, hoe spoedig eene boekerij benadeeld wordt, waarin zich kostbare werken van groot formaat en met uitslaande platen, kaarten enz. bevinden, indien dezen worden ingezien door lieden, die met het behandelen van zulke boeken geheel onbekend zijn.’ bl. 16. Eindelijk ontkent de Heer van den ende 't geen Rec. gezegd had, dat hij ‘bijkans de eenige werkzame deelnemer der geheele Vereeniging is.’ Wij willen zulks dan ook wel gelooven, daar wij het doel der Vereeniging als eene ‘zuiver weldadige’ uit het oog verloren hebben; maar vooral zijn wij het geheel eens met den Heer van den ende, wanneer hij op bl. 23 en 24 beweert, dat ‘wanneer al de leden van een genootschap te gelijk voor hun lidmaatschap bedanken, dit genootschap dood is, welk een krachtvol levensbeginsel het ook moge gehad hebben.’ - Een genootschap bestaat uit leden, en als deze er niet meer zijn, bestaat het niet meer. Maar zoo lang het bestaat, kan het toch een levensbeginsel hebben, ‘eene onafhankelijkheid van het personele of individuële’, d.i. van de personen a en b; maar niet van personen in 't algemeen. Verre van dus eene hooge vlugt te nemen, gelijk de Heer van den ende van den Rec. zeide, heeft hij iets gezegd, dat zeer duidelijk is en onder elks bevatting ligt.
Wanneer de Heer van den ende verder over deze zaak schrijven wil, zou het Rec. leed zijn; maar hij-zelf zal de pen niet andermaal daarover opvatten. Hij meende bescheiden en zonder vooringenomenheid, met wetenschappelijke inzigten geschreven te hebben, en hij meent dit nog heden.

J.v.d.H.

Tijdrekenkundige tafels; naar aanleiding der algemeene geschiedenis van Mr. A.W. Engelen. Te Groningen, bij W. van Boekeren. 1850. In gr. 8vo. 161 bl. f 1-50.


{==313==} {>>pagina-aanduiding<<}

Voordat wij het Voorberigt gelezen hadden, maakte dit boek op ons een zonderlingen indruk. Het bevat Chronologische tafels van ieder volk afzonderlijk. Het Ethnographisch element komt hier zeer op den voorgrond, terwijl anders in Chronologische tafels het Synchronistische element meer pleegt te voorschijn te treden. Uit het Voorberigt evenwel wordt alles duidelijk. Het boek is bestemd om bij de algemeene geschiedenis van Mr. a.w. engelen gebruikt te worden, en is eigenlijk een Chronologische inhoudsopgaaf van dat werk, die bestemd is, om het dáár gelezene zich gemakkelijker voor den geest terug te roepen. Als zoodanig kan het veel nut doen. De Schrijver zegt in het Voorberigt, dat hij de leerlingen eerst een stuk uit het groote werk laat bestuderen, vervolgens hun deze bladen in handen geeft, om, met behulp daarvan, dat stuk nog eens in het geheel te kunnen overzien en de voornaamste jaartallen zich in het geheugen te prenten, en ze dan de geheele afdeeling laat verhalen. Deze methode kan met zeer goed gevolg worden aangewend, en wij meenen die wel te kunnen aanprijzen. Eene aanmerking evenwel mogen wij niet terughouden. Het boek is, naar ons inzien, te groot. Iets anders is het historicus ex professo te zijn, iets anders benevens zijne andere studie ook de geschiedenis te beoefenen. Wil men van iemand, die slechts het laatste doen moet, van een jong mensch, die nog in het tijdperk is, waarin hij door algemeene studie voor de studie van eenig bepaald vak wordt voorbereid, even grondige kennis van eenig vak vorderen als van iemand, die dit vak tot zijn hoofdvak verkozen heeft; dan moet òf de studie der andere vakken daaronder lijden, òf het jonge mensch wordt door overmaat van inspanning afgebeuld. Hier geldt de spreuk: le mieux est souvent l'ennemi du bien. Wij aarzelen niet te verklaren, dat men tegenwoordig van de kinderen te veel vergt, en hun ijver en krachten verlamt tegen den
tijd, waarop zij eerst regt met ijver aan het werk moesten gaan. Dit neemt niet weg, dat wij het voor ons liggende werk aan studenten, die de geschiedenis tot hoofdvak gekozen hebben, allezins kunnen aanbevelen.
d.b., jr.





{==314==} {>>pagina-aanduiding<<}

De beoefening der Oostersche Letteren aanbevolen aan de algemeene belangstelling. Door P.J. Veth. Te Amsterdam, bij P.N. van Kampen. 1850. In gr. 8vo. 31 bl. f :-35.

Deze redevoering is door den Hoogleeraar veth in den herfst van het vorige jaar bij het openen zijner lessen uitgesproken. Zij getuigt van hooge ingenomenheid met zijn vak, waardoor het ‘pectus est, quod disertum facit’ hier althans wordt bewaarheid. Het is eene lofrede op de studie van het Oostersch, die door een van Oosterschen gloed ontvlamden geest is ingegeven. De Redenaar sprak voor een gemengd gehoor, en heeft daarom het nut der Oostersche studiën minder voor zijne bijzondere leerlingen dan wel voor anderen: voor geschiedkundigen, beoefenaars der Fraaije Letteren, kunstenaars en kooplieden zoeken aan te wijzen. Na herinnerd te hebben, dat hij hier met Oostersche letteren slechts Semitische letteren bedoelt, betoogt hij in wegslependen stijl, dat de geschiedenis der Oostersche volken, die vrij wat meer is dan de geschiedenis der Oostersche vorsten, allerbelangrijkst is voor ieder, die de bronnen der beschaving wil opsporen; dat de letterkundigen in het Oosten nieuwe beelden en gedachten van ongekende levendigheid en frischheid kunnen opdoen; dat de kunstenaars dáár hunne verbeelding tot nieuwe scheppingen van ongekende schoonheid kunnen ontvlammen; dat de handel, die zamenvoegster van natiën met natiën, zich slechts door het behulp van de kennis der Oostersche talen nieuwe wegen in het Oosten kan openen. Hij eindigt met den wensch, dat de belangstelling in dit vak van studie ook door zijne redevoering moge worden opgewekt.
Wij hebben die redevoering met groot genoegen gelezen, doch onwillekeurig rees het denkbeeld in ons op: ‘verlangt de Redenaar geene onmogelijkheid?’ De studie van het Oostersch moge nuttig zijn voor het algemeen, zij is voor het algemeen niet toegankelijk. Wanneer het inderdaad waar is, en voor een groot deel stemmen

{==315==} {>>pagina-aanduiding<<}
wij het toe, dat de studie van het Oostersch, vooral van het Arabisch, in Nederland meer populair verdient te worden; dan moeten de mannen van het vak die studie populair maken. Dit geschiedt niet slechts door het prijzen der studie, hoe voortreffelijk de lofredenen ook mogen wezen, maar vooral door het geven van voor ieder bereikbare hulpmiddelen. Hiertoe behooren vooreerst, eene in onze moedertaal geschrevene, beknopte Arabische Spraakkunst, die alleen de onmisbare hoofdregels, in aphoristischen vorm, moet bevatten; en ten andere eene bloemlezing uit de beste Arabische Schrijvers, ook van den laatsten tijd, met een volledige woordenlijst, waarin de beteekenis der woorden mede in het Hollandsch wordt opgegeven. De hulpmiddelen, welke thans voor die studie bestaan, zijn én te kostbaar, én grootendeels slechts voor hem te gebruiken, die zich eerst met de Latijnsche taal gemeenzaam gemaakt heeft. Dit is voor menschen van studie minder bezwaarlijk, maar vooral kunstenaars en kooplieden zullen de reis naar het Oosten niet ondernemen voordat de weg voor hen gebaand is. Het banen van zulk een weg is het eerst noodige; wanneer die weg bestaat, zal er zeker wel gebruik van gemaakt worden. Voor zulk eene taak is de Heer veth uitmuntend berekend. Daarom noodigen wij hem uit, zelf de handen aan het werk te slaan, en hetgeen hij als zoo wenschelijk heeft afgeschilderd, ook mogelijk te maken.
d.b., jr.




Davidis Jacobi van Lennep Poëmatum fasciculus. Amstelodami, apud Joannem Müller. mdcccl. In kl. 8vo. viii en 87 pag. f 1-:

Dit boekske bevat een aantal Latijnsche gedichten door den grijzen van lennep bij verschillende gelegenheden vervaardigd en thans te zamen uitgegeven. De Schrijver zegt in zijn Voorberigt, dat twee redenen hem tot de uitgave hebben doen besluiten. Vooreerst wilde hij de uitboezemingen, die zijn hart hem vroeger jegens zijne

{==316==} {>>pagina-aanduiding<<}
vrienden, betrekkingen en vaderland had ingegeven, voor de vergetelheid bewaren; ten andere wilde hij daardoor toonen, dat de liefde voor de Latijnsche dichtkunst in Nederland nog niet is uitgestorven, en tevens anderen tot hare beoefening zoeken op te wekken. - Wij danken den grijzen letterheld voor dit besluit, en twijfelen geenszins, of alle beminnaars der Latijnsche letteren hebben dezen bundel poëzij met veel genoegen ontvangen. Wij zullen van de gedichten niet anders zeggen, dan dat wij ze fraai vinden; maar ons aan geene beoordeeling er van wagen; want om de poëzij van een uitstekend dichter goed te beoordeelen, moet men zelf niet alleen dichter, maar insgelijks een uitstekend dichter wezen; de naam alleen van van lennep is trouwens aanbeveling genoeg. Eéne bedenking meenen wij echter niet te moeten terughouden. Dat een beoefenaar der oude letteren Latijnsche en Grieksche gedichten maakt, is niet bevreemdend; maar toch gelooven wij, dat het niet aangemoedigd moet worden. Iedere tijd heeft zijne bepaalde behoeften, zijne eigenaardige vormen. Het komt ons voor, dat ònze tijd méér behoefte heeft aan opwekking van Nationale levenskracht in Nationale vormen. Tegenwoordig verlangt men van eenen beoefenaar der onde letteren niet zoo zeer dat hij schoon Latijn spreke of schrijve, als wel, dat zijn Hollandsch de bewijzen geve, dat de studie der Classici voor hem niet vruchteloos zij geweest. Minder de vorm der oude Schrijvers dan wel hun geest moet onze lettervruchten besturen. De woorden van onzen dichter spieghel verdienen hierin allezins behartiging.

‘Ghi heeft ten hemel-hóógh der Griek en Romers werken; 
Het waren in hun taal niet meer als duytse-klerken. 
Hun onzorghvuldigheid, kunstmin en staeghe vlijt 
Door-wrocht dicht teelde: dies voor stervens-nood bevrijt. 
Wie dezen heer-baan volght, ter zelver plaats moet komen: 
Dat tijd-ghenóóts en nazaats hen dies zullen vromen, 
Maar meest zijn eighen ziel’ enz. 
Hertspieghel. Boek IV. 
 
d.b., jr. 



{==317==} {>>pagina-aanduiding<<}

Muzen-Album, 1850. Te Amsterdam, bij de Gebroeders Diederichs. 1850. In 12mo.; VIII en 252 bl.; in fraaijen band; met gelith. titel en twee Portretten. f 2-50.

De twee eerste deelen van dit Album zijn in No. VI der Vaderl. Letteroefeningen voor 1850, door eene andere hand aangekondigd. Wat de inrigting en strekking van het werk betreft, kunnen wij daarheen verwijzen. Alleen moeten wij zeggen, evenzeer als die beoordeelaar toe te juichen het doel der uitgave: de grondlegging van een Fonds voor hulpbehoevende weduwen en weezen van Nederlandsche dichters, en te wenschen, dat elk middel daartoe vruchten moge dragen; 't zij het zich aan eenen méér of aan eenen minder beroemden naam, of aan geheel geenen naam verbinde. Er is behoefte aan dat Fonds, en wij prijzen dit Album te meer aan, omdat het de contributie genoegelijk en ligt maakt. Er verschijnen jaarlijks maar één of ten hoogste twee deelen van; elk deel is zijn rijksdaalder waardig, en de kooper heeft bovendien het genoegen van een lofwaardig en nuttig oogmerk te ondersteunen.
Gelijk in het eerste deel op een paar juweelen uit de dichterlijke nalatenschap van den voortreffelijken des amorie van der hoeven, jr., vindt men zich hier vergast op een tiental nagelaten gedichten van d. van heyst, vol verheffing, gevoel en heerschappij over de taal. Wij verlangen naar nog meer werken van dien vroeg ontslapen begaafden man, die, bij langer leven, een niet gewonen roem in de Fraaije Letteren had kunnen verwerven, gelijk hij dien reeds bezat bij Wetenschap en Kerk. - Ds. tatum zubli leverde een dichtstuk: Jeruzalem, niet zonder gloed, en niet onverdienstelijk van versbouw; doch omtrent welks plan de elders gemaakte aanmerking geldig schijnt, dat het niet herdenkt, wat die ‘Vorstin der steden in den loop van veertig eeuwen voor 't oog der wereld is geweest.’ Er wordt, b.v., niet in gedacht aan het Christelijk Koningrijk ten tijde der kruistogten. - Wijders vindt men bijdragen van

{==318==} {>>pagina-aanduiding<<}
de navolgende Heeren, als: van den hoogbedaagden h.h. klijn: Aan eene diepgeschokte moeder (met de kunstplaat l'Ange Gardien), een gedichtje klein van omvang, maar zoo fiksch aangevat en frisch van gevoel, dat 't ons niet enkel hopen maar ook verwachten doet dien waardigen zanger nog lang te zien medewerken; - van f. wijsman: Moeders bijbel, een fraai en treffend gedicht, uit het hart tot het hart; dat men altijd gaarne weder opslaat; - van j.f. schimsheimer: Hoogere schoonheid, vol diepe gedachten, in verzen zoo los en zangerig, dat we ons niet weêrhouden kunnen een enkel couplet tot proeve mede te deelen:

Is de wereld niet uit vormen, 
Niet uit beelden zaamgesteld? 
Is de schepping niet het veld 
Waar het zuchtje, waar de stormen, 
Waar de morgen, waar de nacht, 
Waar het stof in wondre pracht, 
Door de krachten, die 't bewonen, 
Zigtbaar aan het oog vertoonen 
Wat de Schepper heeft gedacht? - 

Van j.j. maas: Heimwee; een fragment, welks poëtische wendingen, gloed, en fraaiheid van verzen ons bevestigen in de verwachtingen van dien jongen dichter opgevat, en die hij gewisselijk zal vervullen, als hij voortgaat zijnen aanleg zoo ijverig te ontwikkelen, en daarbij steeds goede voorbeelden voor oogen te houden; - van b. van der poort; De zucht naar kennis en geluk een gevoel van onsterfelijkheid; een leerdicht. Wij herinneren ons niet dien naam ooit elders te hebben ontmoet; hoewel 't gedicht blijken draagt van de geoefendheid des makers. Trouwens de Heer van der poort is de eerste niet, die vragen doet: hoe men zulke krachtige en gladde verzen kunne schrijven, zonder nog te zijn bekend geworden; - van a. clavareau, eene Fransche vertaling van tollens: ‘Goeden nacht van de armen aan de rijken’, die de gedachten van 't oorspronkelijke in welluidende verzen wedergeeft, en dus gelukkig mag heeten. Het puntige en naïve van het oorspronkelijke vindt men en

{==319==} {>>pagina-aanduiding<<}
niet in terug; doch wij mogen er den Vertaler niet hard over vallen, wijl dat schoonheden zijn van 't Hollandsch voor òns Hollanders, die door een vreemdeling niet zóó kunnen worden gevoeld, en ook bij de overbrenging in eene andere taal van zelve verdwijnen; gelijk ze zelfs uit het oorspronkelijke zouden verdwijnen, wanneer we de woorden anders schikten dan de kunstkeurige tollens 't deed, of voor de woorden, die hij gebruikte, andere woorden in de plaats stelden. A l'impossible nul n'est tenu, en wij brengen den Heer clavareau lof en hulde toe, dat hij voortgaat, werken van onze voorname meesters in zijne taal over te brengen, en aldus voor een grooter gedeelte der beschaafde wereld toegankelijk te maken. Het fraaije vignet is aan dit gedichtje ontleent; - van withuys, den Redacteur van dit Album, van wien de gedachte om het Fonds op te rigten is uitgegaan, vindt men aan het begin, tegenover het portret van H.K.H. Prinses louise, Kroonprinses van Zweden en Noorwegen, het dichtstukje ‘de Bruid,’ vroeger in de Vaderlandsche Letteroefeningen geplaatst en alzoo niet onbekend, en aan het slot eene vertaling van delavigne's treurspel Le Paria, die 100 bladz. beslaat en gevolgd wordt door een Nawoord, waarmede het deel eindigt.
De Heer withuys heeft in den Paria eene gelukkige keuze gedaan, én om de verdienste van 't stuk als gedicht, èn om 't effect dat van de vertooning te wachten is. De Paria heeft in Frankrijk, vooral te Parijs, dadelijk zoo veel opgang gemaakt, en zulk een verbazend aantal representatiën beleefd, dat aan de geschiktheid van het stuk voor òns publiek niet getwijfeld kan worden; of men moest een Hollandsch publiek minder dan een Fransch publiek geschikt achten om bekend te worden gemaakt met de zeden en begrippen van andere volken, of om zich in die begrippen en zeden te verplaatsen. Maar die dwaling zou van geene bekendheid getuigen met ons treurspel-publiek, en met de oude répertoires van onze twee groote Schouwburgen. Wij gelooven, dat de Paria zelfs bij eene middelmatige uitvoering opgang moet maken, om de fraaiheid der verzen, en om

{==320==} {>>pagina-aanduiding<<}
de strekking van het stuk: vermeerdering van verdraagzaamheid in het Godsdienstige, en vermindering der gewone minachting voor natuurgenooten van geringen stand. Idamor bepleit de zaak dezer laatsten met wegslepende welsprekendheid in het 5de tooneel des 2den bedrijfs, en toont, even als zares, door edelheid van beginselen en gestrengheid van karakter, welke schatten van zedelijke grootheid en maatschappelijke bruikbaarheid, onder de lompen en het slijk der behoeftige klassen kunnen verborgen liggen. De fabel in haar geheel - die wij niet noodig achten te beschrijven, wijl het stuk algemeen bekend is - doet zien, hoe rampzalig voor de individuën en hoe nadeelig voor de Maatschappij vooroordeelen zijn, die in de volksmeening den eenen heiligen, den anderen verdoemen. Om de overtuiging daarvan bij den aanschouwer te vestigen, heeft delavigne de vermogende hefboomen van schrik en medelijden meesterlijk gebruikt, op het voorbeeld der Ouden. Onze geniale schimmel zeide 't reeds, dat hij in zijnen Paria getracht heeft de Grieksche modellen te naderen, en dat streven openbaart zich ook in de bovennatuurlijke magt - bij de Ouden het fatum  - die de handeling beheerscht, en de handelende personen, onwillekeurig, ja huns ondanks dienstbaar maakt tot het bevorderen der gebeurtenissen, die de verwikkeling door het vooroordeel gewrocht, zoo treurig oplossen. Het is die magt - voor den een het Godsbestuur, voor den ander het blinde geval - welke in het 3de en 4de bedrijf, van tooneel tot tooneel, idamor onverbiddelijk den dood te gemoet voert. De allen beheerschende invloed dier magt verklaart de overijlingen van idamor en zares, die eindelijk de ontknooping aanbrengen, en dient bij de beoordeeling der karakters wèl in aanmerking te komen. Wij spreken er daarom van,
zonder plan te hebben om hier over de schoonheden van den Paria uit te weiden.
De vertaling houdt zich, bijkans regel voor regel, getrouw aan het oorspronkelijke, met uitzondering van twee plaatsen in den mond van alvar, een gevangen Portugees, die, om wijze redenen, zijn ingekort of weg-
{==321==} {>>pagina-aanduiding<<}
gelaten. De eerste is in het 1ste bedrijf, 1ste tooneel:

Du ciel pour me punir descendit l'anathème; 
Il sécha sur mon front l'eau pure du baptême; 
Convive rejeté de la table de Dieu, 
Je vis devant mes pas se fermer le saint lieu. 
J'errais loin de l'asile où le crime s'expie, 
Le pain de la pitié fuyait ma bouche impie. 

zeer oordeelkundig aldus overgebragt:

- Sprak een banvloek uit, die lastrend omgevlogen, 
Mij aller liefde ontscheurde, en ieders mededoogen. 

De aanbidding van het kruis, 5de bedrijf, 1ste tooneel, wordt teregt geheel overgeslagen:

O toi, signe adorable 
D'un mystère sanglant dont j'ai perdu le fruit, 
Ranime un faible espoir, que chaque instant détruit. 
Ce Dieu, quittant le monde, y laissa l'espérance: 
Lui-même a tant souffert! il plaindra ma souffrance. 
Qu'il ouvre à mes remords son sein long-temps fermé, 
Qu'il me rende un ami; lui-même a tant aimé! 
Oui, prends pitié d'un coeur digne d'être fidelle, 
Seigneur, s'il connaissait ta parole éternelle. 

Hoe schoon is anders de regel: Qu'il me rende enz.! - De Heer withuys. die de overzetting voor het tooneel bewerkte, heeft ook de kooren tusschen de bedrijven weggelaten. Men mist daardoor die beurtzangen, overvloeijende van poëtische schoonheden, maar 't is gelijk hij zegt: aan de opvoering dier soort van reijen is bij ons niet te denken. Evenwel zou de dichterlijke Vertaler aan hen, die het stuk meer bijzonder als poëtisch voortbrengsel waarderen, gewis eene dienst doen, als hij ook die kooren nog overbragt. Men behoeft een stuk niet juist zóó te geven als het gedrukt is: ook de Gijsbrecht van Amstel, b.v. ondergaat bij de uitvoering sommige wijzigingen.
Dat er onder een paar duizend fraaije verzen enkelen zijn van minder gehalte, is niet te verwonderen. De regels:

{==322==} {>>pagina-aanduiding<<}


Die daad zal me immer drukken 
Zij wettigt, en, misschien, voltooit mijne ongelukken 
 
Blijft gij de gunsten nog des Hoogepriesters smaden? 
 
Had nog door euvle daden 
Mijn stam zich de ongenâ des hemels opgeladen, 
 
Een tijger door mijn arm bestreden en geslagt, 
Verschafte me een gewaad in de afgestroopte vacht, 
 
Had ik, bij meerder kracht, de pligten wel vergeten, 
Zoo ligt getorscht, eer gij hen omschiept tot een keten 

komen ons minder gelukkig voor. De twee laatsten vinden wij hard; - een gewaad is, volgens weiland, een deftig kleed, en dus voor een tijgerhuid niet juist; - men zegt wel: de ongenade des hemels op zich laden, maar niet zich opladen; - van gunsten is ter aangewezene plaats geene sprake - het Fransche vers is:

Le Pontife à sa voix vous trouve-t-il rebelle? 

Ook zou, hier en elders, Opperpriester, naar ons oordeel, beter dan Hoogepriester zijn geweest; omdat men gewoon is aan het laatste woord eene bepaald Israëlitische beteekenis te hechten; - noch het immer drukken, noch het misschien voltooit vindt men in den Franschen tekst. Voorts achten wij niet min (bl. 176) en grijs voor grijsaard (bl. 99) niet overwelluidend; dat de echt zich hier voltrekt (bl. 224) is te letterlijk voor: que - l'hymen s'accomplisse. Op bl. 229 wordt gezegd: dat de donder naar onder ratelt, en op bl. 247: een uitgeworpen donder van keijen stort naar onder, voor naar beneden. Met dit kleine offer aan het rijm, bij zoo vloeijende verzen, kunnen wij echter ligt genoegen nemen; bij een minder zuiveren versbouw zou het naauwelijks zijn opgemerkt.
Overigens heeft de begaafde Vertaler zijne opgenomen taak uitmuntend volbragt. De vertaling is zoo getrouw als men haar zou kunnen wenschen, en hoe veel zegt dat niet, wanneer men op de schoonheden van 't oorspronkelijke let. Waar men het stuk opslaat en met

{==323==} {>>pagina-aanduiding<<}
den Franschen tekst vergelijkt, bijna overal vindt men de denkbeelden geheel, en met dezelfde sierlijkheid en gloed teruggegeven. Tot eene kleine proeve (wij mogen slechts eene kleine kiezen) geven wij de plaats waar zares aan idamor zijne smart over diens ontvlugting beschrijft.

Malheureux, j'ai vu naître et pâlir le soleil, 
Sans que ses premiers feux ni sa clarté mourante 
De mes sens éperdus aient calmé l'épouvante. 
Je marchais, je courais, je criais: O mon fils! 
Mon fils!... l'écho lui seul répondait à mes cris. 
Je rentrai vers le soir, me disant sur ma route: 
Près du toit paternel mon fils m'attend sans doute. 
Pesonne sur le seuil, nul vestige, aucun bruit; 
Je m'y retrouvai seul, et seul avec la nuit. 
Que son astre à regret sembla mesurer l'heure! 
Combien ma solitude agrandit ma demeure! 
Mes yeux, de pleurs noyés, s'attachaient sans espoir 
Sur cette place vide où tu devais t'asseoir. 
J'accusai de ta mort le tigre, le reptile; 
Nos rochers, dont les flancs te devaient un asile; 
Ces arbres du vallon, mes hôtes, mes amis, 
Muets témoins du crime, et qui l'avaient permis, 
Tout, l'univers entier, les humains et moi-même, 
Avant de t'accuser, ô toi, mon bien suprême, 
Toi l'unique soutien d'un père vieillissant, 
Toi que j'avais nourri, toi mon fils, toi mon sang! 
Confondant jusqu'aux dieux dans ma haine implacable, 
Je n'excusai que toi, toi seul était coupable! 


Helaas, de zon ging op en zij verliet den boog, 
Maar noch haar morgenrood noch gloed van avondstralen 
Deed mijn geprangde borst weêr ruimer adem halen. 
Ik vloog, ik zocht, ik riep: ‘o Idamor! mijn zoon! 
Mijn zoon!’ - Maar de echo slechts gaf antwoord op mijn toon. 
Des avonds keerde ik weêr en sprak, in mijn gedachten: 
Bij 't vaderlijke dak zal mij mijn zoon verwachten; 
Maar zag den dorpel leeg; - geen voetstap; geen gerucht. - 
De nacht vond me eenzaam, en wat was die nacht geducht: 
Wat waren de uren lang en langzaam in 't verdwijnen! 
Hoe deed mij de eenzaamheid ons stulpje grooter schijnen! 
Mijn oog, van tranen nat, van hoop beroofd, en woest, 
Staarde op de leêge plaats, waarop gij zitten moest. 

{==324==} {>>pagina-aanduiding<<}

'k Betigtte met uw dood de tijgers en de slangen; 
Beschuldigde elke rots, wier klove u kon omvangen; 
De boomen der vallei, die vrienden zoo vertrouwd, 
Door wie uw moord, veelligt, gedoogd was en aanschouwd; 
De menschen, 't gansch heelal, en mij, mij-zelven tevens, 
Eer ik u schuldig achtte: u hoogste goed mijns levens, 
U, steun mijns ouderdoms en vreugd van mijn gemoed, 
U, dien ik had gepleegd, mijn zoon, mijn eigen bloed. - 
Vol haat de goden zelfs betigtend, die ik huldig, 
Verschoonde ik u alleen, en gij alleen waart schuldig! 

Trek voor trek zijn teruggegeven, en toch hoe welluidend en los is het rollen der verzen, en hoe is alles vol gloed en gevoel! En zoo is de vertaling het geheele stuk door, onder al de afwisselingen van stijl, in welke de elkander verdringende hartstogten zoo meesterlijk door delavigne zijn geschilderd. In bevoegder handen kon de vertaling wel niet zijn gevallen; op meer dan ééne plaats is zij zelfs boven het oorspronkelijke te stellen. Naar ons gevoelen is, b.v., de vraag van néala aan idamor, op bladz. 191:

- - - Doch wat steun is morgen mij bewaard, 
Als de engel van den dood mij wegroept van deze aard? 
Als mij, omtrent mijn echt- en heiligschennend leven 
Die strenge regter vraagt, - wat antwoord zal ik geven? 
Der menschen gramschap, neen, heeft op mijn ziel geen klem; 
Maar die van Hem. Moet ik om u Hem honen? Hem? 

door de herhalingen van 't verbogen voornaamwoord

Hem, schooner dan 't Fransche: 
 
mais demain quel sera mon appui, 
Si l'ange de la mort m'appelle devant lui? 
Surprise dans les noeuds d'un hymen sacrilége; 
A ce juge irrité, dis-moi, que repondrai-je? 
Le courroux des humains ne peut m'èpouvanter; 
Mais le sien, mais pour toi le faut-il affronter? 

Hiermede, om niet in de verzoeking te komen méér proeven te leveren, slaan wij het oorspronkelijke en de vertaling beiden digt, en leggen de pen neder, met aanbeveling van het Album aan de Tooneelbesturen, Rede-
{==325==} {>>pagina-aanduiding<<}
rijkersgezelschappen, en alle verdere beminnaren van poëzij; opdat het debiet evenredig worde aan de verdienste van het werk, en aan de behoefte van het beoogde Fonds.
Dit deel is met een fraai vignet, en twee wèluitgevoerde portretten versierd. Van het portret van H.K.H. Prinses louise spraken wij reeds; het andere is van den Nestor onzer dichtkunde, den grijzen maar nog altijd krachtigen Mr. m.c. van hall. De band is stevig en fraai, doch het innaaijen kon beter en sierlijker geschieden. De druk en het papier zijn goed, en de prijs is minder dan van vele andere dichtwerken, wier debiet doorgaans beperkt is.
v.o.

De Honderd Dagen. Dagboek van 1815. Door Lodewijk Filips van Orléans, gewezen Koning der Franschen. Te Dordrecht, bij H. Lagerwey. 1850. In gr. 8vo. X en 307 bl. f 3-30.

Een geschrift van eene koninklijke hand, bij het leven van den Schrijver, door den druk verspreid te zien, is iets zeldzaams; vooral wanneer 't een gevolg is van noodzakelijkheid, en de strekking heeft, om een beroep te doen op de regtvaardigheid van het algemeen. Lodewijk filips, die, na achttien jaren lang met wijsheid het lot van Frankrijk te hebben bestuurd, door het volk, dat hem met zoo veel geestdrift ten troon verhief, met evenveel ondankbaarheid van den troon werd verdreven, heeft eenigen der ledige uren van zijne ballingschap toegewijd aan dit bondig geschrift, waarin hij handelt over zijn gedrag gedurende de honderd dagen, in de Fransche geschiedenis zoo zonderling en wereldbekend. Het kan niet missen, of het moet belangwekkend zijn, wat omtrent die dagen berigt wordt door een Vorst, die door zijn rang en omgevingen, in de gelegenheid was om van nabij en naauwkeurig de feiten en omstandigheden te leeren kennen, die op den loop der gebeurtenissen

{==326==} {>>pagina-aanduiding<<}
invloed hebben gehad, en hunne uitwerking op de handelingen en besluiten van Koning lodewijk XVIII gade te slaan.
Het werk is in drie deelen gesplitst, waarvan het eerste een verslag behelst van hetgeen er op het Paleis der Tuileriën plaats greep, en besloten werd op en na het vernemen der ongeloofelijke tijding, dat napoleon het eiland Elba, alwaar hij op den 4 Mei 1814, als souverein de hulde der bevolking had ontvangen, met zijne garde verlaten had, en op den Franschen bodem was geland, en, zegevierend zonder strijd, naar Lyon trok, om vandaar op Parijs aan te rukken.
In het tweede gedeelte wordt eene briefwisseling medegedeeld, welke gevoerd is tusschen Koning lodewijk XVIII en den toenmaligen Hertog van Orléans, en tusschen dezen en den Engelschen Gezant bij het Fransche Hof en andere voorname personen.
Het derde gedeelte, onder den titel van aanhangsel, bevat officiële bescheiden, en eenige aanmerkingen; alsmede een beknopt verhaal van het gebeurde vóór en sedert den 20 Maart 1815, met aanteekeningen, in welke sommige gezegden nader worden toegelicht of gestaafd.
Met een diep gevoel van waarde en innige bewustheid van geene laakbare bedoelingen gekoesterd te hebben, is hetgeen er op de Tuileriën, in Maart 1815, voorviel, opgeteekend. En als wij nu deze bijdrage tot de geschiedenis van dien tijd aandachtig lezen, dan vinden wij daarin nieuwe bewijzen, dat alle lessen der ondervinding waren verloren gegaan voor den bevooroordeelden koninklijken geest, vruchtbaar in 't uitvinden van maatregelen, die alles schenen te eindigen, zonder iets af te doen; terwijl hij gepaste en krachtig inwerkende middelen, om de aanhangers van het gevallen Keizerschap, de voorstanders eener gematigde Monarchie, en de drijvers van vrijheid zonder grenzen te bezadigen, zoo niet te voldoen, verwaarloosde of met hoogheid afwees. Lodewijk XVIII, die bij zijne komst tot den troon, door de dagteekening van zijne regering, de regering van napoleon wilde uitwisschen; die, zoo doende, al dadelijk

{==327==} {>>pagina-aanduiding<<}
eene breuke deed ontstaan tusschen de Natie en hem, door haren roem te scheiden van dien des Konings, die, hij zij wettig of onwettig, toch altijd behoort deel te maken van de bevolking; - en verder met zoo vele daden bewees, dat het niet meer uitvoerbaar begrip: ‘l'État e'est moi!’ in hem was blijven voortleven, - lodewijk XVIII toonde met der daad in de eerste jaren zijner regering, dat hij noch het verledene noch het tegenwoordige begreep en niets geleerd en ook niets vergeten had. - Wij mogen echter niet te streng over hem oordeelen; want er is volstrekt niets vreemds in, menschen te ontmoeten, gehecht aan de oude instellingen en begrippen, onder en in welke zij zijn opgevoed, die zij voor onovertreffelijk goed houden, en waaromtrent zij gelooven, dat niemand andere gedachten kan hebben dan de hunne; - menschen uit den vóórtijd, die blind zijn voor de veranderingen in den toestand der wereld, in de betrekkingen der volken, en in de rigting en neiging der geesten, welke de loop des tijds, sedert hunne jongelingschap heeft te weeg gebragt. Zoo waren er, na de afschudding van het Fransche juk, in 1813, ook in ons Vaderland, die alles tot den toestand van vóór 1795 wilden terugvoeren, en hoe velerlei getuigt er niet, dat men voor veel loffelijks en navolgenswaardigs, uit den vreemde ingevoerd, opzettelijk de oogen sloot, en het afkeurde omdat het vreemd was, dikwerf zonder iets anders veel minder iets beters er voor in de plaats te stellen.
Het spreekt ook van zelf, dat de Schrijver, die in het buitenland veel wereld- en menschenkennis had opgedaan, onder de harde beproevingen, waarmede hij gedurende zijne omzwerving te kampen had, de gebeurtenissen des tijds, en de behoeften der volken en van het Fransche volk inzonderheid geheel anders moest beoordeelen en waardeeren, dan lodewijk de XVIIIde, die bij zijne meer kommerlooze afzondering en afgetrokken wetenschappelijke studiën, onbekend was gebleven met den nieuweren geest des Franschen volks, en voor wien, naar zijn begrip, dat het Fransche Koningschap een fideïcommies ware, hetwelk door elken Koning aan zijnen opvolger in

{==328==} {>>pagina-aanduiding<<}
den ouden staat moest worden overgeleverd, het Koninklijke Huis de eigenlijke spil was, rondom welken alles zich moest bewegen en op welks grootheid alles moest uitloopen.
Aan die verschillende zienswijze had lodewijk filips het te danken, dat hij aanvankelijk door het Hof op zekeren afstand werd gehouden, terwijl men zijnen noodzakelijken invloed wist af te leiden, en hem bijkans uitsloot van den meer engen kring des beraads, en ook ongebruikt liet. Na de ontvangst der noodlottige tijding van 5 Maart 1815, werd hem eene betrekking bij het leger te Lyon, en daarna, bij het wegsmelten van het leger dat napoleon moest tegenhouden, de last opgedragen, om een leger te verzamelen tot dekking der vestingen in het noorden des Rijks; maar het onbestemde in die opdragten toont duidelijk aan, dat lodewijk XVIII weinig vertrouwen in hem stelde: niet omdat hij reden had de verknochtheid des Hertogs aan zijn persoon en belang te mistrouwen; maar omdat deze naar geheel andere beginselen handelde, en de zaken uit geheel andere oogpunten beschouwde. Dat laat zich ook afleiden uit des Konings onverstoorbare gerustheid, dat het leger den overmoedigen banbreker zou bestrijden en gevangen nemen; - uit zijn langdurig blijven te Parijs, in besluiteloosheid waarheen zich te wenden; uit het steunen op zijn zoogenaamd Militair-Huis; in één woord, uit al zijne handelingen gedurende die honderd dagen, in welke het leger van Coblentz vernieuwd zou worden, om, in vereeniging met vreemde legers, den zetel der Fransche Koningen weder te herstellen.
Op bladz. 199 staat een zinstorende fout, die onder de Errata niet is aangewezen. Men leest er: ‘door de aankomst van Baron lodewijk te Gend,’ enz. Dit moet zijn: ‘van Baron louis.’ Louis is hier een geslachtnaam, en dus niet vatbaar om vertaald te worden.
Wij bevelen deze bijdrage tot de geschiedenis aan; zij verdient met aandacht gelezen te worden, en is wèlgeschikt om tot nadenken te stemmen, en tot onthouding van overdrijving in het staatkundige.

m.

m.v.





{==329==} {>>pagina-aanduiding<<}

Godsdienstige en zedelijke novellen van C.E. van Koetsveld. Tweede Verzameling. Te Schoonhoven, bij S.E. van Nooten. 1830. In gr. 8vo. V en 330 bl. f 3-25.

De bekwame verteller zal met dezen tweeden bundel menigeen verblijden. Die oude kennissen ontmoet, zal den vriendschapsband volgaarne op nieuw aanknoopen. Doch hoe velen zijn er, die nooit een ‘Vergeet mij niet’ of de ‘Aurora’ in handen krijgen. Wat vroeger was bestemd voor pater en mater, wordt nu het gansche konvent aangeboden. Het is een geschenk den man waardig, die het aanbiedt, en belangrijk genoeg om door die het ontvangen van alle kanten niet alleen bekeken, maar ook beschouwd te worden.
Wij vinden hier een veertiental verhalen. De meeste zijn reeds hier en elders en ook door ons beoordeeld. Slechts drie nieuwe bijdragen zijn er bijgevoegd, doch zij beslaan hunne plaats waardig. De Eerwaarde Schrijver heeft van de beoordeelingen, door deze Novellen vroeger uitgelokt, een gepast gebruik gemaakt. Het spreekt wel van zelf, dat niet allen lezers dezelfde verhalen gelijkelijk zullen behagen. Er is daarom ook voor verscheidenheid gezorgd; maar wij zouden ons zeer bedriegen, als niet ieder ons toestemt, dat ‘de St. Pietersberg,’ ‘de kracht van het bijgeloof,’ en ‘eene erftante’ den voorrang verdienen, en dat ‘de ware armen,’ zoo menschkundig geteekend, een juweeltje in dezen bundel uitmaken.
Het is wel waar, dat de Heer van koetsveld nog niet zijne Mastland overtroffen heeft, maar gelukkig de man, die een werk schrijft, dat moeijelijk, zij het ook door hem-zelven overtroffen wordt! Het talent, dat hem dien roem bezorgde, verloochent zich echter nergens. Hij is in 't bezit van eene benijdenswaardige gave, om eenen helderen blik in het leven zoo als het is te werpen, en het aanschouwde zuiver weder te geven. Overigens gelooven wij, dat dezen bundel het bewijs in zich draagt van hetgeen de Schrijver in de Voorrede zegt: ‘Het men-
{==330==} {>>pagina-aanduiding<<}
schelijk leven in zijne hooge beteekenis en eindeloos vele vormen, als de uitdrukking van het eeuwige in den tijd, van het geestelijke in de stoffelijke wereld; als afwijking van God, en tevens als eene worsteling om tot God weder te keeren; het leven in de volheid van het woord, verdorven en verloren door de zonde, maar hersteld en herwonnen door het Evangelie: - dat was en is mijne studie, het te beoefenen mijn denken, het te schetsen mijn lust, het te heiligen zoo veel in mij is, 't eenig doel van al mijn pogen.’
Wij twijfelen geenszins, of de welwillende ontvangst van deze tweede verzameling zal den waardigen Schrijver aanmoedigen, om met zijn geoefend oog te blijven rondzien in de zedelijke en maatschappelijke wereld, en het publiek er de uitkomsten van op zijne wijze mede te deelen.




De moeder in den huiselijken kring, of de grondbeginselen der moederlijke pligten, op gemeenzame wijze toegelicht. Naar het Engelsch van John S.C. Abbott. Geschenk voor jeugdige echtgenooten en moeders. Met eene Voorrede van J.J.L. ten Kate. Te Amsterdam, bij Gebroeders Willems. 1850. In gr. 8vo. 200 bl. f 1-80.

Dit wèlgeschreven werkje verdient ten volle den lof, door den Eerw. ten kate daaraan toegekend. Het is een regt nuttig, menschkundig en onderhoudend geschrift, dat wij in de handen van alle echtgenooten en moeders wenschen zouden. Men moet zelf kinderen hebben en geroepen zijn om met kinderen om te gaan, om de uitnemende gepastheid der hier medegedeelde raadgevingen in te zien en toe te stemmen. De voorstelling is uit het leven genomen en wordt door allerlei verhalen en verdichte tooneelen uit de kinderkamer opgehelderd. Het geheel ademt den geest des Evangelies. En als in de voorrede de aanmerking wordt gemaakt, dat hier wel eens iets voorkomt, dat stijf en vormelijk of methodistiesch heeten moet, en dat de stijl niet altijd van eenige

{==331==} {>>pagina-aanduiding<<}
breedsprakigheid is vrij te pleiten; dan stemmen wij wel met die aanmerking in, maar haasten ons ook er bij te voegen, dat zij niets ontneemt aan de bruikbaarheid van het boeksken; hetwelk ook door eene nette uitvoering zich aanbeveelt. Gods zegen ruste er op in ruime mate!

Het vaderlijk huis. Novelle, door Victor Strauss. Te Utrecht, bij W.H. van Heyningen. 1850. In gr. 8vo. 252 bl. f 2-60.

De romanpoëzij is het orakel der negentiende eeuw; zij voert den schepter in het gebied der Fraaije Letteren, en is in het bezit eener magt, die op het gevoel, op de gedachte, ja op het geheele volksleven eenen belangrijken invloed heeft. Wien is het onbekend, dat zij in Frankrijk de Republiek heeft helpen voorbereiden. Maar dan mag zij ook hare rozenvingeren wel eens uitstrekken, om den geschokten lijder een tegengif toe te dienen. Ziedaar wat de vriendelijke Muze van victor strauss heeft gedaan.
Wie sloeg niet met weemoed de baldadige uitbarstingen in Duitschland, onder de anders zoo ernstige zonen der Germanen, gade? Wiens hart bloedde niet bij de schandtooneelen van Berlijn, Weenen en Frankfort? Waren dit de kinderen van het volk, dat ontboeid, verlost en zegevierend vóór ruim dertig jaren aan de boorden van de Seine den God zijns heils met een dankbaar lied verheerlijkte? Maar men had ook den goedwilligen Duitscher stuk voor stuk, eerst zijne kerk-leer, toen zijnen bijbel, vervolgens den christus, en eindelijk zijn God en de hope des beteren levens ontnomen! Wat zou hij langer op de aarde koningen gehoorzamen, die den Schepper van hemel en aarde hadden weggedacht? Die zichzelven een God is, zou hij niet zijn eigen vorst en wetgever zijn? Men zag de kerken ledig, ontvolkt; wat zou men ook in eene Christelijke Kerk doen, waar geen

{==332==} {>>pagina-aanduiding<<}
christus is? Zijn pligt zag men veel aanschouwelijker en aangenamer in den schouwburg voorgesteld, dan men dien uit eene dorre zedekundige, afgetrokken wijsgeerige voordragt op den ontwijden kansel kon hooren, van eenen man, die zich nog enkel uit beleefdheid een Christelijk leeraar liet noemen.
De oproeren van 1848 waren een examen, dat de geest der duisternis zijnen kweekelingen afnam, en ongetwijfeld is hij buitengemeen voldaan geweest over de blijken van gemaakte vorderingen. Doch dat examen heeft oogen geopend, slapenden wakker geschud, en gewetens uit den doode opgewekt. Daarvan getuigt menig geschrift, dat de bronnen doet zien van het kwaad en het eenigst geneesmiddel aanwijst, hetwelk den kranken mensch het bloed frisch, krachtig en vol door de aderen zal doen stroomen.
De Novelle, die wij nu aankondigen, is met dit doel geschreven. De verblinding van het ongeloof, dat zijn heil zoekt in de oplossing van maatschappelijke orde, is met eene vaste hand aangewezen; de genezende kracht des geloofs in christus is in eene waardige familie en in een echten Duitschen, naar ziel en ligchaam gezonden landman voorgesteld. Er heerscht een innig godsdienstige toon in dit verhaal. De karakters zijn uitmuntend geteekend, alleen de vrouwen spelen eene onbeduidende rol. Vooral boeit de geschiedenis der bearbeiding van bertholds gemoedstoestand de aandacht. Wij houden er niet van, dat een Vertaler zijnen Schrijver gaat veranderen, omwerken en misschien laat zeggen, wat hij nimmer zou beamen, maar wij danken den Vertaler dezer Novelle, dat hij er een aangenaam slot aan heeft toegevoegd; want zoo als strauss eindigt, laat hij den lezer eene teleurstelling achter. Niemand zal over dit wèlgelukt slot den Vertaler lastig vallen. Die het niet goedvindt echter, kan met het twaalfde Hoofdstuk eindigen; òns heeft het, zoo wel als het geheel, uitmnntend bevallen.






{==333==} {>>pagina-aanduiding<<}

Boekbeschouwing.

De geest des Christendoms in zijne hoogste ontwikkeling tegenover den geest des tijds in zijne ontaarding, of beschouwingen over het Christendom in deszelfs handhaving van het beginsel der liefde. Naar het Fransch van Edmond de Pressensé. Met eene Voorrede van B.T. Lublink Weddik, Evang. Luth. Predikant te Amsterdam. Te Amsterdam, bij Gebroeders Willems. 1850. In gr. 8vo. XII en 269 bl. f 2-70.

De strijd, nu drie jaren geleden, aan de boorden der Seine begonnen, is minder een strijd over zedelijke beginselen, dan over stoffelijke belangen, en zijne uitbarsting is niet anders geweest dan het naar buiten slaan van eene ziekte, welke de Maatschappij onder de leden had, en die haar reeds lang aan verzwakking en verborgen koorts had doen lijden.
De Europesche Maatschappij staat, in hare wording en ontwikkeling, in een onafscheidelijk verband met het Christendom. Zonder dit laatste ware het zich ontwikkelende volksleven der middeleeuwen slechts een dor geraamte. Wien bleef het onbekend, hoe veel de hervorming der zestiende eeuw heeft bijgedragen tot de hoogere zedelijke ontwikkeling van Europa? Aan het Christendom heeft 't zijne verlichting en beschaving, en zijne stoffelijke overmagt over niet-Christelijke volken te danken. Is het dan vreemd, dat, naarmate men het Christendom uit het volksleven zocht te verdringen, ook de maatschappelijke orde in dezelfde mate werd geschokt. De band der zigtbare met de onzigtbare wereld kan niet verbroken worden, of de maatschappelijke harmonie, door het Christendom ontstaan, gaat in eene wanklank verloren, en gelijk in de scholen het Pantheïsmus het individuële van den geest vernietigt, zoo treedt in de Maatschappij een Pananthropismus op, dat de burgerlijke

{==334==} {>>pagina-aanduiding<<}
persoonlijkheid in het algemeen begrip van den Staat doet ondergaan.
Europa heeft getoond, die ontbinding niet te begeeren; het wil stoffelijk niet verwezenlijken, wat wijsgeerig was voorbereid. Maar wij moeten ons evenwel het gewigt niet ontveinzen der vraag: of de reactie bij magte is om de verbroken orde te herstellen, en nieuwe aanrandingen af te wenden; - dan of van elders, tot daarstelling eener nieuwe orde van zaken, hulp te wachten is? Wij gelooven het laatste en wachten de redding van het Christendom. Misschien laat het een geslacht varen door zinnelijkheid bedwelmd, maar bezielt het dan een nieuw geslacht, dat vatbaar is voor eene betere orde; want teruggang is niet denkbaar; en er is geen beter voertuig van vooruitgang dan het Christendom.
Dáárop wijst de Heer de pressense in dit boekwerk, en de Eerwaarde lublink weddik zegt er in zijne voorrede onder anderen dit van: ‘Wij erkennen hier een maatschappelijk en een wijsgeerig kritisch beoordeelend onderzoek, zoo wel der nieuwere Socialistische als der Wijsgeerige school, eene beoordeeling der twee groote tijdvormen, waarin de Openbaring verschijnt, als Catholicismus en Protestantismus, terwijl de Schrijver zich ook daar boven tracht te verheffen en den terugkeer tot het ware, het zuivere en niet bloot leerstellige Christendom meent te ontdekken in den geheelen omvang, de krachtigste opvatting van christus offer - het toppunt, het brandpunt der liefde Gods.’
De Schrijver-zelf getuigt van zijn werk: ‘Uitgaande van de in mijn oog bewezene daadzaak, dat er altijd eene wederkeerige betrekking tusschen de instellingen eener maatschappij en de algemeene denkbeelden, die in haar midden zich den weg banen, bestaat, heb ik gepoogd, geleidelijk eene voor eene derzelve, die onder ons magt uitoefenen, aan eene opzettelijke beschouwing te onderwerpen, en in dezelve de diepliggende ware oorzaak onzer tegenwoordige bezwaren te vinden. Ik heb ze vrijmoedig, naar ik meen, rondborstig, zonder eenige bitterheid jegens de mannen, die ze vertegenwoordigen,

{==335==} {>>pagina-aanduiding<<}
overwogen, terwijl ik mij voor oogen hield, dat zij meestal hoogere waarde bezitten, dan hunne leeringen, maar zonder mij verpligt te achten, die leeringen zelve te sparen, telkenmale, als zij mij toeschenen, met de maatschappelijke orde in strijd, of midden op den weg als slagboomen voor den godsdienstigen en maatschappelijken vooruitgang geplaatst te zijn.’
Wij zullen zien of hij zijn woord gestand heeft gedaan. In de eerste verhandeling wijst hij den voorrang aan, welke aan het beginsel der liefde in de godsdienstige geloofspunten en de maatschappelijke instellingen is toe te kennen, en hoe noodzakelijk het is in de verjeugdiging van godsdienstige geloofsbegrippen het eerste vraagstuk voor het tweede op te lossen: natuurlijk, omdat de godsdienst mislukt, indien zij door de maatschappij wordt gevormd; vermits de laatste door de eerste behoort gevormd en geleid te worden. Ten slotte zegt hij, onder anderen: ‘Zijt gij niet getroffen door dezen verwonderlijken zamenhang tusschen het maatschappelijk en het godsdienstig vraagstuk?... Zoo wel bij het eerste als bij het tweede wil men het beginsel der liefde in alle zijne regten herstellen. Begrijpt gij nu, waarom wij bovenal op de godsdienstige hernieuwing aandringen? Verovert dit beginsel van liefde op de tegenovergestelde beginselen, die in de wijsbegeerte en godsdienst hetzelve zoeken te verduisteren en de overwinning in de maatschappelijke en staatkundige orde zal weldra aan uwe zijde zijn. Gij hebt in deze orde slechts den weerschijn eener hoogere orde. Ontsteekt dan bovenal de vlam der liefde, ontsteekt haar in de Godsdienst. Dat de Godsdienst, meer dan zij zulks immer heeft gedaan, het beginsel der liefde doe schitteren, - en gij zult ontwaren of het verkrijgen van maatschappelijke hervormingen u moeijelijk zal vallen. - Herinnert u, dat het beginsel van regtvaardigheid en vrijheid, zoo bewonderenswaardig in onze wetten, in die burgerlijke gelijkheid en vrijheid, welke niets ons kan doen verliezen, gegrift, slechts daarom gemakkelijk in dezelve overgegaan is, omdat de godsdienstige omwenteling, die er aan beantwoordde,

{==336==} {>>pagina-aanduiding<<}
reeds lang een voltooid feit was. De Hervorming is der Fransche omwenteling twee eeuwen voorafgegaan en aan haren invloed, die zich zelfs op hen uitoefende, welke haar leerstelsel verwierpen, is de volkomene bevrijding van het Theokratische regt der middeleeuwen te wijten.’
In de tweede verhandeling wijst de Schrijver de oorzaak der onmagt van het Socialismus en de Pantheïstische rigting aan, voor het beginsel der liefde doodelijk. Hij begint met te zeggen, wat hij door dat beginsel verstaat, toetst daarna het Socialismus, en wijst op diens grondbeginselen, die geene andere zijn, dan afschaffing der individualiteit, verbeurdverklaring der vrijheid, ontkenning van het zedelijk kwaad, en verwerping van eene onzigtbare wereld. Dit alles leidt hij tot het Pantheïsmus terug, welks ontstaan en ontwikkeling hij gadeslaat, totdat het eindigt met naar het meesterschap der wereld te dingen. Hij bewijst, ten slotte, dat het Pantheïsmus, wel verre van het beginsel der liefde in zich op te nemen, dat beginsel naar zijn aard en strekking moet vernietigen.
In de derde verhandeling behandelt de Schrijver het Socialismus in zijne onderscheidene scholen. Hij wijst op het Sint-Simonismus, dat er aan voorafging en bepaalt de aandacht bij de werken van michilet en quinet: de eerste van welke onlangs door het openbaar gezag in zijn onderwijs is geschorst. Beide die mannen ijveren, om, met verwerping van het Christendom, een modern heidendom in te voeren. Daarna geeft hij een kritisch overzigt van het stelsel van la mennais, hetwelk in al zijne ongerijmdheid, en tegenstrijdigheid met zich-zelven, wordt ten toon gesteld. Vervolgens stelt hij de dwaasheid in het licht van pierre leroux, die nog overtroffen wordt door fourrier, wiens droomerijen aan krankzinnigheid grenzen; doch welke allen voor proudhon nog wijken moeten, die er rond voor uitkomt, dat de mensch geene andere bestemming heeft, dan te werken en te eten, en dat het ideaal der menschheid zal zijn voltooid zoodra de voortbrenging en de verteering gelijk zullen staan.
Daarop volgt eene beschouwing van de antisocialisti-
{==337==} {>>pagina-aanduiding<<}
sche wijsbegeerte, de Deïstische rigting, welke de Schrijver even verderfelijk acht voor het beginsel der liefde. Hij onderzoekt hare wijsgeerige en godsdienstige grondslagen en beschouwt haren strijd. Gedwongen naar buiten te treden, heeft zij gepoogd de wijsbegeerte van het vulgus, die hare sterkten bestormde, af te slaan; hoewel deze bedwongen werd door het kanon van cavaignac, veel meer dan door de theoriën van thiers en anderen. De pressensé doet zien hoe de wijsgeeren, als vormden zij eene Egyptische priesterkaste, hunne leer afsloten voor het volk, terwijl men uit de hoogte aan het volk de godsdienst liet, als eene wijsbegeerte bij afslag. Geen wonder, dat het volk óók de volle waarheid, óók eene wijsbegeerte wilde bezitten, die zich onafhankelijk van God stelt, en van al wat godsdienst is. De wijsbegeerte der Akademie miste ook de geschiktheid om populair te worden, wijl zij in strijd was met de behoeften van het leven. De Schrijver staaft dit door het Deïsmus dier wijsbegeerte te vertoonen zoo als het is vervallen door zelföverleving, of door te sterk geleefd te hebben. In het midden der vorige eeuw was het, wat het Socialismus thans is, en nu treedt het om, als een oud geworden ligtmis, die loszinnige kwanten met zedelessen vervolgt, terwijl zijn eigen gelaat alle teekenen draagt van vroegere buitensporigheden. Het heeft dan ook geen regt om het Socialismus te veroordeelen. De pressensé toont wijders aan, dat het Deïsmus met zijnen onverbiddelijken God, die als pilatus zegt: ‘Wat ik geschreven heb blijft geschreven!’ en grillig als de Grieksche wetgever, die uit zijn rijk verdween na eene wet te hebben vastgesteld, even als het Socialismus verstoken is
van het levenwekkend beginsel der liefde.
Nu zet de Schrijver den voet op het Christelijk gebied. Negatief te werk gaande, wijst hij eerst aan, waar en in hoe verre daar het levenmakend beginsel der liefde gemist wordt, die de Maatschappij voor ontzenuwing en vernietiging zal behoeden.
Hij begint met het Catholicismus voor een godsdienstig Socialismus te verklaren; eene beschuldiging belangrijk genoeg, om een afdoend bewijs te vragen. Wij

{==338==} {>>pagina-aanduiding<<}
moeten hem lof geven, dat hij aan het nieuw-Catholicismus en wat daarmede in verband staat, allen invloed op zijn oordeel ontzegt. Hij houdt zich uitsluitend aan de protekollen der wetgevende vergadering van Trente, die de onveranderlijke leer der Kerk heeft vastgesteld. Met de besluiten van dat achtbaar Concilie in de hand tracht hij te doen uitkomen, dat het Catholicismus even als het Socialismus de individualiteit opheft, door elks persoonlijkheid aan zich te onderwerpen, zoodat het zelfs de zuchten van onze gebeden bepaalt, en in onze plaats of voor ons handelt, gelijk in het Socialismus de Staat dat moet doen. Verder, zegt hij, is het Catholicismus ook daarin aan het Socialismus gelijk, dat het individu, geheel aan de Kerkelijke maatschappij ondergeschikt, zonder eenige zelfstandigheid zijne kracht en leven van daar moet ontleenen. Hij staaft dit met de voorstelling, die zich het Catholicismus maakt van de Sacramenten als een opus operatum. Met veel scherpzinnigheid wijst hij de gelijkheid van beginsel aan tusschen beiden, zoo als het Catholicismus, hoewel alles behalve Pantheïsmus, evenwel God zoo ver mogelijk van de aarde, of liever van het hart der leeken, verwijdert, en zelve als zijn plaatsbekleeder opstaat, in zijne regten treedt, en er rijke voordeelen uit trekt. Wij laten het voor Catholieken over te toetsen en te beslissen, of de Schrijver het beginsel en de gevoelens hunner Kerk zuiver heeft uitgedrukt, wanneer hij haar beschuldigt van het goddelijke geheel uit den mensch weggenomen te hebben. Wij gelooven, dat de Schrijver op dit punt niet geheel van overdrijving is vrij te pleiten, dat hij geen onderscheid genoeg maakt tusschen toevalligen vorm en wezenlijken inhoud. Wij erkennen het, dat er geen Christelijke waarheid is, welke niet in het Catholicismus bewaard is gebleven, maar dat er ook bijkans geene waarheid is, die niet diep onder het wegvretend stof van vele eeuwen bedolven ligt, tot
welks reiniging een sterke, door Gods geest geheiligde hand behoort.
Meer gegrond komt het ons voor, als bij het Catholicismus beschuldigt, dat het, door zich tusschen God en

{==339==} {>>pagina-aanduiding<<}
den mensch in te werpen, de gemeenschap tusschen beiden in den weg staat, zoo dat het zelfs in den hemel tusschenwezens plaatst, die den mensch de toenadering beletten. Zeer waar en niet minder naïf drukte dit eens een man uit, die, door innerlijke behoefte naar het Protestantisme gedreven, zeide: ‘Wij moeten zoo vele gebeden tot de Heiligen opzenden, dat wij er niet toe kunnen komen om tot God-zelven te gaan,’
Bij die verbreking van de levensëenheid met God, vraagt de Schrijver, hoe 't beginsel der liefde in God erkend zal worden? In de som voor welke de kerk de vergiffenis uitdeelt is het antwoord. De mensch moet koopen wat de liefde om niet zou geven. Nu treedt van zelf het belang in hare plaats, en op dien grond beweert hij, dat het beginsel der liefde zich in de Catholieke maatschappij niet kan ontwikkelen, evenmin als de vrijheid en vrijzinnigheid.
Op den weg der ontkenning voortgaande, nadert de Schrijver het Protestantismus en beantwoordt de vraag, of hetzelve genoegzaam zij, om het beginsel der liefde in zich op te nemen, te bewaren en te ontwikkelen, zoodat het de Maatschappij met een nieuw leven kan doordringen. Men vergete echter niet, dat hij steeds geplaatst is op het terrein van den dag. De maatschappelijke toestand, vooral in Frankrijk, bevindt zich nog immer in een tijdperk van overgang, waarin elk gevoelt te veel te wagen, wanneer hij iets bepaalds voor de toekomst wilde vaststellen. Vandaar de moeijelijkheid, om aan de tijdvormen, het Catholieismus en Protestantismus, het leidend beginsel toe te vertrouwen; vandaar ook, dat de uitkomsten van het onderzoek steeds naar het negatieve overhellen. Intusschen bewonderen wij de helderheid van den blik, dien de Schrijver rondom zich werpt.
Na gesproken te hebben over de twee vormen van godsdienst en zedelijkheid, waarin zich Europa sedert drie eeuwen gescheiden heeft, toen het Germaansche élement zich van het Romanische losscheurde, en eene veredelende kracht ontwikkelde, die de persoonlijke vrijheid in wezen riep, en een volksburgerregt deed geboren wor-
{==340==} {>>pagina-aanduiding<<}
den, dat op Frankrijk, langs eenen breeden omweg door Engeland en Amerika, gewerkt heeft, stelt hij vast, wat het eigenlijk beginsel van het Protestantismus zij in wezen en in vorm. Toonende, dat hij den vorm der vrijheid niet met het wezen des geloofs verwart, drukt hij zeer juist het onbestaanbare uit van de stelling, dat het Protestantismus niet anders zoude zijn dan vrijheid van onderzoek.
Van nu af vervalt de Schrijver, naar onze meening, eenigzins tot eenzijdigheid, dewijl hij zich uitsluitend beweegt op een zuiver Calvinistisch terrein, de leer van Gods volstrekte souvereiniteit aannemende als het materiëel éénig beginsel van het Protestantismus. Dit stelt hij voor als onvoldoende om het menschdom met het groote beginsel der liefde te bezielen; vermits het Gode een karakter van onbewegelijkheid toedicht, gelijk het Deïsmus. Hij verzuimt wel niet alles, wat ter vergoelijking is aan te voeren, bijeen te zamelen en zelfs te roemen; maar hij kan toch dit stelsel niet vrijpleiten, dat hetzelve het beginsel der liefde aanrandt: in God door de volstrekte wijze, waarop zijne souvereiniteit wordt voorgesteld, en in den mensch, door de vernietiging zijner zedelijke vrijheid.
De pressensé ontwikkelt dat op zijne wijze. Men moge van hem verschillen, wat hij aanvoert verdient evenwel een gezet en ernstig nadenken. Uit hetgeen hij gesteld heeft trekt hij het gevolg, dat het Protestantisme of Calvinisme tot een half Catholicismus werd geleid, dat zijne sterkte zocht in besluiten van Synodes, die zich geroepen achteden het leerstelsel als bij overlevering te bewaren en zich verkocht aan een gezag op papier.
Alzoo het Protestantismus geformuleerd hebbende in zijn werkend beginsel, tracht hij te bewijzen, dat het ongenoegzaam moest zijn, om de maatschappelijke vernieuwing tot stand te brengen. Hij wil doen zien, dat het de Maatschappij niet verder dan tot staatkundige vrijheid heeft willen brengen. Men bedenke nogtans, dat al wat de Hervorming tot de vorming en ontwikkeling der burgerlijke Maatschappij, als zoodanig, heeft bijge-
{==341==} {>>pagina-aanduiding<<}
dragen, onzes bedunkens niet anders wezen kon, dan de uitkomst van toevallige omstandigheden, waarin zij, willens en onwillens, verwikkeld werd, en dat men, in dit opzigt te veel bepalende, te veel van haar afleidende, al ligt gevaar loopt van te veel te stellen. De Fransche omwenteling uit de vorige eeuw moge een schakel zijn in de keten der gebeurtenissen, die zich aan het protest, op de deuren van de Wittenbergsche slotkapel aangeslagen, vastknoopen, noch luther, noch zwingli, noch calvijn zouden, indien zij er kennis van konden nemen, bij de heldendaden dier revolutie een juichtoon geslaakt hebben als die, welke Rome bij de Spaansche auto da fé's, bij de Nederlandsche slagtingen, en bij de Parijsche bloedbruiloft aanhief; wijl de laatste de uitdrukking van zijn eigen werk aanschouwde, doch de eersten eene afwijking van den door hen afgebakenden weg zouden betreurd hebben. De Hervorming had maatschappelijk tot devies gekozen het woord des Heeren: ‘Mijn rijk is niet van deze wereld.’ Genoeg, het wil er bij ons nog niet in, dat de Fransche revolutie een werk, of zelfs maar een uitvloeisel der Hervorming zoude zijn. Wie zal ook gelooven, dat d'alembert, didérot, d'holbach en voltaire de beginselen aanhingen der Hervorming uit de zestiende eeuw? Hun protest was evenzeer tegen het
Christendom, tegen God, als tegen de koningen en het koningschap gerigt, en de man, die verlangde den laatsten koning te wurgen met het ingewand van den laatsten priester, was wel een vuilaardig uitwerpsel van het ongeloof, maar evenmin een kind van het Protestantisme als van het Catholicisme.
Eene andere vraag is, of het Protestantisme in zijnen tegenwoordigen vorm genoegzaam is om de Europesche Maatschappij een nieuw leven in te storten, of zoo als wij de zaak met een Nederlandsch oog bezien, te ontwarren en tot eenheid en harmonie te leiden. De Schrijver antwoordt ontkennend en geeft tot reden zijne inwendige verdeeldheid. Hij beschouwt ze niet bloot met een Fransch oog, dat over alles wel behagelijk, maar toch luchtig en vlugtig heenloopt. Zijn blik op het Fran-
{==342==} {>>pagina-aanduiding<<}
sche Protestantisme is somber genoeg. ‘Onder ons - zegt hij - oefent het Protestantismus zulk een geringen invloed uit, dat velen uwer vragen, waar het zich verbergt, dewijl men het zoo weinig opmerkt. Het is beter, dat het zich maar niet ten toon stelt, want het is jammerlijk verbasterd. De Protestantsche kerk van ons land kan zich naauwelijks eene kerk noemen; gij hoort in dezelve onderscheidene leerstellingen, die elkander weêrspreken.’ - ‘Droevige toestand, die slechts te zeer bewijst, dat het Protestantismus, even als overal elders (?), zijnen tijd gehad heeft. Zegt dit, dat het geenerlei bestanddeel voor de toekomst bevat? Integendeel, wij weten, dat in hetzelve reeds de snaren dier toekomst trillen. Ja, naar welke zijde wij ons ook mogen keeren, wij vinden in het Protestantismus eenen arbeid, die vruchten zal dragen.’
Na aldus het tegenwoordige in verband met het verledene doorloopen te hebben, werpt de Schrijver een zielverheffenden blik in de toekomst, zoo als alle verschillende rigtingen naar de toekomst streven en van alle zijden de blikken zich naar het Oosten wenden, om dáár de ster te zoeken, die ons tot christus moet geleiden. Ten einde een stellige slotsom te naderen, gaat hij de rigtingen na, welke hij bereids heeft beoordeeld, en onderzoekt, wat de jonge Eklektische school, zoowel het praktische als bespiegelende Deïsmus vermag, om den nieuwen weg des heils te banen. Even onbevredigend als op dit punt het antwoord is, zoo valt ook de slotsom van zijn onderzoek naar het Socialismus ongunstig uit. Alleen is het een verblijdend verschijnsel, dat bij beiden, en vooral bij het Socialisme en de School van buchet, en bijzonder in de Esquisse d'une science morale door alphonse gilliot, eene geestelijke verheffing tot het Evangelische niet te miskennen is. Ons komt het natuurlijk voor, hoezeer de Schrijver het beklaagt, dat de Socialist, die behoefte gevoelt aan het Christelijk élement, de bevrediging in het Catholicismus zoekt. Hij was er van uitgegaan, en dewijl het Socialismus geene vooruitgang maar eene afwijking is, moet hij beginnen

{==343==} {>>pagina-aanduiding<<}
met terug te keeren. Op die terugweg ligt het Catholicisme hem het naast.
Belangvol zijn des Schrijvers opmerkingen over den Staat van het Catholicismus; wat het, bij de vrijwording des geestes, van de toekomst te wachten heeft, en wat het zelf verlangt en wenscht. Het Protestantismus stelt hij zich voor in het nieuwe leven, waarin het zich vooral in Duitschland en Frankrijk openbaart, en het streven om het Christelijk beginsel, losgemaakt van menschelijke inzettingen, zuiver op te nemen en vast te houden.
Allerwege dus een streven naar verbetering, eene zucht tot vooruitgang, en toch overal belemmering. Waarin die gelegen is spoort de Schrijver na. Hij vindt ze in de verwikkeling der godsdienstige vormen met de Maatschappij, of liever met den Staat, dien zij dienen als slaven, tegen knechtelijke bezoldiging; zoodat zij niet van zelfstandige overtuiging, maar van de schatkist afhangen. Hij ziet in de scheiding van den Staat en de Kerk en de onafhankelijkbeid der laatste van den eersten den val der bestaande vormen, de geboorte van een nieuw leven. Wij houden het er voor, dat hij zich in het eerste bedriegt; getuige de ervaring der vrije Schotsche kerk, die, na hare onafhankelijkheid bereikt te hebben, even vast blijft in den Geneefschen kerkvorm; getuige de geschiedenis der kerk in de Vereenigde Staten, waar de vormen, sedert de kerk op zich-zelve staat, wel verveelvuldigd, maar niet verzwakt zijn.
Wij zijn het eens met de pressensé, dat het Christendom niet afhangt van het goud, waarmede de Staat de openbare godsdienstoefening ondersteunt. De Christelijke kerk heeft zelfs met en onder tegenwerking en bloedige vervolging van den Staat, het hart der volken veroverd; maar wij kunnen bij lange na niet toestemmen, dat het een bewijs of blijk zij, dat de Staat de godsdienst veracht, of zelfs minächt, als hij door erkenning en bezoldiging drie of vier godsdiensten onderschraagt. Hij, die als regering genomen, het geheel der bevolking vertegenwoordigt, doet met die erkenning niets meer dan

{==344==} {>>pagina-aanduiding<<}
ieders natuurlijk en zedelijk regt eerbiedigen; met de bezoldiging niet anders, dan ieder uit te keeren, wat hij, krachtens eene wet, tot dit doel heeft zamengebragt. Wij verklaren, niet te begrijpen, hoe de Schrijver er toe komen kan, te verlangen, ja te eischen, dat de Staat slechts ééne eeredienst dulde, ten einde zich godsdienstig te betoonen. Maar welke dan? Die der meerderheid of die der minderheid? Of die van de eigen persoonlijke overtuiging der Regering? Wij wachten weinig goeds van eene geloofsbelijdenis op kommando. En waarheen met de niet gedulden? Moeten die tot niets gebragt, of geacht worden de godsdienst van den Staat aangenomen te hebben? Gaat dit op, dan wordt de Veertiende lodewijk gekanoniseerd, want hij had, van dit standpunt gezien, groot gelijk, toen hij die huiveringwekkende logen proklameerde: ‘Geheel Frankrijk is Catholijk!’ Zoo vervallen wij tot eene ongerijmdheid; doch wenden wij ons liever tot de laatste verhandeling!
Deze is bestemd, om de eenige mogelijkheid aan te wijzen, door welke de godsdienstige hernieuwing eene maatschappelijke nieuwe orde voorbereidt en tot stand brengt. Aan dit resultaat stelt hij twee voorwaarden. De eerste is: dat het beginsel der liefde niet buiten het beginsel der vrijheid en regtvaardigheid kan plaats vinden; omdat de vrijheid de mogelijkheid is der liefde, als zijnde eene zelf-overgave; - de andere, dat er zoowel van de zijde Gods, als van de zijde des menschen eene werkelijke gave en offer besta. Aan dien eisch wordt voldaan in de verzoening, de verlossing door christus volbragt aan het kruis, als een feit der vergiffenis. Voortreffelijk ontwikkelt hij dit denkbeeld. Hij ziet het behoud der menschheid alleen in den terugkeer naar het kruis, dat de wijsheid dezer wereld met den sluijer van duizend twijfelingen heeft omhangen, terwijl zij het bezit en overprikkelend zingenot als eene chloroforme toedient om bewusteloos in den afgrond der eeuwigheid weg te vallen. Het doet ons genoegen, dat de Schrijver van een terugkeeren, niet van een beginnen spreekt. Daarmede is het ook uitgemaakt, dat het beginsel, dat hij

{==345==} {>>pagina-aanduiding<<}
roemt, wel in staat is iets nieuws voort te brengen, doch zelve niet nieuw is. Trouwens het door hem geprezen beginsel heeft zich bij alle verbasteringen, waarover men te klagen heeft, staande gehouden. Zonder dat ware de gemeente des Heeren reeds lang opgelost, en alleen de afwijkingen er van hebben de uitbarstingen uitgelokt der onzedelijkheid, welke zich, bij ‘een driemaal sterkeren maaltijd’ tot algemeene orde wil verheffen. ‘Het zal [daarom] niet meer de geloovige menschheid zijn, die zich geheel natuurlijk, gelijk de eerste Christenen, aan den voet van het kruis schaart, maar het zal de menschheid zijn, die geheel met gebroken harte tot hetzelve terugkeert, wetende, wat het zegt zich er van te verwijderen, het slechts door de bevelen der menschelijke denkwijze te aanschouwen, die vermoeid van het weten, om nu te zien, om te aanbidden, tot dat kruis terugkeert.’
De pressensé noemt het feit der vergiffenis, aan het kruis van christus bewerkt en geopenbaard, een geestelijk en zedelijk wonder, en te regt; want een Apostel getuigt ook, dat de Engelen begeerig waren er een bewonderenden blik op te slaan. Maar hoe wordt dit feit als waarheid getoetst? Niet door redenering, wel door beproeving. Een wijsgeerig stelsel eischt onderzoek, een feit ondervinding. ‘Indien het een uitwendig feit, een feit der natuurlijke historie is, neemt het vergroetglas of het ontleedmes, indien het een zedelijk feit is, hetwelk voorgeeft [wij lazen liever om de juistheid: “beweert”] uwe ziel en uw geweten te bevredigen; brengt hiermede uwe ziel en uw geweten in aanraking: indien het u in waarheid bevredigt, dan weet gij, welke waarde het bezit! Ik heb slechts dit te doen, dat ik u namelijk het feit, waarop het Christendom berust, doe kennen. Het is uwe taak te gevoelen, of dit feit aan uwe inwendige behoefte voldoet; indien gij op den aanblik van den stervenden crristus uitroept: “deze mensch is waarlijk Gods Zoon,” gelijk zulks ons verhaald wordt van dien Romeinschen hoofdman, toen hij voorbij het kruis ging en hetzelve beschouwde, slaat dan geloof aan

{==346==} {>>pagina-aanduiding<<}
de zielsverheffing uwer harten, deze bedriegt u niet.’ Zeer waar. Daarom had ook de Heer-zelf het innerlijk gemoedsbestaan als een onbedriegelijk kriterium van den oorsprong zijner leer aangewezen, toen hij ronduit verklaarde: ‘Zoo iemand wil den wil doen van Hem die mij gezonden heeft, die zal erkennen, of deze leer van God is, of dat ik van mij zelven spreek.’
In het feit der verlossing ligt de geschiedenis der menschheid. Het is de uitdrukking der goddelijke liefde. Hij begint met het begin, door tot de schepping van den mensch op te klimmen en ze te beschouwen als het eerste geheim der liefde in het Christendom. Hij zet zich alzoo op een vast standpunt, om er den draad zijner stelling aan vast te knoopen, en het kluwen af te winden. De liefde Gods moet echter door den mensch met liefde van zijnen kant beantwoord worden. Uit de hand van zijnen Schepper gekomen, is hij slechts aan zijnen Schepper door eenen natuurlijken band verbonden. De liefde-zelve treedt eerst in het leven, wanneer hij zich met eene vrijwillige keuze aan God heeft overgegeven. Maar nu kan hij alleen zijnen wil aan God geven door middel van gehoorzaamheid, waarop de vereeniging tusschen Schepper en schepsel, of, zouden wij liever zeggen: de gemeenschap tusschen vader en kind berust. Nu moest hij ook tot eene vrijwillige keuze geleid worden tusschen gehoorzaamheid of opstand. Daartoe was eene beproeving noodzakelijk, doch deze sloot de noodzakelijkheid van den val niet in. Zij liet slechts, als vrije daad, de mogelijkheid toe. De mensch heeft den opstand, den afval, de verbreking van de zedelijke levenséénheid met God gekozen. Aan hem dus en aan hem alleen zijn de rampzalige gevolgen, die bij zoodanige uitkomst niet konden achterwege blijven, te wijten. Zij kon dus geen nadeeligen of vernietigenden invloed op Gods liefde uitoefenen, die niet weggenomen werd of kon worden door eene daad buiten God. Zeer natuurlijk; want dan zou de zonde in hem eene onvolmaaktheid gebragt hebben.
Die liefde heeft zich vol ontferming geopenbaard, door

{==347==} {>>pagina-aanduiding<<}
in plaats van aan zijnen toorn tegen het kwade gevolg te geven, en den afvallige aan de gevolgen van zijnen afval ter prooi te laten, vergiffenis aan den schuldigen te schenken. Doch hoe zal de mensch aan die, nu niet slechts gevende, maar ook vergevende liefde beantwoorden? Door zich aan God terug te geven. Maar hoe zal hij dit vermogen? Hoe zijn hart Gode gewijd, bijaldien het niet geschied, ‘zoo als hij het Hem eene eerste maal had moeten geven, namelijk door eene daad van gehoorzaamheid, door de gave van zijn wezen, door de aanneming van den goddelijken wil? met andere woorden: eene nieuwe proef is noodig. De eerste gunst van God is deze der menschheid toegestaan te hebben, die enkel verdiende eeuwig de gevolgen harer afvalligheid te ondergaan.’ Nu bewijst hij de moeijelijkheid, ja het onuitvoerbare van deze proef; immers wat de mensch niet geven wilde, toen hij vrij en rein was, hoe zal hij dit kunnen geven, nu hij niet meer vrij, maar in eenen staat van gebondenheid onder de zonde verkocht is. Alleen een onschuldig, zondeloos wezen kan in zijne plaats de wereld redden, door zich-zelven voor haar op te offeren. Dit offer bragt de Zoon van God, en de Vader heeft hem uit zich-zelven gegeven en zich opgeofferd. De Godmensch heeft door zijn lijden en sterven, dat hij niet alleen vrij- maar ook eigenwillig onderging, de daad der hoogste gehoorzaamheid volbragt, en daarmede de gevolgen van den opstand in het paradijs vernietigd: ‘Ziedaar de liefde in hare werkelijkheid, ziedaar God, die der menschheid vergiffenis schenkt, en de menschheid, die zich in eene heilige, over het kwade zegevierende persoonlijkheid aan God geeft, en allen roem van dit verheven gewrocht, die tot de onuitputtelijke ontferming opstijgt, welke van de offerande tot aan het slagtoffer alles tot onze zaligheid bereid heeft! En dit gewrocht omvat éénen dag, maar hernieuwt zich gestadig. Ieder Christen, die door het
geloof den dood des Verlossers [niet enkel echter als historisch maar ook als zedelijk feit] aanneemt, stelt zich eenigermate met hem gelijk, [het Evangelie drukt dit uit, dat Hij eene gestalte in

{==348==} {>>pagina-aanduiding<<}
hem gevonden heeft] en God geeft, in het geheim van zijn hart, zich aan hem, en overstelpt hem met zijne beste en verblijdendste zegeningen; het kruis blijft het altaar der offerande, de plaats der verzoening, waar God en de mensch zich in den heiligen persoon van christus terugvinden.’
Aan dit beginsel der wederkeerige liefde kent de Schrijver de magt toe om de verouderde maatschappij te hernieuwen. Men bedriegt zich echter, indien men meent, dat dit nu eerst beginnen zal. Het heeft immers niet geslapen sedert den dag van Golgotha. Het is van Jeruzalem uit de wereld ingegaan. Menschenvonden en opgeworpen zelfgezag mogten de bewustheid er van dempen, het heeft zijne eigen kracht niet verloren. En juist daarom zien wij ook geen ander redmiddel voor de overprikkelde Europesche Maatschappij, dan in een volle, frissche opvatting en krachtige naleving en toepassing van het beginsel der liefde, geopenbaard en verheerlijkt, hersteld en bekrachtigd in de verlossing van zonde.
De Schrijver houdt zich minder op met het individnële dan met het maatschappelijk leven. Wij verschillen op dit punt van hem, want de individuën maken de Maatschappij uit en niet omgekeerd. Het leven van allen is de uitkomst van dat van enkelen. Althans de Maatschappij zal magteloos blijven een beginsel door te voeren, zoo lang de enkelen het afwijzen. Er waren vroeger enkele Christenen dan eene Christelijke Maatschappij. De Staat wordt uit de individuën geboren. Is de persoonlijkheid verloren, het geheel zal niet gewonnen worden.
Maar genoeg daarover. De pressensé ziet eene heilrijke toekomst te gemoet, als het beginsel der liefde, zoo als hij dit ontwikkeld heeft, een Staatsmaxime der Maatschappij wordt. Daartoe wijst hij op de uitersten, welke daarbij dienen vermeden te worden, als: om alles den Staat toe te kennen, en anderdeels, om het beginsel geheel in het bestuur der goede orde in den Staat te ontwaren. Wij gelooven, dat hij met bedachtzaamheid het gezag en de regten van den Staat uiteenzet. Doch op

{==349==} {>>pagina-aanduiding<<}
dit terrein kan hij zich enkel tot redenering bepalen; want de toekomst is nog geen feit. Wij voor ons wachten ze gerust af, wijl zij bewaard wordt in de almagtige hand van Hem, van wien een Jonger, die bij zelfervaring wist, dat zijne getuigenis waarachtig was, getuigde: ‘God is liefde.’
En zoo naderen wij het einde van ons verslag, betreffende dit hoogst belangrijk werk, hetwelk de teederste levensvragen kordaat behandelt. Wij zien met den Schrijver dezelfde uitkomst der Christelijke waarheid te gemoet, zonder dat wij juist in alle opzigten met hem deelen in de overtuiging van de volstrekte onbruikbaarheid van het Catholicismus, en in zijne geringschatting van het Protestantsch beginsel, dat hij trouwens ook slechts eenzijdig heeft opgevat. Wat ons eenigermate verwonderde, is, dat hij geheel stilzwijgt over den vorm, welke de Christelijke waarheid zal aannemen, omdat hij de ontbinding der bestaande, voor het minst waarschijnlijk, zoo niet onvermijdelijk acht. Zonder vorm is geene Kerk of Gemeente denkbaar. Ook spreekt hij niet van het gezag aan het woord der Openbaring, als drager en bewaarder van het historische feit der openbaring van Gods liefde in christus, tot verzoening en opvoeding van een in zonde gevallen, op den weg des afvals voortgehold, doch verlost en teruggebragt menschdom. De Maatschappij, als burgerlijk ligchaam, is moeijelijk te denken als de kerk in forma. Men zou althans kunnen twijfelen of er bij gewonnen ware, indien een burgemeester of commissaris van policie, leeraar of priester werd, en de stof, als bevattende een feit van eene trits van eeuwen, dient een archief te bezitten, om ongeschonden bewaard te worden, opdat ze niet in den stroom der denkbeelden afdrijve.
Wij hopen, dat onze lezers zich overtuigd zullen houden, dat wij dezen doorwrochten arbeid met belangstelling hebben gelezen, en onze bescheidenheid niet verdenken, bij de aanmerkingen, die wij ons verpligt hebben geacht heuschelijk in het midden te brengen. En hiermede nemen wij van dit werk afscheid en wenschen

{==350==} {>>pagina-aanduiding<<}
het in de handen van allen, die gaarne bij het lezen naen doordenken, en met ons zich sterk gevoelen in het volheerlijk geloof, dat God het werk zijner liefde niet zal laten varen.

h.
j.h.s.





Aanteekeningen bij den tweeden druk der Zielkunde van T. Roorda; afzonderlijk gedrukt voor de bezitters van den eersten druk. Te Leeuwarden, bij G.T.N. Suringar. 1850. In gr. 8vo. 17 bl., van 177 tot 193. f :-20.

Toen wij het zielkundig werk van den Heer t. roorda aankondigden, verwachtten wij niet dat daarvan zoo spoedig een tweede druk zoude noodig zijn. Die herdruk is een verblijdend teeken van de meerdere belangstelling, die de wijsgeerige studie van den mensch in ons Vaderland begint te ontmoeten. Het werk is, bij de tweede uitgave, door eenige veranderingen nog verbeterd en ook met eenige zeer belangrijke aanteekeningen verrijkt, die nu voor de bezitters van den eersten druk afzonderlijk zijn te verkrijgen. Zij zijn allezins waardig, dat men zich die aanschaffe, te meer dewijl het onderwerp er nader in toegelicht, en in sommige opzigten zelfs uit een ander standpunt beschouwd wordt. De Schrijver schroomt niet te erkennen, dat hij bij nadere overdenking bespeurd heeft, zich in eenige punten minder juist of geheel onnaauwkeurig te hebben uitgedrukt, en toont alzoo, dat hij de wetenschap hooger schat dan zijn bijzonder gevoelen.
Deze aanteekeningen hebben ons aanleiding gegeven tot eenige opmerkingen, die wij kortelijk zullen mededeelen.
Bij bladz. 29, regel 19, leest men: ‘De mensch is een levende ziel, levende in haar eigen, door haar uit stof gevormde en in stand gehoudene, door haar levende en bezielde ligchaam.’ - Hoe men dit verstaan moet, wat menigen lezer paradox zal kunnen schijnen, dat een levend wezen haar eigen ligchaam uit stof zich vormt, zal later blijken in het vervolg, en zal eerst volkomen

{==351==} {>>pagina-aanduiding<<}
duidelijk worden, wanneer wij een levend wezen beschouwd zullen hebben als individu van een geslacht.
Dat de mensch een levende ziel is enz., komt ons minder juist uitgedrukt voor; wij zouden liever zeggen: hij is een levende, met rede, zedelijk gevoel en verstand begaafde geest, die in een uit stof gevormd omkleedsel, dat door de wetten der georganiseerde Natuur in stand gehouden wordt, als in zijn werktuig leeft; welk werktuig het door hem levende en bezielde ligchaam is. Het blijft voor ons altijd eenigzins paradox klinken, dat de mensch niets meer dan eene levende ziel zoude zijn, omdat men ook aan de hoogere dieren moeijelijk eene ziel kan ontzeggen; en dat deze ziel zelve haar ligchaam zoude vormen en onderhouden, is zulks voor ons nog meer: het ligchaam is zijnen geest als werktuig, in de zinnelijke wereld, waarin hij eenigen tijd werkzaam zijn moet, gegeven; hij kan de middelen tot onderhoud daarvan bezigen, maar de onderhouding-zelve, de groei, aanwas en de voeding gaan, volgens de wetten, waaraan de georganiseerde Natuur onderworpen is, buiten hem om; hij doet het ligchaam wel leven en bezielt het wel, maar hoe hij dit doet, is voor hem tot nog toe een ondoordringbaar raadsel. - Hoe de bepaling van den Heer roorda in het vervolg eerst volkomen duidelijk kan worden, wanneer wij een levend wezen als individu van een geslacht beschouwd zullen hebben, zien wij niet in. Het menschelijk geslacht bestaat uit de individuën; de algemeene aard en vermogens dier individuën maken den aard en de vermogens van het menschelijk geslacht uit en niet omgekeerd. Noch het geslacht noch het individu heeft de magt om zich een ligchaam als werktuig te geven, of om het te onderhouden. Men kon op zijn hoogst zeggen, dat de individuën door de voortteeling aanleiding tot het ontstaan van hetzelve geven, maar zij vormen het niet. Deze vorming gaat buiten hunne medewerking zijnen verwonderlijken gang.
De Schrijver acht het verder noodzakelijk, hetgeen hij op bladz. 40 en 41 over het onderscheid tusschen ding en wezen gezegd heeft, te verbeteren, zijne meening

{==352==} {>>pagina-aanduiding<<}
hieromtrent is dan ook duidelijker geworden. ‘Een ding is een stoffelijk voorwerp van zekeren vorm, met zekere bepaalde grenzen, waardoor het van al het andere, dat het omringt, afgezonderd, iets afzonderlijks, een op zich zelf bestaand geheel uitmaakt. Een wezen heeft zijn eenheid in en uit zich zelf, zoo als een plant, dier of mensch. Een ding heeft slechts uiterlijke, een wezen heeft innerlijke eigene éénheid uit zich zelf.’ Hier zoude tot meerdere volledigheid bijgevoegd kunnen zijn: Het begrip van ding is voor geene opklimming vatbaar, dat van wezen daarentegen kan in verscheidene trappen uitgebreid worden; een wezen kan een slechts onbewust gevoel bezitten, zoo als de plant; een zinnelijk gevoel, zoo als het dier; en een zelfbewust gevoel, zoo als de mensch, bij wien het begrip wezen zich eerst in al zijne volheid openbaart.
Bij bladz. 43, regel 5, 7 maakt ons de Schrijver weder op eene minder juiste uitdrukking van hem opmerkzaam; men leest aldaar: ‘Een geslacht bestaat namelijk niet in het algemeen: als iets algemeens is het slechts een afgetrokken begrip, dat geen werkelijkheid heeft.’ Hij stelt hiervoor in de plaats: ‘Een geslacht is namelijk niet het algemeene begrip van een soort van levende wezens, dat een afgetrokken begrip is, en alleen in de gedachten maar niet in de werkelijkheid bestaan zou. Zulk een afgetrokken begrip en niets meer is hetgeen men een soort noemt, hetzij dan hoofdsoort (ook wel ofschoon verkeerd geslacht genoemd) hetzij ondersoort.’ - Zonder ons in het oude twistgeding der Nominalisten en der Realisten te willen verdiepen, moeten wij hierop toch aanmerken, dat wij de reden niet inzien, waarom hier het begrip geslacht, realistisch, als iets wezenlijks in de werkelijkheid bestaande, opgevat wordt; terwijl daarentegen, de begrippen soort, hoofdsoort en ondersoort slechts nominaal, of liever conceptualistisch als slechts als afgetrokken begrippen in de gedachten bestaande, opgevat worden. Moet het begrip geslacht als iets reëels buiten ons bestaande opgevat worden, waarom dan ook niet dat van soort, dat een onderdeel van hetzelve uit-
{==353==} {>>pagina-aanduiding<<}
maakt. Het eene is, dunkt ons, een logisch gevolg van het andere.
De Schrijver schijnt echter veel gewigt aan, het reëel opvatten van het begrip geslacht te hechten. Op bladz. 43 van zijn werk had hij reeds gezegd: ‘Een geslacht bestaat niet werkelijk: maar het heeft zijn werkelijk bestaan - werkelijk bestaat het slechts in individuën. Een geslacht is ook niet de som van deze individuën, waaruit het bestaat, zoodat bij voorbeeld menschelijk geslacht en menschdom geheel hetzelfde zouden zijn. Een geslacht bestaat reeds met het eerste individu. Een geslacht is een wezen, een werkelijk levend wezen, dat in de algemeene planetarische natuur zich werkelijk aanwezen geeft in bijzondere wezens of individuën en tot welks natuur het streven behoort om zich gedurig te vermenigvuldigen.’ enz. - ‘Wat allerduidelijkst blijkt, waar, zoo als bij de hoogere diersoorten en den mensch, een geslacht zich in twee helften splitst, en in mannelijke en vrouwelijke individuën leeft, maar zijne eenheid betoont in de neiging van beide helften tot vereeniging en in deze vereeniging voldoet aan het streven van zijn natuur, om zich aanwezen te geven in nieuwe individuën.’
Hierbij heeft nu de Schrijver gevoegd: ‘Ik heb gemeend, dat dit eene allerduidelijkste bewijs voldoende was, om iedereen terstond te doen inzien, hoe een geslacht in de gezamentlijke afzonderlijke individuën, waarin het bestaat, toch werkelijk één wezen is en blijft.’ Tot nadere staving hiervan wordt de natuurlijke geschiedehis aangehaald, en hij besluit met de woorden: ‘Wie ziet niet duidelijk, als hij met de huishouding der bijen eenigermate bekend is, hoe in een bijenzwerm het geslacht de ziel is die alles beheerscht en bestuurt en de verschillende individuën slechts als leden of organen van één wezen gebruikt. - Indien overigens de beschouwing van een geslacht als een wezen, als een werkelijk wezen hiervoor den lezer nog iets vreemds of duisters mag hebben, dan zal hem dit duidelijker worden uit het vervolg.’
Wij houden het er voor, dat hier het geslachtsbegrip

{==354==} {>>pagina-aanduiding<<}
weder veel te realistisch opgevat wordt, dat dit begrip even als dat van soort, door ons in onzen geest gevormd is, doordien wij verscheidene individuën met dezelfde vorm en eigenschappen begaafd onder een begrip brengen. Het menschelijk geslacht bestaat uit menschen, maar dit is op zich-zelve geen wezen, geen werkelijk levend wezen, dat zijne eigenschappen aan de individuën mededeelt, en zich uit de algemeene planetarische natuur een werkelijk aanwezen geeft. Wij beschouwen het begrip geslacht even als dat van soort voor een afgetrokken algemeen verstandsbegrip, dat wij op de menschen, de dieren, de planten, in één woord, op alle dingen toepassen, die in de georganiseerde natuur, vorm en eigenschappen met elkander gemeen hebben. Wij kunnen niet zien, dat des Schrijvers ééne allerduidelijkste bewijs, door zijn nader toevoegsel meer bevestigd en toegelicht zoude zijn.
In eene aanteekening op bladz. 46 heeft de Schrijver gezegd, toen hij in de tekst van het woord levenskracht gewag maakte: ‘Vele Physiologen willen thans dit woord in de wetenschap niet gebruikt hebben; en zij hebben volkomen gelijk, als men daaronder verstaat eene bijzondere kracht, die men aanneemt nevens de algemeene natuurkrachten, om daaruit de verschijnsels van het leven te verklaren, - eene kracht, die men ook in een meer bepaalden zin groeikracht noemt. In dezen zin is levenskracht slechts een afgetrokken begrip. Maar ik gebruik het woord in den zin van het wezen of levensbeginsel van een plant of levend wezen, voor zoo verre het slechts leeft of vegeteert’ enz. - Hij heeft het noodig geacht, deze aanteekening met de volgende meer uitvoerige uiteenzetting van zijne gevoelens daaromtrent aan te vullen, hetgeen het belangrijkste gedeelte van zijne verbeteringen van den tweeden druk uitmaakt. - ‘Intusschen willen die zelfde Physiologen’ - zoo begint deze uitweiding - ‘die van geene levenskracht als bijzondere kracht willen hooren, ook evenmin iets weten van een levenskracht in dien zin, die hier aan het woord gegeven wordt, als levensbeginsel, of ééne algemeene oor-
{==355==} {>>pagina-aanduiding<<}
zaak van die verschijnsels, die men het leven van een organisch wezen noemt. En evenmin willen zij natuurlijk hooren van een ziel als van een werkelijk wezen, dat het beginsel zoude zijn van het animale leven, of het leven met bewustheid van menschen en dieren. Die Physiologen willen namelijk in de wetenschap geen wezenlijk onderscheid erkennen tusschen de anorganische en organische natuur’ enz.
Wij kunnen geheel instemmen met het gevoelen van den Heer roorda en de nadere ontwikkeling waarin hij hier treedt om het op zich-zelve bestaan van het levend wezen, vooral bij den mensch, in het stoffelijk omkleedsel, waarin het, als in zijn werktuig of orgaan leeft, te bewijzen. De zielkunde als een hoofdtak der wijsgeerige wetenschappen, moet zich thans tot taak stellen, om de overhelling tot eene materialistische opvatting van alle levensverschijnsels, vooral ook bij den mensch, die hoe langer hoe meer bij de Natuurkundigen en Physiologen veld wint, tegen te gaan. De wijsbegeerte moet zich aan al de vorderingen, die de natuurkundige wetenschappen in onze eeuw gemaakt hebben, aansluiten, en zich niet tot de onvruchtbare bespiegelingen eener dichterlijke natuurphilösophie laten verleiden, maar zij moet tevens voor alle éénzijdige opvatting der natuurverschijnselen waken, waartoe men zoo ligt vervalt, als men de physische en physiologische vakken beoefend heeft, zonder te gelijker tijd zijne wetenschappelijke studie eene wijsgeerige rigting te geven, iets, dat den meesten Natuurkundigen en Physiologen ontbreekt.
De Schrijver behoefde den lezer geene verschooning voor de lengte dezer nadere aanteekening te vragen, hij is volkomen geregtvaardigd door het edele doel, ‘waarom hij zoo gaarne een woord in het midden wilde brengen: dat strekken konde, om zich te verstaan met die Physiologen en Natuuronderzoekers, die door een ongelukkig misverstand zich zelf (naar zijn oordeel) het verstand van de organische natuur onmogelijk maken, en eene wijze van natuur- en wereldbeschouwing huldigen, die

{==356==} {>>pagina-aanduiding<<}
èn voor de wetenschap èn voor het leven, niet anders dan de verderfelijkste gevolgen kan hebben.’
Op bladz. 64 en 65 komt eene plaats voor, die over den ouderdom en de versterving van de georganiseerde wezens, namelijk de dieren en den mensch, handelt. De Schrijver verzoekt dat door te halen of als niet geschreven te beschouwen, en het volgende hiervoor in de plaats te stellen: ‘Met den dood sterft de mensch dan ook niet, gelijk een louter individu en onzelfstandig lid van een geslacht, een plant of een dier, sterft; zoodat met het stoffelijk organisme ook het individu vergaat en alleen het geslacht, dat het wezen en de ziel er van was, in andere individuën blijft leven en bestaan: met den dood en het vergaan van zijn stoffelijk organisme blijft de individuële mensch, wat hij van zijne geboorte af aan reeds was, een zelfstandig wezen. Met den dood besluit hij alleen maar die levensperiode, waarin hij tot zijn eigen ware leven als persoonlijk zelfstandig wezen moest worden voorbereid en gevormd.’
‘Dit is het ware en ook het eenige bewijs voor 's menschen onsterfelijkheid, dat de onsterfelijkheid als een in het wezen van den mensch in onderscheiding van het dier en de plant, gegronde eigenschap aanwijst.’ Van al de andere bewijzen, die er wel voor 's menschen onsterfelijkheid zijn aangevoerd, is daarom door den Schrijver geen verdere melding gemaakt. Het zijn, volgens hem, meestal redeneringen, die niets bewijzen, zoo lang zijne hier aangehaalde grondstelling niet bevestigd is, en die alleen dienen kunnen om het geloof aan die onsterfelijkheid op te wekken of te verlevendigen; of verouderde bewijzen, ontleend uit de oude en verouderde Metaphysica, die a priori aan de ziel, in onderscheiding van het ligchaam, de eigenschappen van onstoffelijkheid en enkelvoudigheid toeschreef. Wij voor ons kunnen niet zien hoe het grondbeginsel van den Schrijver kan bewezen worden. Zoo de hoogere diersoorten eene ziel bezitten even als de mensch, waarom zijn die dan ook niet onsterfelijk? Kan dit echter volledig worden aan-
{==357==} {>>pagina-aanduiding<<}
getoond, dan zijn alle verdere bewijzen nutteloos of overbodig. Moet men niet, om hiertoe te geraken, een hooger geestelijk beginsel als de dierlijke levensziel bij den mensch aannemen, dat bij den dood het onbruikbaar geworden dierlijk orgaan, waarin het hier leefde, verlaat, om in eene hoogere levensperiode te treden?
Omtrent dit zelfde onderwerp wordt op bladz. 69 nog een toevoegsel gegeven, waarin wordt aangetoond, dat ieder, zal zijn verstand door het bewijs overtuigd worden, eerst in zijn gemoed zijn bestemming tot persoonlijke zelfstandigheid levendig gevoelen of beseffen moet.
De aanteekening bij bladz. 73, over het gevoelen, dat deze planeet ook in het toekomende leven de woonstede van den mensch blijven zal, is opmerkelijk omtrent de oplossing van een bezwaar hier tegen geopperd, of er dan wel eene genoegzame ruimte voor al die opvolgende geslachten en millioenen aanwezig zijn zal: ‘want dat er zeker op de planeet, die nog wel twintigmaal meer menschen niet alleen herbergen, maar ook voeden kan, na haar herschepping wel ruimte genoeg zal wezen, wanneer er dan geen water meer op haar oppervlakte zijn zal, en wanneer de geheele planeet dan die achtmaal grootere ligtheid van stof, die nu de planeet Saturnus bezit, maar dan ook een achtmaal grootere uitgebreidheid zal krijgen, en wanneer dan de menschen in plaats van dat logge kolossale ligchaam van vijf of zes voet een fijner en gentiler organisme van vijf of zes duim zullen hebben; en vooral wanneer zij dan zoo gezellig bij elkander zullen leven, als nu de bewoners van Londen doen. - Of dit alles dan ook zoo wezen zal?’ vraagt de Schrijver en wij met hem.
Betreffende bladz. 93 en 94 wordt eene verandering opgegeven, omtrent hetgeen aldaar over het zenuwgestel is gezegd.
In plaats van hetgeen op bladz. 103, over het gevoel van 's menschen persoonlijke zelfstandigheid, voorkomt, in verband met het wezen en de natuur van zijn geslacht, vindt men hier: ‘En in dat gevoel van zich zelf als lid van zijn geslacht, gevoelt hij zich verder met al

{==358==} {>>pagina-aanduiding<<}
zijne medemenschen als zijn medeleden verbonden, die alsdan zijn naasten zijn’ enz. Dit gevoel van zich-zelf als lid van zijn geslacht en van al die pligten, die het in zich sluit is het zedelijk gevoel; ‘zoude dit echter niet méér zijn en slechts zich voornamelijk tot de betrekking van het zelfstandig individu, tot de andere zelfstandige individuën bepalen? Is de kring van onze pligten niet hooger en ruimer?
De andere verbeteringen gaan over het geheugen, de herinnering, het spraakvermogen, het vormen van voorstellingen, de opmerkzaamheid, de tusschenwerpsels, als uitdrukking van gevoel of aandoening, en over de gehoor- en gezigtszenuwen.
Uit dit alles blijkt, hoe belangrijk deze aanteekeningen voor de bezitters van den eersten druk van het werk van den Heer roorda zijn, zoo als zij ook van zijne voortdurende studie in het vak der zielkunde getuigen.

j.a.b.




Redevoering over de zonnevlecht, door P. van Limburg Brouwer, in leven Hoogleeraar te Groningen. Te Groningen, bij W. van Boekeren. 1851. In gr. 8vo. 32 bl. f :-30.

Deze redevoering was bestemd om te worden voorgedragen in eene openbare vergadering van het Genootschap: Ter bevordering der Natuurkundige Wetenschappen, te Groningen.
De dood verhinderde daarin den geleerden, scherpzinnigen en geestigen opsteller; Dr. huber nam de taak der voorlezing op zich, en later ook de meer hagchelijke der openbare uitgave. Of men wèl gedaan hebbe, deze redevoering uit de nagelaten papieren des voortreffelijken Hoogleerars in het licht te geven - sommigen ontkennen, anderen betwijfelen, velen verzekeren het. Wij behoeven naauwelijks te zeggen, dat het onderwerp niet den inhoud uitmaakt van - maar alleen de aanleiding

{==359==} {>>pagina-aanduiding<<}
is tot de redevoering, waarin sommige dwaze stellingen, die onze leeftijd heeft zien ontstaan en met drift verdedigen, op vernuftige wijze worden gehekeld. De zonnevlecht is het middelpunt van dat inwendig zenuwleven, waarvan de verschijnselen van het dierlijk magnetisme eene openbaring zijn; een inwendig sensorium, onwillekeurig werkende, en alzoo waarschijnlijk oorzaak van die excentriciteiten, door verstandige mannen voorgestaan, hoewel men niet zou meenen, dat verstandige mannen ze konden krijgen in het brein - toch niet! in de maag, zegt van limburg brouwer, en de overleden uitmuntende letterkundige wijsgeer zal het wel geweten hebben, geneesheer als hij was door opleiding en vroegere studie.
Het stukje ademt veel vernuft, doch is ons niet overal even helder, hetgeen wij toeschrijven aan onbekendheid met localiteiten; doch indien wij niet mis zien, hadde men, juist ook uit dezen hoofde, liever de uitgave moeten nalaten van een opstel eens alleruitmuntendsten sieraads onzes vaderlands, wiens roem in geen geval door zoodanige brochure verhoogd kon worden.




Over den gunstigen invloed, dien de omwentelingen in Frankrijk, sedert 1789, hebben uitgeoefend op de studie der middeleeuwsche geschiedenis. - Eene Redevoering door Dr. R.P.A. Dozij. Te Leyden, bij E.J. Brill. 1850. In gr. 8vo. 31 bl. f :-35.

Bij de aanvaarding van het Hoogleeraarämbt bij de Hoogeschool te Leyden, heeft de Heer dozij deze redevoering uitgesproken; die, zoo zij al afwijkt van de oude vormen, om hare krachtvolle gezegden en verheven denkbeelden, nieuwe inzigten en prijzenswaardige strekking wel verdient door velen gelezen te worden. De eigenaardigheid van den stijl en verrassende wendingen van gedachten, geven er eene levendigheid aan, welke op hen, die het genoegen hadden haar te hooren uitspreken, zeker nog dieper indruk, dan bij het lezen

{==360==} {>>pagina-aanduiding<<}
zal hebben gemaakt. De hooggeleerde Spreker doet uitkomen, dat ondanks de zucht, om al het bestaande te vernielen, die de omwenteling van 1789 heeft gekenmerkt, ondanks den afkeer van al het middeleeuwsche, de gevolgen dier omwenteling juist hebben te weeg gebragt, dat men de geschiedenis der middeleeuwen meer is gaan nasporen; niet om het verkeerde er van weder in te voeren, maar om er bouwstoffen te zoeken tot ordening van eene staat van zaken, gelijk die geweest is, toen de vrijheid der burgeren nog niet gebukt ging onder de magt der vorsten of onder den niet minder knellenden overmoed der grooten. Onderscheidene voorbeelden worden in groote trekken aangehaald, om dat te doen uitkomen, en daarbij wordt tevens gewezen op de behoedzaamheid, met welke sommige Schrijvers van dien tijd moeten worden geraadpleegd, en op de redenen, waarom men destijds veelal schreef in eenen bepaalden zin en belangrijke aangelegenheden verzweeg, om breedvoerig uit te weiden over betrekkelijk onbeduidende, althans minder belangrijke zaken. Wij veroorloven ons van den hooggeleerden Schrijver te verschillen, met betrekking tot de studie der geslachtswapenen. - Het komt ons voor, dat men zich op een te veel hedendaagsch standpunt plaatst, wanneer men die studie als onbeduidend beschouwt; want de bekendheid met de beteekenis en oorsprong der voormaals niet, zoo als later dikwerf, willekeurig aangenomen, maar verkregen of verworven wapenkleuren en daarop geplaatste onderscheidingsteekenen, was ten allen tijde een prikkel voor de aanzienlijken, om hun wapen onbevlekt te houden; of indien 't door eenig voorval wierde besmet of omfloersd, alsdan door strenge deugdbetrachting die smet uit te wisschen, of door roemvolle daden dat floers te overschijnen. - Dit spoorde vaak nog sterker dan edelheid van inborst aan, om in deugd of moed uit te blinken, en strekte zeker niet tot ongerijf of onderdrukking des volks; maar droeg dikwerf bij tot wering van rampen, en tot
beteugeling van geweld. - De geschiedenis der toenmalige aanzienlijken, ging wel is waar vóór die des

{==361==} {>>pagina-aanduiding<<}
volks; maar die zelfde geschiedenis doet ook zien, dat, hoewel zij maar ten doel heeft de lotgevallen der grooten te vermelden, evenwel de belangen van de massa des volks op het naauwste aan die der aanzienlijken waren verknocht. Met belangstelling zal gewis elk dit werkje lezen, en aan des Schrijvers grondigheid van oordeel hulde doen, en zijne rondborstigheid eeren, als men hem hoort verklaren, waarom de Duitsche bij den Franschen beoefenaar der middeleeuwsche geschiedenis moet achterstaan. - Hiermede bevelen wij deze redevoering in de aandacht van het beschaafd publiek, doch vooral van de beoefenaren der geschiedenis in het algemeen, en van die des Vaderlands, gedurende de middeleeuwen, in het bijzonder.

m.
m.v.




De strijd der Friezen en Franken. Eene Voorlezing door Jhr. Mr. B.J.L. de Geer. Uitgegeven door het historisch Genootschap gevestigd te Utrecht. Te Utrecht, bij Kemink en Zoon. 1850. In gr. 8vo. 43 bl. f :-40.

In twaalf afdeelingen of liever tafereelen heeft de oudheidkundige Schrijver den strijd afgeteekend, die van de tweede helft der vijfde tot de eerste helft der negende eeuw gevoerd is door de vrije Friezen, voor hunne goden en overleveringen, vaderen en herkomsten, en onafhanhankelijkheid, tegen de geloofsleer en magt der Franken; een strijd, in welken het zwaard ten voordeele van het Christendom besliste, doch niet tot onëer der overwonnenen. Als de Redenaar zegt, met toepassing op het overwonnen volk: ‘dat het een schoon schouwspel is, te zien, hoe een edel en dapper volk kampte en streed voor zijne zelfstandigheid, en ook na die worsteling, haar wist te bewaren en te handhaven’; - wie zou dan niet ten volle met hem instemmen. - Slechts in groote trekken kunnen wij iets melden omtrent den inhoud van dit geschrift, hetwelk, ofschoon onder den nederigen titel van ‘Voorlezing’ uitgegeven, alle blijken

{==362==} {>>pagina-aanduiding<<}
draagt, dat het de vrucht is van een ernstig en gezet onderzoek, en van belezenheid in, en bekendheid met de beste oorkonden, bij wier gebruik het niet aan levendig, inwendig gevoel heeft ontbroken. In het eerste tafereel, 't welk het gebeurde in en na 496 onzer Christelijke jaartelling bevat, wordt de overgang van floris tot het Christelijk geloof en de stichting der Frankische heerschappij behandeld. Die heerschappij spatte wel na den dood van floris uiteen, om eerst eeuwen later weder te worden opgerigt; maar de zaden waren gelegd, waarvan de ontkieming voor lateren tijd was bewaard, om dan des te krachtvoller op te wassen. - Het tweede tafereel betreft den in 555 tegen clotharius gevoerden strijd door de Saksen; en hoewel er de Schrijver van rept, hij heeft het niet gewaagd de eerste sporen van het later verbond tusschen Friezen, Saksers en Denen tegen de Franken te vinden in de gezangen van fortunatus, welke den aan het Boerdiep gevoerden strijd zouden herinneren; doch niet de gevolgen van dien strijd, maar anderen vermelde omstandigheden beteugelden de uitbreiding van het Frankische rijk.
Maar wij zouden verkeerd doen aldus gebrekkiglijk verslag te geven van een geschrift, dat zich moeijelijk laat kleindeelen, en bovendien ook ons bestek overschrijden, indien wij hier den inhoud van elke der twaalf tafereelen wilden aanstippen. De daadzaken, zoo als zij dáár vermeld worden, laten zich niet zóódanig schetsen, dat men er een goed overzigt van den grooten worstelstrijd door bekomen zou, en ook het verrassende en treffende van het oorspronkelijke zou er aan blijven ontbreken. Wij bepalen ons dus bij het reeds medegedeelde, en kiezen ter proeve van stijl en bewerking het navolgende uit het vijfde tafereel (bl. 20): ‘Maar intusschen, juist ten tijde van radbouts voorspoed, had men het weder beproefd om het Christendom in Friesland te herstellen, en nu niet van de zijde der Franken, maar uit Ierland, zoo rijk toen aan ijverige zendelingen en predikers. Na de mislukking van zijn eigen togt, had egbert door godsdienstijver gedreven, wigbert naar Friesland gezonden,

{==363==} {>>pagina-aanduiding<<}
en twee jaren lang werkte en predikte deze, doch te vergeefs. Wel liet de vorst den vreemdeling, onbekend met der Friezen aard en taal, geworden, maar hoe kon het Christendom onder de regering van radbout bloeijen? Ontmoedigd ging hij heen; - maar egbert gaf zijn voornemen niet op, en zond nu willebrord met elf anderen uit zijn klooster om het Christendom aan de heidenen te prediken. Willebrord, zelf in Engeland geboren, maar in afkomst den Friezen verwant, met hun taal bekend, door vroomheid en ijver beroemd, trof hier te Utrecht den Frieschen Koning aan. Hij werd afgewezen. Was het omdat radbout vreesde, dat op de puinhoopen der thomas-kapel, eene nieuwe kerk verrijzen zou, en onder zijn oog daar eene magt gevestigd worden, gevaarlijk voor de rust, de vrijheid en zelfstandigheid zijns volks? Dan heeft de uitkomst zijne vrees bevestigd.’
Het zal wel niet noodig zijn, dat wij hier doen uitkomen, hoe gunstig eene dergelijke bearbeiding afsteekt bij eene schoolsche en dorre beoefening der geschiedenis. De aangename vormen, in welke zij wordt medegedeeld, wekt de belangstelling en de zucht tot eigen oefening in dubbele mate op. Dat deze voorlezing tevens eene belangrijke bladzijde vult van de Berigten, uitgegeven door het Historisch Genootschap, te Utrecht gevestigd, en beschouwd mag worden als een blijk, hoe men dáár de beoefening der geschiedenis verstaat, behoeven wij wel niet aan te wijzen. Mogt de afzonderlijke uitgave dezer voorlezing het vermoedelijk voorgestelde doel bereiken, en eene meer algemeene bekendheid met en toenemende belangstelling in den arbeid van het Genootschap ten gevolge hebben.

m.
m.v.




De 11de Junij 1850 binnen Leyden. - Brief aan eenen vriend. Te Leyden, bij Schreuder en van Baak. 1850. In gr. 8vo. 58 bl. f :-60.

Wij vinden in deze weinige, zindelijk gedrukte bladen

{==364==} {>>pagina-aanduiding<<}
eene wèlgeschreven voorstelling der binnen Leyden ten vorigen jare plaats gehad hebbende feestviering, die zich voornamelijk onderscheidde door een gemaskerden omtogt, voorstellende den plegtigen intogt van frederik hendrik, Prins van Oranje, op den 17 September 1629 in 's Hertogenbosch, nadat die sterke veste bij verdrag was overgegaan na eene ruim viermaandsche belegering. - Het is in den vorm van eenen brief, dat de mededeeling geschiedt, maar èn de stijl èn de denkbeelden doen duidelijk zien, dat in dit nederig kleed een dieper gaande bedoeling steekt; en wie weet of de Schrijver niet daartoe aanleiding heeft gevonden, als hij onder de bonte menigte van voetknechten eenige personen herkende, die in het dagelijksche leven wel gelijken tred zouden kunnen houden met de meer aanzienlijk uitgedoschte oversten. Wat hiervan zij, er is daardoor geene schade aangebragt; veeleer heeft er de Schrijver gelegenheid door gehad om door meerdere afwisseling van toon, de levendigheid van zijn opstel te verhoogen. Wij vinden dan ook meer dan beloofd is; en na een passend voorwoord en eene inleiding wordt men niet onaangenaam verrast door de voorstelling van een nachtelijk schouwspel van het Leydsche plebs; zoo als de volksheffe aldaar den nacht van den eersten op den tweeden Pinksterdag pleegt door te brengen.
Dit oogenschijnlijk met den te houden feestdag op den elfden Junij des jaars 1850 volstrekt onzamenhangend tafereel boezemt afkeer in van die zoogenaamde volksvermakelijkheden; doch men schorte zijn oordeel op; straks als de beschrijving van het feest van den dag zal gelezen zijn, en men tot het verhaal komt, welken indruk de feestviering op diezelfde volksheffe gemaakt heeft, dan zal men het vernuftige denkbeeld, om het eerste schouwtooneel als een tegenhanger van het laatste voor te stellen, niet meer misbillijken, maar levendig toejuichen.
De morgen van dien met verlangen verbeiden dag was een tijd lang in nevelen gehuld; de reeds ten vorigen dage uitgestokene vlaggen wapperden niet; de rouw scheen

{==365==} {>>pagina-aanduiding<<}
de voorlooper van een vreugdefeest te zijn geworden; doch later op den dag werd de vaderlandsche vlag weder overal uitgestoken, en de tot vrolijkheid stemmende feestelijke aanstalten verruimden weêr het voor een wijl beklemd gemoed. - De tweede hulde aan een lijdend ouderenpaar, dat een lieveling verloren had, die ook eenmaal aanspraak op de achting en liefde zijner landgenooten had kunnen maken. God had een dierbaar kind van het Hoofd van den Staat tot zich genomen. De treurende ouders trokken door Leyden, en hunne smart werd geëerbiedigd en door velen in stilte gedeeld. - Nu echter de vlag weder woei, het klokkenspel zich van het stadhuis deed hooren, was alles feestvierend. Vaak als de morgenstond het aardrijk gedompeld vindt in dikke dampen, durft men naauwelijks hopen, dat de zon die nevelen zal doen verdwijnen; maar na langen, soms uren langen strijd behaalt de krachtvolle zon de overwinning: dàn wijken die dampen in de grootsche worsteling tusschen licht en duisternis en een schoone dag verkwikt het hart; en zoo men al de zorgen en bekommeringen niet heeft vergeten: ‘zij drukken niet meer en de geest verkwikt zich in al het schoone en goede, wat de Hemelsche Vader aan al zijne kinderen schenken wou.’
Waar dwalen wij heen met onze gedachten? Wij zouden een verslag geven van eene feestviering, en wij verliezen ons in de aanschouwing van de werken der Natuur. Men misduide ons zulks niet; er ligt in de aangekondigde beschrijving zoo veel schoons verborgen dat uitlokt om een wijl het boekske uit de hand te leggen, en zich in bespiegelingen van ernstigen maar toch bemoedigenden aard te verdiepen.
Met jeugdig vuur, na eene herinnering en passant aan het gebeurde in 1629, geeft de Schrijver eene zoo levendige voorstelling van den stoet, dat men de plaat die er van gemaakt is, zou kunnen ontberen, en met die levendigheid en afwisseling van toon en schildering, dat men schier met ongeduld haakt naar het opdagen van een vol-
{==366==} {>>pagina-aanduiding<<}
genden troep ruiterij; of zich verlustigt in het gezigt der statig voorbijtrekkende ridders. - Over het geheel spreekt de Schrijver met grooten lof over de Commissie, die dezen optogt heeft geregeld (waarvan ook de Hoogleeraar dozij met lof heeft gewaagd in zijne inwijdingsrede); hij heeft echter eenige zedige bedenkingen in het midden gebragt, bij voorbeeld: of frederik hendrik wel met een Oranje-vederbos had moeten gesierd zijn: of die niet wit had behooren te zijn; - of de staatsdames, die het rijtuig der Prinses amalia van solms vergezelden, niet in het portier van het rijtuig hadden moeten gezeten zijn. - Na den afloop des plegtigen intogts is er, bij fakkellicht, eene tweede voorstelling van gegeven, die, hoe ordelijk ook afgeloopen, minder voldeed, omdat de kleuren minder goed uitkwamen. - En nu de volksheffe? Is zij aan het uitspatten ook bij dit feest gegaan, zoo als in den Pinksternacht? Neen, de nacht is rustig, stil en bedaard voorbijgegaan, geen gil, geen kreet heeft zich doen hooren. Wilt gij er méér van weten? Raadpleeg dan den Schrijver. - In een Naschrift wordt verslag gedaan van het feest van dankbetuiging, door Leydens ingezetenen aan de Studenten gegeven. Wie dezen brief gelezen heeft, zal dien niet onvoldaan ter zijde leggen. Meer behoeven wij ter aanbeveling niet te zeggen.

m.
m.v.




Luther's politek, en zijn geschrift aan den Christelijken adel der Duitsche Natie, over de verbetering der Christelijke standen. Vrij, naar het Hoogduitsch. Met eene Voorrede van M. van Staveren, Theol. Doct. en Predikant te Leeuwarden. Te Groningen, bij F. Wilkens. 1850. In gr. 8vo. VII en 67 bl. f :-70.

Het behoeft niemand te verwonderen, dat in de laatste jaren zoo veler oogen zich op luther hebben gevestigd. Bij zoo veel, dat in onze dagen gebeurt, komt als van zelf hij voor den geest, die aanleiding gaf tot eene beweging, welke, na drie eeuwen, nog niet is tot rust gekomen. Luther en zijn werk waren groote verschijn-
{==367==} {>>pagina-aanduiding<<}
selen, die noodwendig moesten aantrekken of afstooten. Wie de waarheid lief had, schonk gaarne hèm bijval, die de waarheid in haar gezag herstelde; wie de eer der wereld liever had dan de eer van God, hief kreten aan over oproer en verraad. Zoo is ook nog heden het oordeel over den geloofsheld, die zelfs geene duivelen vreesde, al waren zij zoo talrijk als de pannen op de daken der oude Keizerstad.
De geschriften van luther zijn vele, en bevatten een rijkdom van leering, die bijkans onuitputtelijk genoemd mag worden, en iets eigenaardigs heeft, dat de belangstelling boeit. Velen hebben luther uit die geschriften doen kennen als leeraar, huisvader, Christen en schoolhervormer. De Heer van staveren leidt thans een werkje van een zijner vrienden bij het publiek in, waarin luther op het politieke standpunt wordt voorgesteld.
De Schrijver heeft zijne taak niet ongelukkig volbragt. Luther staat daar weder voor ons, zoo als hij was, en, mogen tijden en omstandigheden veranderd zijn, toch zouden wij wel wenschen, dat regenten en wetgevers het niet beneden zich achteden het advies van den Hervormer in te winnen; die zedig genoeg was, zich niet tot een staatkundig-tinnegieter op te werpen, en zeer goed inzag en uitsprak, wat het hoofdmaxime is van Staats- en Volksgeluk.
Er is nog een ander voordeel dat dit boekje heeft. Het handhaaft, zonder het opzettelijk te bedoelen, luther tegen de onmalsche aantijging, als ware hij een aartsoproermaker geweest, de fakkeldrager van al wat verzet, oproerig en revolutionair kan genoemd worden. Integendeel hij komt conservatief genoeg uit; juist zoo als hij de zege der waarheid, en orde en welstand in Kerk en Staat, alleen en uitsluitend van het woord verwachtte. Zoo iemand, dan verstond de Doctor van Wittenberg de spreuk: ‘Wie het zwaard neemt, zal door het zwaard vergaan.’ Wie deze spreuk in toepassing brengt, kan geen oproerige of een vriend van revolutie zijn.
Wij gunnen dezer brochure een gunstig onthaal.






{==368==} {>>pagina-aanduiding<<}

Hermine. Door Elise. Met een Voorwoord van Dr. G.D.J. Schotel. II Deelen. Te Schoonhoven, bij S.E. van Nooten. 1850. In gr. 8vo. VI en 759 bl. f 7-50.

Wie onzer lezeressen kent niet de begaafde, fijn- en teedergevoelige elise, die waarlijk zich niet behoeft te ontzien haren eigenlijken naam aan het publiek te ontdekken.
Voor het eerst treedt zij hier op met een werk van twee tamelijk lijvige boekdeelen. En wàt geeft zij en hoe geeft zij? Wat men van eene vrouw verwachten mag, die door liefde tot het schoone en goede aangetrokken, zedelijke reinheid, gezondheid des gemoeds, levensgeluk, door godsdienst geheiligd, wil bevorderen. Haar doel heeft zij-zelve met deze woorden uitgesproken: ‘Twee denkbeelden kampten om de eerste plaats, toen ik mij zette om dit verhaal aan te vangen. Ik poogde ze te vereenigen. Het eerste was de gedachte aan de wijze en magtige regering van God in de vernietiging van de gevolgen der misdaden, door ze ten zegen te doen worden, waar ze anders eene reeks van jammer moesten zijn; misslagen, wel beschreid, maar toch onherroepelijk, en onbedwingbaar in den magteloozen stroom der gevolgen, wier herdenking het berouwvol harte in eeuwigheid moest blijven folteren, ofschoon het ook vergeving voor zich had gevonden. Neen, vergeving alleen is ons niet genoeg; maar uitdelging, maar vernietiging der schuld, door ook de gevolgen onzer misdaden weg te nemen, zoodat de doornen, die wij in onze dwaasheid en boosheid op het pad onzes naasten hebben geplant, hem ten zegen worden in stede van kwaad, opdat er rust zou zijn voor onze ziele, rust in het bloed des kruises en in de regering van den Middelaar Gods en der menschen.
‘Het andere denkbeeld was, eene schets te geven van enkele godsdienstrigtingen in onze dagen - zielsziekten te beschrijven, zoo als ik ze van nabij heb leeren kennen, en daardoor - o mogt God het mij geven - iets

{==369==} {>>pagina-aanduiding<<}
bij te dragen, zoo al niet ter genezing, dan toch ter voorkoming van deze niet zeldzame kwalen, zoo gevaarlijk en verderfelijk in hare uitwerkselen, zoo ligt in het hart geslopen als men ze niet kent.’
Elise zond haar handschrift ter beoordeeling aan Dr. schotel, en ging zelve hem een bezoek brengen. Wij kunnen het best begrijpen, dat hij, ingenomen met het geschrift, spoedig met groote letters op het titelblad schreef: ‘typis excudantur’, en het boek, bij de uitgave, met eene voorrede versierde.
De Schrijfster heeft hare taak loffelijk volbragt, en gelukkig het doel getroffen, dat zij ook nergens uit het oog heeft verloren. Haar werk is eene zedelijk-godsdienstige roman; 't is grootendeels, ja geheel een familiestuk uit het huiselijk; kerkelijk zielsleven. De vorm is verdichting; maar de stof waarheid. Wat ons daarbij zoo gunstig heeft ingenomen is, dat zij nergens overdrijft, en niemand te scherp teekent, of hatelijk ten toon stelt. Alle karakters zijn met een zachte hand behandeld, zoo als men dit van eene vrouw verwachten mag, die er geen prijs of roem in stelt onvrouwelijk te schijnen, en toch paart zij met die zachtheid mannelijke vastheid. Daardoor is zij ook vrij gebleven van het waterige van zoo menig produkt in dit genre. Nog meer, waarschuwende tegen het geestdrijvend Separatisme, dat Gods genade voor anderen, soms ook voor zich-zelven afsluit, begunstigt zij niet een zoogenaamd liberalisme, dat zich vrij in losbandigheid verklaart, en onder de leus van Gods woord alleen te volgen, dat woord aan de censuur van het hoogmoedig verstand onderwerpt. De Schrijfster kan het niet vorderen, dat elke lezer op ieder punt - en zij behandelt er zeer teedere - met haar eenstemmig zal denken. Wij hebben onze aanmerkingen, doch willen onze subjectiviteit niet boven de hare doen gelden, alleen merken wij aan, dat hare beschuldiging tegen de Contra-Remonstrantsche kleuring van de Staten-overzetting door de Vertalers niet van onvoorzigtigheid is vrij te pleiten. Sapienti sat. Ofschoon niet ontveinzende, dat het eene of andere wel iets bekort kon

{==370==} {>>pagina-aanduiding<<}
zijn, erkennen wij naar pligt, dat het boek vol gedachten is, die den toets van het gezond verstand niet behoeven te schroomen, en van het begin tot het einde vol leven en gang zijn. De stijl is niet flaauw of laauw, maar kernrijk en warm, en wij zeggen met schotel: ‘hier gloeijen vonken van schitterend vernuft, dáár van echten humor en bekoorlijke naïveteit. Nu treft ons haar diep gevoel, dàn haar juist oordeel; altijd hare rijke verbeelding, hare ongemeene menschenkennis, hare hartelijke menschenliefde, maar bovenal haar vrome zin, hare innige overtuiging der waarheid van hetgeen zij schrijft, de warme godsdienstige gloed, die over het geheel verspreid ligt.’
Wij zouden wel eenige personen voor onze lezers willen doen optreden, maar vreezen den gang van het verhaal open te leggen. Dat willen wij niet doen, om de lezers het genoegen der verrassing niet te ontrooven. Liever deelen wij eene proeve mede van den stijl.
‘Wat doet des menschen hart ooit feller jagen, wat bezwoer zoo magtig de stormen zijner ziel? Wat heeft hem dieper ontrust, wat hem volmaakter bevredigd? Wat sloeg hem dieper wond en schonk zoo zachten balsem? Wat is ooit meer besproken en bleef toch onuitsprekelijk? Wat werd er meer beschreven en is zoo onbeschrijfelijk? Wat is hooger heiligdom en wat wordt lager vernederd? Wat is zoo onnavolgbaar en wat toch meer bedriegelijk? Wat is vaster rotsgrond en wat is brozer veldbloem? Wat kluisterde vaster en werd ligter verbroken? Wat maakt het harte sterker en wat toch maakt het zwakker? Wat is dieper verholen en minder te verbergen, dan dit ééne, dit groote wonderwoord der wereld: de liefde!
Er zijn menschen, die met een of anderen worm geboren schijnen, die met hen opgroeit en alle fijne levenssappen uitzuigt en verteert, zoodat het leven kwijnt en alle voedingsmiddelen de kwaal slechts verergeren. Dat is verschrikkelijk! Kon men den worm maar dooden! - Zou 's menschen hart ook zulke wormen hebben? - Zou ook de ziel ondermijnd en doorknaagd kunnen zijn?

{==371==} {>>pagina-aanduiding<<}

Daar zijn zonderlinge verschijnselen onder de zon. Daar zijn menschen, wier leven enkel liefde schijnt, en er zijn er, die van haar niet anders kunnen leeren dan den blooten naam. Een mensch te zijn en niet te kunnen liefhebben! - Dat is wonderbaar! en toch ze zijn er, maar - zij hebben een worm! - zij lijden aan den worm der eigenbaat. Zij hebben wel lief, doch de werking dezer liefde gaat niet op een ander voorwerp over; zij blijft alleen bij den werker berusten; dat zijn de onzijdige werkwoorden in de grammatica der menschheid. Daarom zijn zij zoo koud en dor van harte. Wat zal men met hen aanvangen, hoe hun marmeren borst verwarmen? Wacht u, wacht u, gij liefdevolle gevoelige harten! wacht u voor deze koude menschen; ook in hunne liefde zoeken zij zich-zelven alleen! Zij geven zich niet over, zij bedenken niet wat des anderen is, zij willen slechts ontvangen, slechts genieten, in één woord hunne liefde mist de ziel, het leven, het hemelvuur! - en waar dit vuur niet is, baat geene aanblazing. Roept de vier winden des hemels op, om deze ijsgroeve te doorwaaijen - kille doodsche koude snerpt u tegen, - geen vonk, geen gloed! Wacht u, dat gij niet mede verstijft en versterft! Legt geen vochtig hout bij het glimmend vonkje! Laat den doode bij de dooden, tot een levenwekkende sprank hem ontgloeije! Niemand kan wreeder pijnigen, niemand is onmenschelijker mensch, dan een egoïst. Menschen, die nog lief kunt hebben - gij draagt een goddelijke sprank in uwen boezem, een heilige vonk, den adelbrief uwer natuur en verwantschap met de Godheid, een bronwel springende tot in het eeuwige leven, een kiem van den boom des levens, een onuitputtelijke goudmijn, een zaad der gelukzaligheid!
o Bluscht niet uit, o smoort niet wat van boven is, al is er nog zoo veel liefdeloosheid om u heen, al ziet ge alom ook de eigenbaat en lage zelfzucht heerschen. Vertreedt het kiemend zaadje niet, volhardt in de liefde! Wie nog beminnen kan, zal nooit rampzalig zijn. Doodt den worm waar gij hem ontdekt, anders kan de hemelplant niet tieren, en zonder liefde geen geluk!

{==372==} {>>pagina-aanduiding<<}

Maar er is zoo velerlei liefde! - Neen, toch maar ééne - althans zij heeft maar één reine bron - zij is uit God. Haar stroom verdeelde zich echter in velerlei vertakkingen, en waar deze zich niet in slijk en zand verliezen, keeren zij weder tot hunnen heiligen oorsprong.
Zoo als de mensch is - zoo is zijne liefde. Bij den opregte is zij eenvoudig, bij den geheimzinnige is zij raadselachtig, bij den vurige levendig, bij den gelijkmatige kalm, bij den edele verheven, bij den lage zinnelijk, bij den standvastige bestendig, bij den ligtzinnige vlugtig, bij den vrolijke dartel, bij den zwaarmoedige ernstig, bij den reine gelouterd, geheiligd naar de mate van den wasdom in christus. Daar is zij niet meer een wilde vlam, maar een koesterend vuur; geen woelende stroom, die meêvoert en voortrukt wat hem nadert, maar een zilveren vliet, die vruchtbaarheid en zegen verspreidt, waar hij vloeit; geen fel flikkerende straal, maar een vriendelijke vaste ster. Als een kristallijnen stroom welt zij zachtkens op uit de diepste diepte onzes aanzijns, en zwelt en vloeit heen, tot genot om te doen genieten, om uit het hart in het hart te dringen en er leven en vreugde uit te gieten; door zich-zelven te geven en plaats te ruimen voor een ander; te wisselen en niet meer zich-zelven te leven, maar Dien in wiens harte wij wonen.’

De Page van KAREL XII. Historische roman van C. Eichel. Uit het Zweedsch. Te Amsterdam, bij J.C. van Kesteren. 1850. In gr. 8vo. 330 bl. f 2-90.

Deze roman, gelijk andere vruchten uit het Noorden, bewijst, dat vernuft en verbeeldingskracht onafhankelijk zijn van het klimaat. De titel echter doet meer geschiedenis ophelderende tafereelen, gelijk b.v. in de Elizabeth Musch van onzen van lennep verwachten, dan men vindt; doch de karakterteekening van karel XII schijnt ons zeer goed; ook beviel het ons, dat, hoe veel lof de Zweedsche pen dien Vorst toekent, toch niet verzwegen wordt hoe verderfelijk zijne regering, door verarming

{==373==} {>>pagina-aanduiding<<}
en ontvolking, voor 't rijk is geweest, en hoe weinig hij, die zoo vele teedere betrekkingen door krijgszucht had uiteen gerukt, bij alle glorie den Zweedschen naam aangebragt is betreurd geworden. De karakters van den Page en zijner geliefde zijn edel en goed ontwikkeld. Ook de vermaarde zweedenburg wordt naar zijnen aard ten tooneele gevoerd; terwijl er, door het bijbrengen van een' regten aterling, voor het contrast is gezorgd. Het ontbreekt ook niet aan vele verstandige en deugdbevorderende opmerkingen. Zoodat het boek wel verdient gelezen te worden.
Op de vertaling hebben wij nog al aanmerkingen; zoo als, b.v. op het wat drokke gebruik van 't woord zulks; grootsches moet zijn grootsch; bedienden voor dienstboden is niet juist: bedienden noemt men, hoewel tegen den aard onzer taal, de klerken op handel- en dergelijke kantoren; een boschweg door schaarsch bebouwde oorden kan moeijelijk bestaan; staal met staal zamenwellen is geen Nederduitsch; 't woord kallen is, zelfs zoo als 't hier is gebezigd, niet verkieslijk; een wind land-afwaarts moet zijn een landwind; achter het woord Majesteit gebruikt de Vertaler het mannelijke voornaamwoord zijne, en achter Hoogheid het vrouwelijke hare: het eerste is verkieslijk (ook volgens weiland), daar het tweede altijd aan eene vrouw doet denken; wij hebben dit steeds voor een Gallicisme gehouden. Aardig is het, dat de Vertaler, in de noot op bladz. 40, zegt: dat het woordenspel (de woordspeling) van Makalos, beteekenende zoo wel onvergelijkelijk als ongehuwd, in onze taal, zich niet laat overbrengen; terwijl hij-zelf gadeloos ter verklaring, aanvoert, hetwelk den bedoelden dubbelen zin zeer goed uitdrukt.
Tot een proefje van den stijl en tevens om den geest van het werk te leeren kennen, deelen wij hier het slot mede: ‘Hun kortdurend, maar zoo noodlots-vol optreden in de wereld had beide (den page en zijne gade) de kalme rust, schoon niet de werkeloosheid leeren beminnen. De natuur om zich heen te verfraaijen, was hendriks liefste bezigheid; den zedelijken toestand zijner onderhoo-
{==374==} {>>pagina-aanduiding<<}
rigen, tevens met hunnen uitwendigen, op te heffen (te verbeteren) zijne ijverigste bemoeijing. De strijd tegen talrijke in den weg tredende moeijelijkheden oefende zijne krachten en hield ze levendig; het gevolg - zelden ging zijne moeite geheel verloren - beloonde zijn streven.
Wie de veelvuldige pligten en zorgen kent, die eener (aan eene) huismoeder, op het land, zijn opgelegd, zal ook beseffen, dat gunhild volop werkzaamheid vond. - - Eenvormig zou men kunnen zeggen, vloot haar leven voort; maar de grootste eenvormigheid was hierin, dat deszelfs aangenaamheid en kalmte niet werden gestoord.
‘Maar hun geluk werd toch niet door hunne uitwendige omstandigheden te weeg gebragt. - - De school des levens had, bij hen, de voornaamste gebreken hunner natuur en opvoeding weggenomen. Hendrik was man geworden, die niet meer, zoo als weleer, zijne eigene kracht mistrouwde; daarbij had hij toch dien nederigen zin en die gevoeligheid niet afgelegd, welke sieraden zijn des mans, evenzoo als der vrouw. En gunhild, zonder eenige verslapping harer geestkracht en energie had de ervaring des levens haar leeren beseffen, dat zij eene vrouw was; dat zij behoorde tot een geslacht aan 't welk de maatschappij, zoo niet de natuur zelve, verbiedt geheel alleen op zich zelf te staan.’
Het titelvignet is geheel mislukt, als moetende de huiskamer van een eenvoudig burgerman verbeelden; terwijl het huisraad en de kleeding bij den er bovenstaanden titel, veelmeer aan een vertrek op 's Konings paleis doen denken.




De familie Caxton. Een tafereel uit het dagelijksch leven. Naar het Engelsch van Sir Edward Lytton Bulwer, Schrijver van: ‘de familie Beaufort,’ enz. Door M.P. Lindo. III Deelen. Te Amsterdam, bij P.N. van Kampen. 1850. In gr. 8vo. 884 bl. f 8-70.

Bulwer karakteriseert zelf zijn werk, wanneer hij in de voorrede verklaart: ‘als roman beschouwd, is het eene

{==375==} {>>pagina-aanduiding<<}
proef, die eenigzins verschilt van de vroegere werken van den Schrijver - het is het eerste werk, waarin hij den humor heeft gebezigd, minder met het doel om te hekelen, dan om beminnelijke karakters te schetsen - het eerste werk ook, waarin hij den mensch beschouwt, minder in zijne woelige betrekkingen tot de wereld, dan in de rust van zijn eigen huis. In één woord, het grootste gedeelte van het boek is besteed geworden aan de voorstelling van huiselijke tooneelen. Terwijl hij zich dus beroept op de sympathieën van liet menschelijke hart, nemen de gewone huiselijke aandoeningen de plaats in van die meer levendige of grootsche hartstogten, welke gewoonlijk (en niet zonder reden) op den voorgrond staan bij Romantische verhalen. - - Datgeen, wat men den dieperen zin van het geheel mag noemen, heb ik getracht het te verduidelijken door de leer, dat, hoe verre wij ook mogen afzwerven, ons geluk steeds binnen eenen naauwen kring zal gevonden worden, te midden der voorwerpen, welke onmiddellijk binnen ons bereik zijn - maar dat wij slechts zelden deze waarheid inzien (hoe afgezaagd die ook zij in alle philosophische scholen), tot dat wij onze onderzoekingen over een ruim veld hebben uitgestrekt. Om den zegen der rust te verkrijgen, hebben wij meer beweging noodig, dan slechts eenige wandelingen door onze kamer. De tevredenheid is gelijk aan het kristal, op hetwelk claudianus de bewondering van een kind en de verbeelding van een dichter heeft verspild: Vivis gemma tumescit aquis.’ Aanbeveling aan leesgezelschappen en leesbibliotheken in het bijzonder en aan romanlezers in het algemeen behoeft dit zoo wèlgeschreven werk niet; zijn inhoud en de naam des Schrijvers zijn aanbeveling genoeg. De familie Caxton is den Schrijver van de familie Beaufort ten volle waardig. Wij weten niet wat wij na de lezing meer moeten bewonderen òf de uitgebreide kennis
van landen en volken, van de geschiedenis der oude en nieuwe wereld, de kennis van de werken en stelsels van verschillende wijsgeeren van vroegeren en lateren tijd, den diepen blik in het huiselijke leven en

{==376==} {>>pagina-aanduiding<<}
menschelijke hart, - òf de eenvoudigheid waarmede alles wordt medegedeeld, terwijl een schat van wijsheid gelegd wordt in den mond van augustus caxton, pisistratus of trevanion, en ongezocht geweven wordt in den roman. Het plan van het verhaal verraadt den geoefenden geest van den bekwamen Schrijver, terwijl de uitvoering zijn groot talent eere aandoet. Deze eerste humoristische proeve van den beroemden bulwer rekenen wij uitnemend gelukt, zij was de overbrenging op Nederlandschen bodem allezins waardig, en die overbrenging is op eene voortreffelijke wijze door den kundigen Vertaler volbragt. Twee aanmerkingen willen wij echter niet achterwege laten: de eerste is, dat de Schrijver of de Vertaler ten nutte der lezers de Latijnsche en Grieksche aanhalingen en woorden had moeten overzetten, en de tweede, dat het publiek, zich vereenigend met de reden waarom er geen vignet op het titelblad is, met reden verwachten mogt, dat zulks invloed zoude hebben op den prijs des werks; maar van dien invloed is niets te bespeuren.

†-.




Littérature de l'enfance. Choix de morceaux destinés à l'usage des écoles, Classes moyennes inférieures, par A.B. Maatjes. A Leide et Amsterdam, chez J.H. Gebhard et Co. 1850. In kl. 8vo. 114 bl. f :-70.

Dit boekje, zamengesteld uit kleine, eenvoudige vertellingen; aardrijks, historische en dierenbeschrijvingen in proza, en fabelen in dichtmaat, bevat eene bijeenvoeging van verscheidene zeer goed gekozene stukjes in verschillenden en toch zeer bevattelijken stijl. De ophelderingen aan den voet der vertaaloefeningen en de woordenlijst aan het einde zijn zeer doeltreffende om het gedurig vragen onder 't onderwijs, dat op eene school steeds hindert, voor te komen.
De uitvoering is net. Wij durven 't gebruik met ruimte aanbevelen.





{==377==} {>>pagina-aanduiding<<}

Boekbeschouwing.

Laatste Leerredenen, aan mijne leerlingen van vroeger en later tijd opgedragen, door W.A. van Hengel. Met Portret. Te Arnhem, bij G.W. van der Wiel. 1851. In gr. 8vo. XL en 158 bl. f 1-80.

Dat er van den Hoogleeraar van hengel een bundel Leerredenen in het licht verschijnt, is geene zeldzaamheid. Zijne werkzame hand heeft niet opgehouden, om er telkens nieuwe uit te geven, bij verschillende uitgevers. Maar thans zijn het zijne laatste Leerredenen, door hem-zelven nog bezorgd, die wij aankondigen. Eene uitvoerige toespraak aan zijne vroegere en latere leerlingen gaat, bij wijze van inleiding, vooraf. En het wèlgelijkend portret van den waardigen man versiert den bundel, die zich ook dáárdoor van alle vroegere onderscheidt.
De leerredenen-zelve handelen over verschillende onderwerpen, en zijn gerangschikt naar den tijd, waarop zij gehouden zijn. Allen behooren zij tot het tijdvak der zes jongstverloopen jaren. Er is ééne gelegenheidspreek onder, handelende over 2 tim. iv:5d, en gehouden te Zandpoort, ter bevestiging van Ds. van ketwich. De overigen dragen in zoo verre de kleur des tijds, als daarin de omstandigheden, waarin Europa en Nederland, Kerk en Staat verkeerden of nog verkeeren, niet onaangeroerd zijn gelaten. Men vindt er ééne over agur's bede, Spreuk. xxx:8b, 9; ééne over het voor den mensch geopend uitzigt op eene blijde toekomst, bij al wat hem kwelt, Ps. cxxvi:5; ééne over het Christelijk geloof in God, Rom. xi:36; ééne over de gezegende betrekking van een ieder onzer tot christus, Efez. i:3, 4; ééne over de uitboezeming onzer verlegenheid, om God naar waarde te danken, Ps. cxvi:12; ééne over het hoogste weten van den Christen, Rom. viii:28a, en, eindelijk, ééne over de gereg-
{==378==} {>>pagina-aanduiding<<}
tigheid des geloofs, Gen. xv:6. Uit deze opgave blijkt, dat men hier zoowel gewone als min gewone onderwerpen behandeld vindt. Wij kunnen daarbij verzekeren, dat, ook bij de meer gewone, de wijze van behandeling doorgaans veel eigenaardigs heeft, waardoor zij
zich aanbeveelt. En dat wij overal eene heldere orde van ontwikkeling, eene gekuischte taal, eene Evangelische denkwijze, eene ernstige en praktikale rigting hebben aangetroffen, behoeft naauwelijks gezegd te worden. Zij getuigen alle als om strijd van een' helderen en nog krachtigen ouderdom, en strekken tot beschaming van vele jongeren van jaren, die zich van den arbeid, aan het opstellen van nieuwe leerredenen verbonden, te vroeg ontslagen rekenen. Wij zijn overigens niet blind voor de schaduwzijde van van hengel's prediktrant, en meenen, dat hij, in weerwil van zijn ijverigst streven naar volkomenheid, zijn ideaal, dat ook het onze is, nog op verre na niet bereikt heeft. Maar de nederige man zal wel de eerste willen zijn, om dat te erkennen. En zijne gebreken - sit venia verbo! - hangen zóó zeer met zijne vele deugden en vooral met zijne individualiteit zamen, dat het onbetamelijk ware, die hier in het breede uit te meten. Veeleer danken wij voor de welkome gave, zóó frisch en geurig als zij is, en wenschen haar in veler handen, en bidden daarover dien zegen af, waardoor het gesproken en geschreven woord niet ledig wederkeert.
Onder de talrijke lezers van dezen bundel zullen echter, zoo wij hopen, vooral de oudere en jongere leerlingen van den Hoogleeraar behooren, aan wie hij zijne laatste leerredenen heeft opgedragen. Zij zijn in grooten getale werkzaam in de Vaderlandsche kerk, en er zijn velen onder, die haar tot eere en zegen verstrekken. Aanleiding tot die opdragt vond hij in een geschenk, hem van hunnentwege toegezonden tegen het einde van het vorige Akademiejaar, als blijk van hunne hoogachting voor den aftredenden leermeester. En van die gelegenheid maakt hij gebruik, om hun, op gemeenzamen toon, het een en ander te ontwikkelen, wat hij, na het voleindigen van zijne loopbaan als Hoogleeraar,

{==379==} {>>pagina-aanduiding<<}
niet ongepast oordeelde openlijk te zeggen. Hij verhaalt hnn eerst zijne eigene vorming voor den predikstoel, gedurende zijne Evangeliebediening, herinnert hun dan het schets-collegie, dat hij elken vrijdag avond met hen plagt te houden, en de wijze, waarop hij dáár te werk ging, brengt voorts eene en andere opmerking in het midden, uit den schat zijner ervaring geput, dringt er bij hen vooral op aan, om toch bij hunne prediking het praktikale, zoo veel mogelijk, op den voorgrond te plaatsen, en neemt ook iets terug, waaromtrent hij, wat de predikkunde aangaat, allengs tot andere gedachten gekomen is. Zóó voortpratende, en het was ons soms, alsof wij hem hoorden spreken, komt hij, wat de rigting zijner denkwijze aangaat, met vrijmoedigheid uit voor de wijzigingen, die zij, ten gevolge van onpartijdig en gemoedelijk onderzoek, in den loop der jaren ondergaan heeft, en wil het wel weten, dat hem nog bij lange na niet alles even helder geworden is. ‘Wij beleven dagen,’ zegt hij, wijzende op de omstandigheden des tijds, die hem tot zulke verklaringen drongen, ‘wij beleven dagen, waarin het er van verschillende kanten op wordt toegelegd, om het leerstelsel van de zestiende en zeventiende eeuw met al zijne gebreken in de negentiende terug te brengen. Wat pligtmatige voortzetting is van hetgeen de Hervorming heeft aangevangen, wordt gebrandmerkt als heiligschennis. Ware het Separatisme, dat zich sedert twintig jaren in vele steden en dorpen van ons Vaderland gevestigd heeft, slechts het eenige kwaad, hetwelk de gemoederen verdeelt! Maar onder hen, die in de kerk gebleven zijn, vindt men er, die vrij wat erger verdeeldheden aanrigten, en een' elk verketteren, die hunne bekrompene begrippen voor geen' toetssteen van regtzinnigheid erkennen wil.’ En op dien toon van edele verontwaardiging gaat de grijze Hoogleeraar voort, die, na een
leven, in het onderzoek der waarheid doorgebragt, meer dan eenig ander, regt van spreken heeft, zich beklagende over den geest van teruggang en bekrompenheid,

{==380==} {>>pagina-aanduiding<<}
die veld wint; zijne leerlingen, ook bij verschil van denkwijze, tot broederlijke verdraagzaamheid opwekkende; hen aansporende, om toch den tijdgeest niet schroomvallig te huldigen en, zoo velen zij mogten te strijden hebben met blinde ijveraars en hoogmoedige geestdrijvers, hen bemoedigende. Het doet ons goed, hem zulk eene taal, ook nog in zijnen ouderdom, te hooren voeren. Er is wel geen twijfel aan, of zij zal bij velen zijner getrouwe leerlingen gereeden ingang gevonden hebben. En al is zij ook op zich-zelve ongenoegzaam, om den stroom van achteruitgang te keeren, zij is toch regt geschikt, om menigen wankelmoedigen, die gevaar liep zich te laten medeslepen, daarvan tijdig terug te houden, en anderen het oog te openen voor het gevaar, dat de Kerk in onze dagen van meer dan ééne zijde bedreigt.

Met blijdschap verneemt zeker de godgeleerde wereld, dat van hengel zich heeft voorgenomen, om, in de dagen zijner wèlverdiende rust, de slotsommen zijner onderzoekingen over het een en ander vak van wetenschap in het algemeen, en de uitlegkunde van het N.T. in het bijzonder, op te maken en mede te deelen. Reeds is zijn Latijnsche Commentarius in 1 Cor. xv bijkans voor de uitgave voltooid. En daarop zal, spaart God hem lust en krachten, nog veel meer moeten volgen. Wij wenschen hartelijk, dat het hem daartoe noch aan den levenstijd, noch aan de vereischte aanmoediging ontbreken moge, en zien verlangend uit naar de vervulling zijner belofte. En mogen wij op den Hoogleeraar wijzen als een zeldzaam voorbeeld van onvermoeide werkzaamheid, ook op geklommen jaren, wij bidden hem aan Leyden's Hoogeschool eenen opvolger toe, liefst uit zijne eigene leerlingen gekozen, die in zijne voetstappen gaat en zijnen arbeid opvat en voortzet in zijnen geest: den geest der waarheid en des geloofs, der liefde en der heiligmaking.

p.





{==381==} {>>pagina-aanduiding<<}

Avondmaalsgids. Door J.I. Doedes, Theol. Doct. en Pred. te Rotterdam. Te Utrecht, bij Kemink en Zoon. 1850. In 12mo. 207 bl. f 1-25.

Na een kort woord ter inleiding, om tot ernstige overdenking te stemmen, behelst dit boeksken een vijftal toespraken, die op de Avondmaalsviering betrekking hebben. De eerste, getiteld: het woord van den Heer des Avondmaals, handelt over luk. xiv:21b-23 en wijst aan, hoe onaanzienlijk de gasten zijn, die hij noodigt, hoe dringend zijne noodiging is, en hoe onbeperkt zijne gastvrijheid. De tweede brengt, als noodzakelijke herinnering, het woord van david, Ps. li:8a, tot ieder, die zich-zelven misleidt, tot ieder, wiens geweten ontwaakt, en tot ieder, die Gods aangezigt zoekt. De derde doet, volgens Ps. li:19a, een' gebroken geest als het Gode welbehagelijk morgenoffer van den dag der Avondmaalsviering kennen, omdat hij, die zulk eene offerande brengt, in zijne armoede niet dan ellende aan God heeft te toonen en om zijne armoede niets dan genade van God heeft te vragen. Het vierde: bij brood en drinkbeker, wekt op, om met vrijmoedigheid toe te gaan, en bevat, nevens eene uitweiding over Hebr. x:14 en matth. xv:32c, eene reeks van allerlei Bijbelplaatsen, die, als kruimkens, gelijk het heet, van den rijken voorraad der levende spijze des Goddelijken woords, van tijd tot tijd als versterking dienen kunnen. En de vijfde: wat nu? tracht, naar aanleiding van Eph. ii:6b, den Avondmaalganger de vaste overtuiging van den hemel zeker te zullen binnengaan in de gemeenschap van den Heere jezus, te doen kennen als een' pligt, eene vrucht, een bewijs en een' zegen van het levend geloof in Hem; waarbij van de veronderstelling wordt uitgegaan, dat de Avondmaalsviering
waarlijk eene geloofsbelijdenis geweest is.
Er is in dit boekje, dat zich ook door den uiterlijken vorm zeer aanbeveelt, veel eigenaardigs. Het is de toon der ernstige, gemeenzame toespraak, die hier aangeslagen en soms door vraag en wedervraag, door bedenking

{==382==} {>>pagina-aanduiding<<}
en wederlegging afgewisseld wordt. Het ontbreekt den stijl niet aan levendigheid en puntigheid, en blijkbaar is alles er op aangelegd, om den mensch tot zich-zelven te doen inkeeren en het gevoel van behoefte aan verlossing in hem op te wekken. Voorts is het een ruim aanbod des Evangelies, dat hier gevonden en waarvan niemand uitgesloten wordt. Evenmin wordt er tot de Avondmaalsviering iets meer gevorderd dan diepe ootmoed voor God, opregte schuldbelijdenis en begeerte des heils. En op een levend geloof, waartoe het genot van brood en drinkbeker moet opleiden, wordt ernstig en krachtig aangedrongen. Wij zien deze betrekkelijke deugden van den Avondmaalsgids, dien wij aankondigen, niet voorbij, wanneer wij opmerkzaam maken op de gebreken, waaraan hij, onzes inziens, ten gevolge eener meer of min eenzijdige rigting, lijdt. Daaronder tellen wij niet zoo zeer de zonderlinge vernuftspelingen, die wij soms aantreffen. Zoo lezen wij, b.v. bl. 40: ‘De woning des levenden Gods is ruim genoeg voor alle zondaars, en de ingang tot die woning, de ingang op Golgotha, voor alle verlorenen ook ruim genoeg, indien zij slechts die ruimte wilden innemen; indien zij slechts wilden beginnen met zich op Golgotha zeer klein te gevoelen, zeer nietig, weinig plaats innemende en op weinig plaats aanspraak makende, op niet meer plaats dan noodig is, om te smeeken: “o God, wees mij zondaar genadig,”’ Maar wij bedoelen méér zekere eenzijdigheid der dogmatische begrippen, die bij deze overdenkingen ten grondslag liggen. Waar het de erkentenis geldt van zonde en schuld, worden allen volmaakt op dezelfde wijze toegesproken, alsof er niet groote verscheidenheid ware tusschen zondaren en zondaren. Het gevolg hiervan is, dat daardoor meer de algemeene bewustheid van schuld voor God, van onmisbare behoefte aan Gods genade wordt opgewekt, dan dat elk bepaald wordt bij zich-zelven en zijne eigene zonden. Van
christus wordt verder naauwelijks anders gesproken dan als van het zondöffer, voor ons gebragt. Het is, alsof het groote verlossingswerk daarin uitsluitend begrepen is,

{==383==} {>>pagina-aanduiding<<}
alsof Hij ons niet geworden ware wijsheid van God en regtvaardigheid en heiligmaking en verlossing. Te regt, meenen wij, wordt de verzoenende kracht van zijn kruis aan het Avondmaal op den voorgrond geplaatst; maar christus is toch, volgens het Evangelie, voor ons nog meer dan eene verzoening der zonden, gelijk bij den mensch zich toch ook nog andere behoeften openbaren dan alleen die der genadige schuldvergiffenis. Wanneer er eindelijk op geloof in Hem wordt aangedrongen, dan wordt daarop zóó eenzijdig gewigt gelegd, dat er van bekeering en heiligmaking, en vooral van liefde, naauwelijks met een enkel woord gewag gemaakt wordt. Het geloof wordt enkel als eene daad beschouwd, bijkans als eene daad van één enkel oogenblik, en het schijnt, alsof daarmede dan bij den mensch alles is afgedaan. Dit valt vooral in het oog bij de vijfde overdenking, die tot nabetrachting van het genoten voorregt der Avondmaalsviering dienen moet. Gij zoudt verwachten, dat hier nu de begenadigde Christen, die gelooft, werd opgewekt, om in dat geloof te blijven, daarin op te wassen en daarvan de vruchten te toonen, vooral om aan de groote liefde Gods in christus te beantwoorden door dankbaarheid, zich te oefenen tot godzaligheid, in de kracht Gods te strijden tegen de zonde, en met paulus te jagen naar het wit van den prijs der roeping Gods. Gij zoudt dat te eerder verwachten, omdat waarlijk de geloovige aanneming van het heil, dat in christus is, nog slechts de eerste, wel volstrekt onmisbare, maar toch eerste schrede is op den weg der heiligmaking, waarop een gansch leven der liefde en der dankbaarheid in de gemeenschap van christus volgen moet. Op bl. 165 wordt dit ook als onwederlegbaar toegestemd. Maar terstond daarop wordt weder enkel over de noodzakelijkheid gehandeld, om nu niet meer te twijfelen, of wij zijn mede
in den hemel gezet in christus jezus, en zich daarvan ten allen tijde vast verzekerd te houden. En dit is dan ten slotte ook het éénige, wat tot nabetrachting dienen moet, alsof de Christen, die terugkeert tot de bezigheden des levens, blootgesteld aan dui-
{==384==} {>>pagina-aanduiding<<}
zend verzoekingen, daarnevens geenerlei raad en bestuur, opwekking en bemoediging behoefde. Wij schroomen niet, om te dezen opzigte dezen Avondmaalsgids vrij eenzijdig en onvolledig te noemen. Niet ongeschikt, misschien, om den mensch, bij het gevoel van schuld, tot christus te brengen, is hij onbruikbaar, om hem, waar hij aan het Avondmaal tot den Heer gekomen is, verder te leiden op den weg der Christelijke heiligmaking en der broederlijke liefde, die zoo onafzienbaar lang is en waarop zoo menigeen vertraagt, die loffelijk begonnen scheen.
Wij hebben hiermede onze voorname aanmerking op den inhoud onbewimpeld blootgelegd. Zij is van te meer beteekenis, omdat daaruit blijkt, dat geloovige Christenen, die aan het Avondmaal versterking des geloofs en kracht tot godzaligheid en vertroosting der hope zoeken, hier niet vinden zullen, wat zij behoeven. Op hunne behoeften is blijkbaar niet gerekend, gelijk over het Avondmaal zelf, en wat het, naar de instelling des Heeren, is, een diep stilzwijgen wordt bewaard. Geene enkele verkeerde meening omtrent het Avondmaal wordt hier te keer gegaan; zelfs de beteekenis van brood en drinkbeker naauwelijks anders dan ter loops verklaard. Het zou ons voorts niet moeijelijk vallen, om meer dan ééne passage aan te voeren, die voor misverstand en schadelijk wanbegrip eene wijde deur openzet en, zonder eenige restrictie opgevat, tot onwaarheid leidt. Maar liever dan hierdoor den schijn op ons te laden, alsof wij bij voorkeur aanmerkingen wilden maken, brengen wij een paar proeven bij van behartigingswaardige gedeelten. Zeer waar wordt, b.v. bl. 62 gezegd: ‘Jaren lang kan men de prediking der wet aanhooren en volgens al de regelen der redeneerkunde zich laten bewijzen, dat men voor die wet niet kan bestaan en dus onder den vloek is. Het kan iemand brengen tot de overtuiging, dat hij gezondigd heeft. Maar nog voegt men er daarom de getuigenis van een ontwaakt geweten niet bij. Want de steenen tafelen der wet zijn niet de zon der geregtigheid. Zij verwarmen niet, maar laten uw hart als steen.

{==385==} {>>pagina-aanduiding<<}
Gij staart die steenen tafelen met een versteend hart aan, en schrikt, en wordt misschien hoogstens bevreesd voor den vloek. Doch geheel anders is het, wanneer het licht der genade over u opgaat.’ En bl. 113 lezen wij: ‘Op dat woord: “het is volbragt”, moet gij uwe vrijmoedigheid bouwen. Al zijn uwe ongeregtigheden als de sterren des hemels ontelbaar, al waren veler oogen op u gevestigd als op een der grootste zondaars, al riep men u van alle zijden toe: “wat, wilt gij tot den Heer gaan, gij die u in het duister moest verbergen?” al fluisterde men onder elkander, op u zinspelende: “zie, deze wil ook des Heeren avondmaal eten - maar het is eene ongehoorde zaak, het is eene ergernis voor de gemeente!” laat u niet terughouden, indien gij namelijk gebukt gaat onder den last uwer schuld’ enz.
Er is genoeg gezegd, om ons, wij durven zeggen, onpartijdig oordeel over dezen Avondmaalsgids te doen kennen. Onder de velen, van wie de Schrijver hoopt, dat er zich van zullen kunnen bedienen, zouden wij niet onvoorwaardelijk behooren. Voor wie er zich van bedienen, moge hij, door hoogeren zegen, een leidsman zijn tot een opregt geloof, dat, eenmaal geworteld in het hart, overvloedige vruchten draagt van liefde en heiligmaking.
p.




De Rijke en de Arme, in hunne wederzijdsche betrekking. Drie Leerredenen van Athanase Coquerel, Volksvertegenwoordiger, Leeraar bij de Hervormde Gemeente te Parijs, vroeger Predikant bij de Waalsche Gemeente te Amsterdam. Naar (uit?) het Fransch. Te Amsterdam, bij de Gebroeders Diederichs. 1850. In gr. 8vo. 63 bl. f :-65.

Onder bovenstaanden titel ontvangen wij, uit het Fransch vertaald, drie leerredenen van den wèlsprekenden Predikant coquerel te Parijs, waarvan de eerste: de ontmoeting van den Rijke en den Arme, ten verleden jare afzonderlijk te Deventer bij wilterdink uitgegeven, reeds

{==386==} {>>pagina-aanduiding<<}
in het eerste nommer van den tegenwoordigen Jaargang dezes Maandschrifts, met lof is aangekondigd. Daar wij ons ten volle vereenigen met de aldaar geuite meening des Recensents, bepaalt zich onze taak alleen tot vermelding der twee laatste, waarin naar 1 tim. v:5 de Rijke en de Arme, als Hoofden van huisgezinnen, en naar ruth i:16 beschouwd worden, als burgers van het Vaderland.
Wat men, afgaande op het thema der tweede leerrede, niet zoude verwachten, vindt men er echter breedvoerig in betoogd, namelijk: het Gode waardige van een wettig huwelijk, tegenover het schandelijke en noodlottige van het concubinaat. De derde leerrede is bepaald gerigt tegen de uitspattingen van het Pauperisme, en tegen het misbruik des rijkdoms. Dat de ernstige behandeling dezer onderwerpen, allerwege, maar vooral in Frankrijk, door de droevigste verschijnselen des tijds, dringend gevorderd wordt, en dat de bekwame Parijsche Leeraar bijzonder berekend is, om met rijkdom van gedachten, in krachtige taal zulks te doen, zullen wij niet behoeven aan te wijzen. Als leerredenen willen ons echter deze stukken niet bevallen, noch wat den vorm, noch wat exegese, noch wat sommige uitdrukkingen betreft; met dat alles voelen wij ons toch gedrongen, om de daarin besprokene zaken ter lezing en naauwgezette overdenking aan te prijzen. Moge de toekomst bevestigen, wat wij van Frankrijks toestand lezen: ‘dat van beide zijden de uitersten minder worden, en de pligten door den rijkdom en de armoede voorgeschreven, langzamerhand beter begrepen worden; dat de verschrikkelijke stem der omwenteling zich bij die der zedekunde en der Godsdienst gevoegd heeft, waardoor de ontmoeting van den rijke en den arme beter wordt; en dat de leeraren der Godsdienst met gedurig grooter vertrouwen verklaren mogen, dat overal een goede rijkdom en eene goede armoede bestaat; - - - dat tusschen rijken en armen met meer hartelijkheid dit geheiligd woord gesproken wordt: ‘uw volk is mijn volk!’ (bl. 65, 66.)
De vertaling komt ons voor wèlgeslaagd te zijn. Een

{==387==} {>>pagina-aanduiding<<}
drukfout ontmoetten wij op bl. 25: 1 thim. v voor 1 tim. v:5, en op bl. 45 lazen wij trotsch (adjective), dat trots (substantive) moet wezen.

h.
c.w.p.





Vier Leerredenen over verschillende onderwerpen door J.L.F. de Meijere, Evangeliesch Luthersch Predikant te Bodegraven. Te Amsterdam, bij J.C. Loman, Jr. 1850. In gr. 8vo. Voorberigt met eene naamlijst der Inteekenaren XXIV en 71 bl. f 1-:

Eene gewigtige reden deed den Eerw. Schrijver, blijkens het Voorberigt, besluiten tot de uitgave dezer leerredenen, en een ongewoon groot getal van Inteekenaren leende hem daartoe de behulpzame hand. Na de lezing van zijn kanselärbeid, vonden wij geen grond voor dien grooten schroom, die hem bezielde, toen hij tot de uitgave besloot, en nog minder over het berouw dat hij verzekert, nog somtijds deswege te hebben. (Voorber. vi.) Want, hoe zeer het vooral voor jonge leeraars bedenkelijk is, openlijk met hunnen arbeid op te treden, bij zoo grooten overvloed van voortreffelijke leerredenen, en van beroemde kanselredenaars; ja, hoe zeer die bedenkelijkheid bij hen vermeerderen moet, wanneer zij de dubbel moeijelijke taak op zich nemen, om over meer algemeen bekende, en bij voorkeur behandelde onderwerpen, iets nieuws en iets goeds te leveren: zoo meenen wij echter, dat Ds. de meijere èn door zijne bescheidenheid, èn door zijne kunde tegen deze bezwaren, genoegzaam gewaarborgd is; waarbij nog komt, dat leerredenen altijd haar lezend publiek hebben, 't welk van de beroemdste kanselredenaars niet altijd het grootste is.
Over het algemeen hebben wij deze leerredenen met genoegen gelezen: en wij twijfelen naauwelijks, of zij zijn ook met stichting gehoord. De plannen zijn eenvoudig, geleidelijk, en uit den tekst genomen; de stijl is bevattelijk, levendig, hartelijk; men voelt overal, dat de Spreker met zijn onderwerp is ingenomen; van daar

{==388==} {>>pagina-aanduiding<<}
de warme, ernstige toon, die te gereeder den weg tot het hart vindt. Hoezeer wij, in het belang eener eenvoudige landgemeente, het niet afkeuren, dat hetzelfde denkbeeld, onder andere bewoordingen, meer dan eens wordt wedergegeven, zoo hoede zich echter de Schrijver voor te groote woordenrijkheid en noodelooze herhaling. Eenigen grond meenen wij voor deze aanmerking gevonden te hebben, en daarom wilden wij ze niet terughouden.
Onzeker schijnt de meijere te zijn, hoe hij (in de eerstede lerrede) de woorden des Heeren tot petrus: ‘simon jona (zoon) hebt gij mij liever dan deze,’ hebbe op te vatten: òf in den zin van: stelt gij hoogeren prijs op mij, dan op dit schip, op die netten? òf in den zin van: bemint gij mij meer, dan deze uwe medeleerlingen mij beminnen? Wij voor ons aarzelen geen oogenblik, aan de laatste opvatting de voorkeur te geven, daar de eerste ons zoo koud, en zoo gekunsteld voorkomt; en, had petrus niet reeds vroeger met daden getoond, dat hij schip en netten uit liefde tot jezus verlaten had? Beroept hij er zich-zelf niet bij zekere gelegenheid uitdrukkelijk op? Hoe zou de Heiland hem dan dat hebben kunnen vragen?
In de tweede leerrede, welke tot thema heeft: david door nathan op Gods bevel bestraft, wijst de Schrijver in het eerste deel op de aanleiding van nathans woorden tot david: gij zijt die man; en deelt zijnen hoorderen in dramatischen vorm, het geheele geschiedverhaal, en het gesprek des Profeten met den Koning mede. Indien het: nathan zwijgt, als eene anaphora, nog tweemaal had kunnen volgen, dan zouden wij van heeler harte vrede met deze rhetorische figuur hebben; maar nu het heet: nathan zwijgt, - david zwijgt, - nathan zwijgt, nu missen deze uitdrukkingen voor ons gevoel alle uitwerking.
In de derde leerrede: stefanus sterk in het geloof, standvastig in de hoop, overvloedig in de liefde, zal het wel eene misvatting zijn, wanneer, op bl. 39, ‘van de volvoering van het uitgesproken doodvonnis’ wordt ge-
{==389==} {>>pagina-aanduiding<<}
waagd; want geen vonnis, maar een volksöproer alleen, heeft, volgens de geschiedenis, Hand. vii:57, 58a, aanleiding tot den marteldood van stefanus gegeven.
Tot proeve van des Schrijvers mannelijken stijl kiezen wij de inleiding op de tweede leerrede: ‘Er bestaat eene drievoudige vierschaar, door welke onze gedachten, woorden en daden kunnen beoordeeld worden: namelijk: de vierschaar in welke ons eigen geweten uitspraak doet; de vierschaar welke gespannen wordt door onze natuurgenooten; en de vierschaar, in welke de Allerhoogste als Regter gezeten is.’
‘Wie uwer noemt niet den mensch gelukkig, die het vonnis van het geweten niet behoeft te vernemen; die de veroordeeling bij zijne natuurgenooten niet verdient te hooren; en die niet te duchten heeft voor de regterlijke uitspraak van God?’
Onze goedkeurende aankondiging sluiten wij met den wensch, dat deze leerredenen ten volle mogen beantwoorden aan het bepaalde doel tot welks bereiking zij zijn uitgegeven, en dat hare lezing, ook in ruimeren kring, nut mogen stichten.

h.
c.w.p.





Joh. Tauler, en de Godesvrienden. Eene merkwaardige bijdrage tot de Kerkelijke geschiedenis der XIVde eeuw. Naar het Hoogduitsch van Prof. Carl Schmidt, door B. te Gempt, Predikant te Batenburg. Te Tiel, bij Gebr. Campagne. 1850. In gr. 8vo. II en 64 bl. f :-60.

Ongetwijfeld heeft de Eerw. te gempt allen die belang stellen in de geschiedenis der Christelijke Kerk, vóór hare gezegende Hervorming in de vijftiende eeuw, eene wezenlijke dienst bewezen, door de uitgave van dit geschrift, dat, zoo als het voorberigt meldt, eene verkorting is van een breedvoerig werk door Prof. schmidt, in 1841 uitgegeven. Bij de lezing maakten wij onwillekeurig de opmerking, hoe, te midden der dwingelandij van het verstand verduisterend en het hart bedervend

{==390==} {>>pagina-aanduiding<<}
bijgeloof, het echte Evangeliesche leven en werken toch niet ganschelijk vernietigd heeft kunnen worden; hoe zelfs monniken-kloosters de verborgene kweekplaatsen hebben moeten zijn van het zaad des reinen Christendoms; en hoe onder het hoog bestuur van den Koning zijner kerk, de gemoederen van talloos velen in stilte werden voorbereid voor de waarheid: dat christus alléén, en niemand anders onze hope is en vrede.
In drie gedeelten heeft de Schrijver zijnen arbeid gesplitst: het eerste behelst eene Inleiding, waarin een kort overzigt gegeven wordt van den verwarden toestand van Duitschland in de 14de eeuw, gelijk die alléén door Pauselijke heerschzucht aangekweekt was en in stand gehouden werd; waarbij dan tevens wordt aangewezen, hoe sommige gemoedelijke en ernstig gestemde mannen, zoo wel onder de leeken als onder de geestelijken, zich vereenigden, om elkander en het volk, door godsdienstige toespraak te stichten, dáár waar de Priesters zwegen, en de overheid wilde, dat de openbare Godsdienst (in weerwil van het goddelooze pauselijk interdict) zou worden gehandhaafd.’ (bl. 7.) Het tweede deel maakt ons nader bekend met joh. tauler, zijn leven, werken, en betrekking tot de meeste Godesvrienden, wier mysticisme zich bepaaldelijk door zijne praktische strekking onderscheidde. ‘Liefde jegens de menschen gold bij hen bovenal; en zij stelden hare geboden hooger, dan die van den Paus. Zij oordeelden, dat bij den strijd der Vorsten, de pauselijke banvloeken zich niet tot en over het volk mogten uitstrekken; en daarom beijverden zich ook de meesten van hen, om overal, waar de overheid zulks verlangde of gedoogde, de openbare Godsdienst in stand te houden.’ (bl. 8.) Het derde deel geeft ons eenige bijzonderheden op van sommige der meest bekende Godesvrienden, die weder in Mystiek-Kerkelijke, en Waldenzer onderscheiden werden.
Uit dit vlugtig overzigt ontdekt men den rijken inhoud van dit stukje, dat niemand na de lezing onvoldaan uit de hand zal leggen, en volmondig zeggen wij den Heer te gempt na: ‘Buiten twijfel was de vroom-
{==391==} {>>pagina-aanduiding<<}
heid der Godesvrienden geheel van mystieken aard; evenwel vergeten wij gaarne al het gebrekkige van een duister en overspannen gevoel, dat haar moge hebben aangekleefd, wanneer wij denken aan de algemeene liefde, welke zij, menigen hedendaagschen Separatist tot beschaming en tot voorbeeld, niet alleen geleerd, maar doorgaans ook werkdadig beoefend hebben.’
Wat joh. tauler-zelven betreft, zoo was hij buiten tegenspraak een der moedigste voorloopers der Hervorming, en werkte, meer dan iemand, magtig door zijne leerredenen op den geest zijner tijdgenooten. Een zijner biografen noemt hem daarom met regt: ‘der gröszte Prosaiker seiner Zeit’, en wij mogen hem den luther zijns tijds noemen; wat wonder dan ook, dat den vromen man, door het licht- en waarheidschuwend pausdom het zwijgen werd opgelegd, en het schrijven verboden; maar wat wonder dan ook, dat luther en melanchthon eene eeuw later hoog met zijne schriften waren ingenomen, en ze overal ter lezing aanbevalen, omdat christus er den hoofdinhoud van uitmaakte, naar wien hij allen wees, als naar den eenigen weg ter zaligheid. De eerste schrijft aan zijnen vriend spalatinus, ‘zoo gij lust hebt de oude reine theologie in het Duitsch te lezen, dan kunt gij u de leerredenen van joh. tauler, den monnik-prediker, aanschaffen; want ik heb nergens in het Latijn noch in het Duitsch de Theologie reiner, heilzamer, en meer met het Evangelie overeenstemmend gevonden’ (Walch. Ausg. Bd. 21, S. 567); - en elders zegt hij: ‘Wat den leeraar tauler betreft, of hij ook den Godgeleerden en de scholen, onbekend en daarom bij hen veracht moge zijn: zoo weet ik toch, dat ik de reine goddelijke leer, overvloediger bij hem heb aangetroffen, dan ik die in al de boeken der scholastieken op al de Universiteiten gevonden heb, of daarin gevonden kan worden’ (Walch. Ausg. Bd. 18, S. 358). Melanchton betuigt: ‘Origenes heeft in den ouden tijd den voorrang in de allegoriën of geheimzinnige toespelingen; maar in onze dagen tauler. Ik hoor wel, dat er sommige goddelooze sofisten
zijn, die 's mans leer verach-
{==392==} {>>pagina-aanduiding<<}
ten: maar, die tauler op zijn grafsteen te Straatsburg hebben laten uitbeitelen, gelijk hij, even als johannes, met den vinger op christus wijst, die hebben daarmede willen te kennen geven, dat hij met zijne leer op christus gewezen heeft, in strijd met de leer der priesters, weshalve sommigen dan ook schrijven, dat de priesters hem voor gek verklaren.’
Het is ligt te begrijpen, dat zijne leerredenen opgang moesten maken en daar zij gretig gelezen werden, meermalen herdrukt moesten worden. Ook de vroome spener bezorgde er onder anderen eene uitgave van te Nürnberg 1688, 4o. en naar de uitgave van den gemoedelijken Schrijver over ‘het ware Christendom’ joh. arndt, en die van spener van 1720, is door den Predikant kantze, en Dr. j.h.k. biesenthal, een nieuwe druk in 3 deelen 8vo. bezorgd te Berlijn 1841, Verlag von august hirschwald.
De correctie van deze brochure had beter kunnen zijn; zoo leest men b.v. bl. 2 en 3: pausselijk, adelijk, in plaats van pauselijk, adellijk; bl. 4 Elzass voor Elzas; bl. 5 exconimunicatiën voor excommunicatiën; 1838 voor 1338, ibid.; gezamelijke voor gezamenlijke, ibid.; bl. 7 tegestand voor tegenstand.

h.
c.w.p.

Repertorium voor buitenlandsche Theologie, uitgegeven door J.P. de Keyser, Predikant te Noordeloos c.a. Jaargang 1851. Eerste Stuk. Te Utrecht, bij W.H. van Heyningen. 1851. In gr. 8vo. 108 bl.; per Jaargang f 8-:

Dit belangrijk Godgeleerd Tijdschrift, dat reeds zijn vierden jaargang is ingetreden, gaat voort, zeer gewigtige bijdragen voor de Wetenschappelijke Theologie te leveren, en het is voortdurend gelukkig in de keus der onderwerpen, die meestal in een naauw verband staan met de hoofdvragen, die thans het meest in de Godgeleerde studie op den voorgrond treden. Het blijft ook het juiste midden houden tusschen eene éénzijdige Super-
{==393==} {>>pagina-aanduiding<<}
naturaliste opvatting, en eene overdrevene toepassing van eene negatieve kritiek en vermetele speculatie, die nog tegenwoordig in Duitschland hunnen schadelijken invloed uitoefenen. Daarom komen er stukken van dien aard niet voor; ofschoon de Redakteur onpartijdig genoeg is, om van tijd tot tijd iets mede te deelen, dat uit de thans zoo veel besprokene Tubinger school afkomstig is, hetgeen juist in dit stuk plaats heeft, of dat strekken kan om ons eene meer juiste en minder bevooroordeelde kennis van den geest dier school te doen verkrijgen, hoezeer hare grondbeginselen, in allen opzigte de toets van eene gezonde historische kritiek niet kunnen doorstaan.
In dit stuk vindt men vooreerst drie uitvoerige verhandelingen over het boek job: namelijk twee van konstantijn schlotmann over de poëzij, overlevering en geschiedenis, die in dit boek voorkomen; en over de Harietschandra of de Indische overlevering aangaande job. De derde verhandeling is die van Dr. hermann hupfeld, over de plaats en strekking van het boek job in het Oude Testament, als leerdicht en in dramatische voorstelling beschouwd.
Vervolgens komt er eene uitvoerige en zeer geleerde antikritiek in voor, van Dr. f. chr. baur, in den Tubingschen geest, zijnde eene Bestrijding van ernesti's verklaring van Filipp. ii:6 enz., en het eerste gedeelte van eene verhandeling van Dr. julius müller, over de onzigtbare kerk. - Aan het slot treft men eene mededeeling aan, die eene zeer gewigtige vraag van carl beck behelst, aangaande het forméle en materiéle beginsel der Hervorming, van den volgenden inhoud: ‘Sedert wanneer en en door wien dagteekent zich de bepaalde uitdrukkelijke tegenstelling van het forméle en materiéle beginsel?’ Eene grondige beantwoording daarvan is allezins wenschelijk om den gang en den aard van het Protestantismus in al hunne juistheid voor te stellen.
Onder de bijdragen, in de vijf laatste stukken van den vorigen jaargang, waarvan wij nog geen aankondiging deden, munten voornamelijk uit:

{==394==} {>>pagina-aanduiding<<}

De verhandelingen van Dr. k.w. ideler, over de godsdienstige waanzin, zich openharende in hartstogtelijk overdreven eerbied voor de goddelijke wet; van Dr. alex. schweizer, over de ontwikkeling van het systeem der zedeleer in de Hervormde kerk; van emile saisset, over de wijsgeerige scholen in Frankrijk, sedert de omwenteling in Februarij 1848; zeer opmerkelijk voor de kennis van den zedelijken en godsdienstigen toestand van dat land, en de verschillende partijen die het verdeelen; en eindelijk van Dr. friedrich lücke, over den vader, den oorspronkelijken vorm en de regte beteekenis der kerkelijke vredeleus: in nesessariis unitas, in dubiis libertas, in omnibus caritas.’
Men ziet hieruit, dat de rijken inhoud van dit Tijdschrift ons volkomen regt geeft, om het met de meeste vrijmoedigheid aan elken godgeleerden, en allen beoefenaars der Theologische studie ten sterksten te blijven aanbevelen.
r.




Naamlijst en levensbijzonderheden der Predikanten, die sedert de Kerkhervorming in de Nederduitsche Hervormde en Waalsche Gemeente te Rotterdam tot op dezen tijd in dienst geweest zijn. Door K.J.R. van Harderwijk, Lid der Maatschappij van Nederlandsche Letterkunde te Leyden. Te Rotterdam, bij P.M. Basendijk. MDCCCL. In gr. 8vo. 152 bl. f 1-50.

De tijden zijn voorbij, dat zulke naamlijsten van Predikanten opgang maakten. Toch hebben zij hare nuttigheid en mag hare zamenstelling een verdienstelijke arbeid heeten. Dat daartoe, zoodra de toegang open staat tot de onmisbare bronnen, groote naauwkeurigheid in het nasporen en verzamelen vereischt wordt, valt in het oog. Den jeugdigen van harderwijk heeft het, bij onvermoeiden ijver, daaraan niet ontbroken, en hem komt de lof toe, dat hij geen' arbeid ontzien heeft, om zijn werk tot zekere mate van volledigheid te brengen. Hij heeft zich echter, uit vreeze welligt

{==395==} {>>pagina-aanduiding<<}
voor te groote uitvoerigheid, onzes inziens, binnen te enge grenzen beperkt, en kan den blaam van oppervlakkigheid niet geheel ontgaan. Men verneemt van verreweg de meeste Predikanten, die op deze naamlijst voorkomen, weinig meer dan de meest gewone levensbijzonderheden, die doorgaans in denzelfden eenparigen vorm worden medegedeeld. En wat van sommige, meer beroemde, mannen gezegd wordt, als borstius, à brakel, hellenbroek, nahuys, verster, hoog, clarisse en anderen, is weinigbeduidend, vergeleken met hetgeen van hen gezegd kon zijn. Wij voor ons zouden méér gewenscht hebben; vooral meer characterismen, zoo als er gevonden worden in schotel's Kerkelijk Dorrecht. Maar wij mogen niet vergeten, dat de Schrijver enkel oudheid- en letterkundige is, geen kerkelijk Godgeleerde. En allerminst mogen wij verzwijgen, dat hier en daar soms bijzonderheden voorkomen, vooral betrekkelijk de eerste Predikanten, die opmerking verdienen en, ook over hunnen leeftijd, licht verspreiden. Onder de grafschriften, die hier zelden ontbreken, komen hoogst zonderlinge voor. Wel eens is de lof, den ontslapene toegezwaaid, zóó overdreven, dat men er van walgen moet. De een wordt boven zon en maan geprezen. Van een ander wordt gezegd, dat hij in zijne geleerde werken preekt voor 't heelal. Weinigen zijn zoo gepast en puntig, als dat van scharp op zijnen ambtgenoot hoog, dat velen te Rotterdam nog in het geheugen ligt:

Veel grooter dan hij weet; nog beter dan hij schijnt, 
En evenwel een licht, daar and'rer gloor bij kwijnt, 
Die ned'righeid aan deugd en deugd aan wijsheid paarde, 
Is hoog een dienaar Gods en jezus beeld op aarde. 

Op den titel is, onnaauwkeurig, gesproken van de Nederduitsche Hervormde en Waalsche Gemeente, alsof de Waalsche niet ook eene Hervormde ware.
Wij hebben genoeg gezegd, om de aandacht der liefhebbers op dit geschrift te vestigen, en brengen den Heer van harderwijk onzen dank voor hetgeen hij gele-
{==396==} {>>pagina-aanduiding<<}
verd heeft, al is het ook, dat wij, in sommige opzigten, zijnen arbeid onvolledig achten. Misschien, dat er later eens een man als schotel opstaat, om een Kerkelijk Rotterdam te geven. In dat geval ware hier vrij wat bouwstof te vinden; die niet dan met moeite verzameld wordt.





De Grieksche Kerk in Rusland. Uit het Hoogduitsch van Dr. Herman Wimmer. Door A.H. van der Hoeven, Predikant te Keppel. Te Amsterdam, bij ten Brink en de Vries. 1850. In gr. 8vo. 91 bl. f :-80.

De Heer van der hoeven heeft zonder twijfel de lezers van de Godgeleerde Bijdragen veel genoegen verschaft, met het belangrijk artikel, door hem uit het Hoogduitsch vertaald, in dat Godgeleerde Tijdschrift te doen plaatsen. Wij wenschen hem en de Uitgevers toe, dat hunne berekening met de afzonderlijke uitgave niet fale. Menigeen zal zich hier op een onbekenden grond bevinden. Er ligt nog een slagboom tusschen Rusland en het overig Europa, en de tijd is nog niet rijp, om het Russisch Slavonisch en Germaansch element ineen te smelten.
Na de lezing van deze brochure, welke de Grieksche Kerk in Rusland, met een wijsgeerigen blik uit een staatkundig, godsdienstig en wereld-geschiedkundig oogpunt beschouwt, zijn wij in de overtuiging bevestigd geworden, dat er voor als nog geene vreeze bestaat, dat het Slavonisch element het Germaansche zal overheerschen, ten zij stoffelijke kracht de geestelijke zedelijk bedwong, waarvan in de Oostzee-gewesten treurige sporen zich vertoonen.
Wij bevelen dit stukje in de aandacht van allen, die smaak vinden in degelijke lectuur. Het is in een goeden stijl geschreven. Terwijl het diep ingrijpt in het godsdienstig volksleven der Russen, geeft ons de vergelijking er van met onzen toestand alle reden tot dankbaarheid.

s.






{==397==} {>>pagina-aanduiding<<}

Algemeene Geschiedenis van K.F. Becker. Tweede herziene druk. Te Haarlem, bij de Erven F. Bohn. In afleveringen van 40 bl. In gr. 8vo. à f :-30 per aflev.

Eene algemeene geschiedenis te leveren, die aan al de vereischten zoude voldoen, ware het meesterstuk van den menschelijken geest. Het grootsch en allesomvattend tafereel op te hangen van de lotgevallen des menschdoms, van daar het zich uit de duisternis van zijnen oorsprong, tot op onzen tijd in stoffelijke, zedelijke en godsdienstige beschaving, in kunst en wetenschap, heeft ontwikkeld; alle de verschillende volken in hunne lotverwisselingen na te gaan; hunne zeden, wetten, gewoonten en staatkundige instellingen te doen kennen; hunne groote mannen, in alle vakken, als handelend voor te stellen; de voortbrengselen der letterkunde en der wijsbegeerte, de gedenkteekenen der kunst, kernachtig aan te duiden en te beschrijven; en tevens den draad niet te verliezen, die de groote wereldgebeurtenissen tot één geheel verbindt: dit is de bijna bovenmenschelijke taak, welke de schrijver van eene algemeene geschiedenis op zich neemt.
Hoe veel is er niet, dat, hoe belangrijk in eene geschiedenis van een bijzonder volk of een bepaald tijdvak, hier niet te pas komt, en hoe veel schijnbaar onbeduidends, dat daarin dient opgenomen te worden. Hoe moeijelijk zijn de grenzen te bepalen, waar men door eene te groote uitvoerigheid in gerektheid, door eene te strenge beknoptheid in eene duistere dorheid zoude vervallen. In eene algemeene geschiedenis moet niets te veel of overtolligs voorkomen; het eene volk of tijdvak moet, naarmate van zijne belangrijkheid, met evenveel naauwlettendheid behandeld worden als het andere, en ook met geene partijdige voorliefde boven andere worden voorgetrokken; in een woord: eene algemeene geschiedenis is het tafereel van de lotgevallen en de ontwikkeling des menschdoms onder het bestuur der Voorzienigheid, in een streng geschiedkundigen maar tevens

{==398==} {>>pagina-aanduiding<<}
schilderachtigen stijl voorgedragen, waarin niets is vergeten, dat tot de volledige kennis van al hetgeen tot de menschheid behoort noodzakelijk is.
Tot nog toe is er geene algemeene geschiedenis verschenen, die aan al de hoofdvereischten van dit ideaal voldoet, en tot op heden vertoonde zich niemand, die alle de veelsoortige bekwaamheden, en het geheel omvattende kennis in zich vereenigde, en over de menigvuldige hulpmiddelen kon beschikken, die hem hierin ter dienste moesten staan. Oorspronkelijke gedenkstukken, oude en hedendaagsche geschiedschrijvers moeten door hem worden geraadpleegd, vele talen moeten hem met den waren aard der volken bekend doen worden, en de oudheidkundige onderzoekingen der geleerden en de scherpzinnige opmerkingen der reizigers moeten tot gids zijner verhalen strekken. Het is niet genoeg zijne voorgangers, wat de hoofdzaken betreft, te volgen en in sommige opzigten te verbeteren; het geheel van de geschiedenis des menschdoms moet oorspronkelijk in zijnen geest worden gevormd en even oorspronkelijk worden teruggegeven. Reeds in de oudheid waren er Schrijvers, die algemeene geschiedenissen leverden, voor zoo ver als zij dit op hun standpunt, dat zoo veel beperkter dan het onze was, konden doen. Herodotus, de vader der historie, gaf een algemeen overzigt van de volken en geschiedkennis in zijnen tijd, dat nog voor ons van hooge waarde is. Diodorus siculus stelde zich tot doel de geschiedenissen der verschillende natiën in een werk zamen te vatten, doch moet hierin voor den eersten verre onderdoen. De algemeene geschiedenissen van eusebius en sommige Schrijvers der middeleenwen, zijn slechts kronijken, waarin op eene dorre wijs de gebeurtenissen volgens de opvolging der jaren vermeld worden. De groote Geschiedschrijvers van Griekenland en Rome behandelden meestal de voorvallen van hunnen tijd, waarvan zij getuigen waren of waaraan zij een werkzaam deel namen, zoo als thucidides, xenophon en sallustius; terwijl livius en
tacitus met een ruimer blik de lotgevallen van het Romeinsche volk en Keizerrijk beschreven. Maar

{==399==} {>>pagina-aanduiding<<}
het denkbeeld eener algemeene geschiedenis kwam in hunnen geest, misschien uit nationalen trots, niet op. Rome had de beschaafde wereld aan haren schepter onderworpen, hare geschiedenis was dus voor hen die van alle volken.
Eerst in de laatste eeuwen is men geslaagd algemeene geschiedenissen te schrijven, die meer aan het denkbeeld voldoen, dat zij moeten verwezenlijken, ofschoon het over het algemeen meest compilatiën waren, en geenszins de slotsommen van diepe historische studie. Dit kan voornamelijk op de groote wereldgeschiedenis der Engelsche geleerden worden toegepast, waarin alle eenheid en kritiek ontbreekt, en die slechts eene uitgebreide verzameling van bouwstoffen is. Het gebrek van eene leidende hoofdgedachte, is ook dat van de geschiedenissen van schröck, millot, martinet en andere, die in de vorige eeuw in het licht verschenen. Geschriften, zoo als het voortreffelijke Discours sur l'histoire Universelle van bossuet, en de Essai sur les Moeurs van voltaire, kan men geene algemeene geschiedenissen noemen; omdat zij blijken met een geheel ander doel zamengesteld te zijn, dan om de lotgevallen des menschdoms in een volledig tafereel te stellen. Onzen tijd was vooral rijk in meer of min uitgebreide algemeene historiën; zelfs hebben sommige onzer vaderlandsche Schrijvers die geleverd; doch wij kunnen niet zeggen, dat zij in het algemeen aan de vereischten, die wij er in wenschten aan te treffen, hebben voldaan. Sommige waren te kort en kronijkachtig, en misten het aangename en kernachtige in de voordragt en zienswijze; de andere hadden eene redekunstige oppervlakkigheid, die haar wel tot aangename leesboeken maken, maar weinig tot eene grondige kennis van het onderwerp kunnen bijdragen. Aan goede, ja zelfs uitmuntende leer- en handboeken over de algemeene geschiedenis ontbrak het echter niet, zooals de Handboeken van heeren, over de geschiedenis der oude Staten en het nieuwe Statensysteem, van schmidt over de gansche Geschiedenis, en het onschatbare van rehm over de middeleeuwen. De

{==400==} {>>pagina-aanduiding<<}
werken van schlosser en von rotteck hebben hunne eigenaardige verdiensten, de eersten mogen te geleerd geschreven zijn, voornamelijk zijn Universal Uebersicht der Geschichte der Altén Welt und ihren Cultur, om van algemeen nut te kunnen wezen; maar dit is minder op zijn Handbuch der Universal Geschichte en de Geschiedenis der 18de en 19de eeuw aan te merken, en vooral niet op de Geschiedenis van von rotteck toepasselijk, die juist voor het beschaafd publiek uit een bepaald liberaal gezigtspunt geschreven werd. De wereldgeschiedenis van j. muller zelfs met de aanteekeningen en inlasschingen van onzen van kampen, is voorzeker geen geschikt en genoeg bevattend leesboek voor alle klassen van lezers; men dient reeds de geschiedenis in hare bijzonderheden te kennen, om deze met vrucht te gebruiken.
Wij ontkennen niet, dat het uitvoerige werk van becker, hetgeen wij aankondigen, alle vroegere van dien aard, zoo als schröck en millot ver achter zich laat, dat van bossuet is van een geheel andere strekking en hiermede niet te vergelijken; dat het de zaken in eenen bevalligen, vloeijenden stijl voordraagt; dat het, in één woord, een werk is, hetwelk den mingeoefenden op eene bevattelijke en aangename wijs onderrigt, terwijl het den meer gevorderden belangrijke herinneringen en wenken geeft; doch minder zouden wij ons vereenigen met het oordeel, dat het overal het resultaat is van een grondig onderzoek, en geheel op de hoogte der tegenwoordige historische wetenschap staat en overal volledigheid aan beknoptheid zoude paren. Het is een verdienstelijk geschiedkundig leesboek voor den beschaafden stand, daarom beleefde het in Duitschland zeven uitgaven, en werd door woltmann, menzel en loebell herzien en vervolgd; maar eene algemeene geschiedenis volgens de vereischten, die wij hier boven opgaven, is het niet. Hiervoor is het in sommige gedeelten te beknopt, in andere deelen te uitvoerig; de oude historie is er niet met die betrekkelijke naauwkeurigheid in behandeld, welke aan de middeleeuwsche en nieuwere te beurt valt;

{==401==} {>>pagina-aanduiding<<}
eene pragmatische en wijsgeerige wijze van beschouwing zoekt men er dikwijls te vergeefs; wij verlangen trouwens niet, dat een geschiedschrijver te veel de denkbeelden van de Ideën van herder, en vooral niet van hegel's Philosophie der Geschichte zoude volgen: hij moet geene bespiegelingen, maar een bezield tafereel van gebeurtenissen en toestanden leveren. De verdeeling van bekker's werk kwam ons altijd te ethnographisch en te weinig synchronistisch voor, om inderdaad eene algemeene geschiedenis te kunnen heeten, en de latere tijden zijn voorzeker te uitvoerig in vergelijking met de vroegere behandeld; waardoor het werk, ofschoon de vroegere vertaling meer dan twintig deelen bevatte - de nieuwe uitgaaf kan welligt nog de helft meer beslaan - hierin te bekrompen was, om een volledig en tevens bevattelijk overzigt der algemeene geschiedenis te kunnen geven.
Echter neemt dit alles niet weg, dat wij becker's Geschiedenis als een zeer nuttig en leerzaam werk blijven beschouwen, hetwelk te regt, niettegenstaande zijne kostbaarheid, zooveel bijval onder onze landgenooten heeft gevonden, dat eene nieuwe oplage daarvan konde gemaakt worden, Het was eene gelukkige keuze der uitgevers Dr. g.d.j. schotel te verzoeken, zich met de herziening en vermeerdering te belasten; zijne historische kennis en onderzoeklievenden geest strekken ons ten waarborg, dat hij van alle belangrijke aanvullingen en verbeteringen, en van de hoogstgewigtige ontdekkingen, die sedert op het gebied der oude geschiedenis gedaan zijn, zal gebruik maken, om voornamelijk aan dit gedeelte de volledigheid te geven, die het in de vorige Hollandsche uitgave mist. In eenen tijd die mannen als champollion, letroune, böckh, heeren, niebuhr, k.o. müller, botta en layard in de geschiedenis en oudheidkunde werkzaam zag, en hunne ontdekkingen ontvong, is dit een voornaam vereischte. Wij wenschen de aangevangen onderneming denzelfden goeden uitslag als de vorige, en zullen, zoo ras wij een deel afleveringen of de geheele oude geschiedenis ontvangen hebben, van de herziening en vermeerdering een nader verslag ge-
{==402==} {>>pagina-aanduiding<<}
ven, terwijl wij intusschen het werk aan alle beminnaren der historie blijven aanbevelen.

j.a.b.




Geschiedenis van Engeland, sedert de troonsbestijging van Jakobus II, door Thomas Babington Macaulay. Naar het Engelsch, met aanteekeningen. Eerste Deel. Te 's Gravenhage, bij H.C. Susan, C.H.z. 1851.

(Vervolg van No. XII van 1850, bladz. 523.)

Het tweede hoofdstuk van dit hoogst belangrijke werk loopt over de regering van den Tweeden karel, een tijdperk van restauratie, die tot eene nieuwe ontbinding voerde, welke het huis der stuarts voor immer afbrak. Macaulay begint met de herstellers van de verjaagde Dynastie te verdedigen tegen de blaam, welke men op hen heeft willen werpen, en stelt de herleving der geschillen tusschen de Cavaliers en de Rondhoofden, benevens de kerkelijke twisten volledig en onpartijdig voor. Het karakter van Koning karel is treffend geteekend: elke trek verraadt de geoefende hand des meesters, die zijnen held uit- en inwendig kent en doorgrondt, begrijpt en wedergeeft.
De zwakke zinnelijke man, beter geschikt de rol van een lichtmis te vervullen, dan de kroon als Koning te dragen, werd de speelbal van de reactie. Levendig toont de Schrijver, hoe de eerste verkiezing van het Parlement, in 1661, mannen te voorschijn riep, meer roijalistisch dan de Koning, meer episkopaalsch dan de Bisschoppen, en die met hevigheid zich op de Puriteinen wierpen en eene vervolging uitlokten, waarvan men zich in onze dagen bezwaarlijk een denkbeeld kan vormen.
Het spreekt van zelf, dat de onstuimige hartstogten, die de Episkopalen en Puriteinen tegen elkander deden ontvlammen, verderfelijk moesten zijn voor de zedelijkheid des volks, vooral bij den invloed van een Hof, als

{==403==} {>>pagina-aanduiding<<}
dat van den zedeloozen karel. Een pestwalm is van daar niet slechts over Engeland, maar ook over het vaste land verspreid. Uit dien modderpoel van ongeregtigheid is in Frankrijk het wangedrogt der Encyclopédie ontstaan. Het ijskoude deïsmus, dat den Bestuurder des Heelals naar de kroon tastte, eer het Koningen der aarde naar het schavot of in ballingschap dreef, is de uitkomst der onzedelijkheid van Engelands toenmalige fraaije geesten. Voortreffelijk schetst macaulay den zedeloozen toestand des volks, en wijst er de oorzaak van aan; terwijl bij het bederf der staatkundige personen tot op den bodem peilt.
Kort maar kernrijk is de voorstelling van het lijdende Schotland, een volslagen prooi van Episkopaalschen moedwil. Wie de bijzonderheden van de rampen der Schotten nader wil kennen, leze de reize van merle d'aubigné door Duitschland, Engeland en Schotland; dan zal hij erkennen, dat macaulay zijn tafereel niet te zwart heeft gekleurd. ‘De massa der Schotsche natie onderwierp zich met zwijgenden wrok, en bezocht met vele gewetensbezwaren de godsdienstoefeningen der Episcopale geestelijkheid, of van Presbyteriaansche leeraars, die er zich toe geleend hadden eene halve toelating van het bestuur aan te nemen, bekend onder den naam der indulgentie. Doch er waren vooral in de westelijke laaglanden vele van woesten ijver blakende en onverschrokkene mannen, die staande hielden, dat de verpligting om het covenant na te komen, even heilig was als de verpligting om de overheid te gehoorzamen. Deze lieden bleven, in spijt der wetten, bijeenkomsten houden om God naar hunne wijze te dienen. De indulgentie beschouwden zij niet als eene verzachting van het ongelijk, dat de overheid der kerke aandeed, maar als eene nieuwe verongelijking, te hatelijker, omdat zij door den schijn eener gunst vermomd was. Vervolging, zeiden zij, kon alleen het ligchaam dooden; maar de afschuwelijke indulgentie was doodelijk voor de ziel. Uit de steden verdreven, kwamen zij op de heide en op de bergen bijeen. Werden zij door de burgerlijke

{==404==} {>>pagina-aanduiding<<}
overheid overvallen, zonder aarzelen beantwoordden zij geweld met geweld. Bij elk conventikel verschenen zij gewapend. Herhaaldelijk gingen zij tot openlijken opstand over. Zij werden zonder moeite ten onder gebragt, en zonder genade gestraft, doch nederlagen konden evenmin hun geest buigen als straffen. Gejaagd als wilde dieren, gefolterd tot dat hun gebeente platgekneusd was, bij honderden ingekerkerd, bij twintigtallen opgehangen, nu eens blootgesteld aan den moedwil van Engelsche soldaten, dan weder aan de genade van hooglandsche rooverbenden prijsgegeven, bleven zij zich steeds met zooveel grimmige halstarrigheid verzetten, dat de stoutste en magtigste verdrukker, ondanks zich-zelven, de roekeloosheid hunner vertwijfeling moest duchten.’
Slechts een vlugtige blik wordt op Ierland geworpen, waar geen der partijen bevredigd werd en elke zich verongelijkt gevoelde.
Geestdrift is van aard en nature onbestendig, doch de regering scheen zich te beijveren met zijne vrienden haar te dempen, eer zij van zelve kon wegsterven. Zij verkeerde dan ook spoedig in ontevredenheid en wrevel, en de oorzaken er van worden duidelijk uiteengezet. Het kwaad kreeg een nieuw voedsel uit den onregtvaardigen, op onteerende wijze gevoerden oorlog tegen ons Vaderland. De waarheidliefde des Schrijvers blijkt ook dáárin, dat hij de verdiensten onzer vaderen regt doet wedervaren, hoewel het niet is te miskennen, dat zijn afkeer van karel invloed heeft op den lof, aan diens moedige bestrijders geschonken. Immers als cromwel even onregtvaardig de Vereenigde Gewesten beoorloogt, stelt hij de laatsten in een veel minder gunstig licht.
De ontevredenheid, zelfs in het volgzame Parlement doorgedrongen, sleepte den val van het Ministerie en van clarendon mede, en bragt het sluiten van het drievoudig Verbond te weeg, dat door sommigen de eenigste goede daad genoemd werd, die sedert des Konings terugkomst was verrigt. Maar de Schrijver doet ons zien, dat die goede daad zeer slecht gemeend was, daar

{==405==} {>>pagina-aanduiding<<}
de Koning dit verbond slechts in het wezen geroepen had, om zijn volk te misleiden, terwijl hij eene geheime verbindtenis met den Koning van Frankrijk sloot, waarbij hij zich vernederde tot een dienstman; ja, tot een afhankelijk werktuig in de hand des overmoedigen lodewijks. Hij bood voor de hulp, om zich van zijn Parlement onafhankelijk te maken, niets minder aan, dan het drievoudig verbond te ontbinden, lodewijk's aanspraken op den troon van Spanje te ondersteunen, en Holland den oorlog aan te doen. Macaulay werpt een blik in het gewetenlooze Kabinet, dat den Koning slaafs behulpzaam was in het bevorderen zijner snoode oogmerken, en stelt het in al zijne verachtelijkheid ten toon. Vervolgens geeft hij een overzigt van de gevaren, die door karel's verbond met lodewijk, de Vereenigde Provinciën bedreigden, en de staatkundige beroeringen, door welke zij inwendig geteisterd werden, doch al hetwelk zij door moed en volharding te boven kwamen. Bij dien oorlog zette de ligtzinnige karel veel op het spel. De Schrijver treedt met vasten voet in den doolhof zijner staatkunde, terwijl hij zich een draad weeft, die hem tegen verdwalen beveiligt. Zijne beschouwingen over de koninklijke regten van dien tijd, en over de regtmatigheid waarmede het Parlement die aantastte, zijn zoo gegrond als scherpzinnig. Hij bepaalt zich niet tot de uitwendige verrigtingen der Staatslieden, maar dringt in hunne hoofden en harten, en bespiedt hunne beginselen, drijfveren en oogmerken. Wie voor de diplomatie wordt opgeleid, vindt hier een leerboek vol wijsheid en staatkundige ervaringen. Men lette slechts op zijne kritiek der staatkunde van clifford, buckingham, schaftesbury en dauby. Hoeveel brengt hij in het reine, dat andere geschiedschrijvers, minder
met de inwendige drijfveren dan met de zigtbare feiten vertrouwd, tot scheve oordeelvellingen verleid heeft. Tot eene proeve daarvan diene zijne ontwikkeling van den hagchelijken toestand, waarin het Huis der gemeente verwikkeld raakte, en de vreemde houding, die het aannam, daar het, niets vuriger wenschende dan de

{==406==} {>>pagina-aanduiding<<}
vernedering des Franschen Konings, karel tot den oorlog dwong, doch, toen hij er zijns ondanks toe besloot, hem de gelden weigerde, om dien te kunnen voeren. Hij heldert dit vreemd gedrag op met de reden die men had te vreezen, dat de Koning zijne armee zoude gebruiken tot geheel andere oogmerken, dan waartoe de gelden waren bestemd.
Met kalmte beschrijft en toetst de Auteur de werking en uiting van het algemeen heerschend misnoegen tegen eene regering, die een helsch verraad in den boezem koesterde, dat echter niet geheel verborgen bleef. Dauby viel, en duistere geruchten ontstelden de gemoederen, door een onwaardige misleid en aangehitst en tot wraak opgewonden. Terwijl wij lezen, wat er in Engeland uit godsdienstige partijschap voortvloeide, hoe 't er aan den eenen kant op werd toegelegd, om het Protestantisme zoo al niet uit te roeijen met wortel en tak, dan toch van alle beteekenis te berooven, en aan de andere zijde vrees en wantrouwen tot eene wreede en onregtvaardige zelfverdediging opriepen, staren wij met weemoed en onrust op de beweging, die zich uit den boezem der kerk op het maatschappelijke terrein waagt. Doch wat ducht de kleingeloovige? De arm is niet verkort, die willem van Oranje naar het krijtgebergte riep..... Maar houden wij ons aan den Schrijver!
Hij volgt den stroom der beroering in het nieuwe in 1679 gekozen Parlement. Door den Koning geroepen, om hem den steun weder te geven, die hem in het vorige ontvallen was, trad het op in volle wapenrusting, om hem te ontnemen wat hij nog bezat: de toekomst. Immers men vorderde niets minder dan de uitsluiting van des Konings broeder, die openbaar tot de Roomsche kerk overgegaan, zijne innige verkleefdheid aan haar niet verheelde, terwijl karel zijne Roomschgezindheid huichelachtig bemantelde, door het Huis alle mogelijke waarborgen voor het behoud van het Protestantisme aan te bieden, indien het niet op die wet van uitsluiting aandrong. Een ruim kampveld werd nu voor de hartstogten geopend, en de lezers worden er door

{==407==} {>>pagina-aanduiding<<}
den Schrijver sine ira et studio op rondgeleid, terwijl hij ook den oorsprong der nog heerschende partijnamen aangeeft: ‘In dezen tijd werden voor het eerst twee spotnamen gehoord, die, hoewel oorspronkelijk als schimpnamen gebezigd, al spoedig als eerenamen aanvaard werden en nog steeds in dagelijksch gebruik zijn, die gehoord worden overal waar de Engelsche taal gesproken wordt, en die in wezen zullen blijven zoolang de Engelsche literatuur bestaat. Het is eene merkwaardige omstandigheid, dat de eene dier schimpnamen van Schotschen, de andere van Ierschen oorsprong is. In Schotland zoowel als in Ierland had verkeerd bestuur benden van vertwijfelden bijeen doen schuilen, wier woestheid door godsdienstige geestdrift verhoogd werd. In Schotland hadden sommigen der vervolgde Covenanters, door verdrukking tot razernij gedreven, onlangs de primaas vermoord, tegen het bestuur de wapenen opgevat, op de troepen der regering eenige voordeelen behaald, en waren niet eer ten onder gebragt geworden, dan toen manmout, aan het hoofd van eenige Engelsche troepen, hen te Bothwell-bridge uiteen gedreven had. Deze ijveraars waren het talrijkst onder de landlieden der westelijke laaglanden, die in de volkstaal Whigs genoemd werden. Diensvolgens werd de naam van Whig aan de Presbyteriaansche ijveraars in Schotland gegeven en op de Engelsche partijlieden overgedragen, die zich geneigd betoonden weêrstand aan het Hof te bieden en de Protestantsche non-conformisten met toegevendheid te behandelen. De Iersche moerassen boden in denzelfden tijd eene schuilplaats aan papistische ballingen, zeer naar diegenen gelijkende, die later onder den naam van witte jongens bekend werden. Deze mannen werden destijds Torys
genoemd. De naam van Tory werd dus aan Engelschen gegeven, die weigerden mede te werken, om eenen Roomsch-Katholijken Vorst van den troon te weren.’
Macaulay meldt nu de overwinning, door deze laatste partij behaald, nadat de Koning, toen de wet der uitsluiting door het Lagerhuis aangenomen, en door het

{==408==} {>>pagina-aanduiding<<}
Hoogerhuis verworpen was, het Parlement ontbonden had. Hij toont ook hoe de onderliggende Whigs de Tory-regering het onderste boven poogden te keeren; die echter het gezag behield en groot misbruik van hare zege maakte, door willekeurige vervolging en wetsverkrachting.
Onder deze beweging, die eene algemeene spanning veroorzaakte en met eene sombere toekomst dreigde, stierf de nietswaardige karel. Hiermede sluit dit hoofdstuk, hetwelk, al had macaulay nimmer iets anders geschreven, genoeg zoude zijn, om hem een onvergankelijken letterroem te doen verwerven.
Het derde hoofdstuk is evenzeer belangwekkend, doch minder geschikt om er den inhoud van op te geven. Het bevat eene ruime, heldere, eenvoudige beschrijving van den zedelijken en stoffelijken toestand van Engeland en het Engelsche volk in de tweede helft der zeventiende eeuw, meestal vergeleken met dien van den tegenwoordigen tijd. Een man, die alzoo zijn land en volk kent, is wèl bevoegd er eene geschiedenis van te geven. Hij is doorgedrongen tot het innerlijke leven des volks in al zijne veranderingen en ontwikkeling. Gelukkig, dat de vergelijking, die hij steeds maakt tusschen den voorzaat en den tijdgenoot, ons niet doet wanhopen aan den vooruitgang der zedelijke beschaving. Zijne volgende woorden mogen ons van dwaling overtuigen, als wij het geluk van vorige geslachten benijden:
‘In spijt van die getuigenis evenwel, zullen velen zich steeds het Engeland der stuarts nog blijven voorstellen als een aangenamer land, dan het Engeland waarin wij leven. Bij den eersten opslag moge het vreemd schijnen, dat de maatschappij, terwijl zij steeds met haastigen ijver voorwaarts streeft, evenwel gestadig met liefderijk verlangen achterwaarts blikt. Maar deze beide neigingen, hoe tegenstrijdig zij ook schijnen te zijn, kunnen door een en hetzelfde beginsel gemakkelijk worden verklaard. Zij hebben beiden haren grond in de ontevredenheid over onzen tegenwoordigen toestand. Die ontevredenheid spoort ons aan, om de ons

{==409==} {>>pagina-aanduiding<<}
voorafgegane geslachten te overtreffen, en maakt ons tevens geneigd om ons een hoog denkbeeld van derzelver geluk te vormen. In zekeren zin is het onredelijk en ondankbaar van ons, dat wij bestendig ontevreden zijn met eenen toestand, die bij voortduring verbeterende is. In waarheid echter heeft bestendige verbetering slechts plaats, omdat er voortdurende ontevredenheid bestaat. Indien wij volkomen tevreden waren met het tegenwoordige, wij zouden ophouden uit te vinden, te arbeiden, en, met het oog op de toekomst, te sparen. Het is natuurlijk dat wij, ontevreden zijnde met het tegenwoordige, ons een al te gunstig denkbeeld vormen van het voorledene.
Wij verkeeren waarlijk in eene gelijksoortige dwaling als die, welke den reiziger in de Arabische zandwoestijn misleidt. Onder de karavaan is alles droog en bar; maar ver in het verschiet, voorwaarts en achterwaarts, schijnt hij door verfrisschend water omgeven. De pelgrims spoeden voorwaarts en vinden niets dan zand, waar zij een uur geleden een meer hadden meenen te zien. Zij wenden het hoofd om en zien een meer in de plaats, waar zij een uur geleden door het zand heenworstelden. Een soortgelijk zinbedrog schijnt de natiën te kwellen op elk gedeelte van den langen weg, die van armoede en barbaarschheid tot de hoogste trappen van welvaart en beschaving leidt. Zoo wij echter het schijnbeeld vastberaden terug jagen, dan zullen wij het voor ons de wijk zien nemen tot in de fabelachtige gewesten der grijze oudheid. Het is thans de mode de gulden eeuw van Engeland te zoeken in tijden, toen de edellieden van gemakken verstoken waren, wier gemis eenen hedendaagschen lakei ondragelijk zou zijn; toen pachters en winkeliers hun ontbijt hielden met brood, waarvan de bloote vertooning in een hedendaagsch armhuis reeds een oproer zou doen ontstaan; toen de menschen, in de zuiverste landlucht, sneller stierven dan zij het thans in de verpeste stegen onzer steden doen, en toen zij in die stegen sneller stierven dan zij

{==410==} {>>pagina-aanduiding<<}
het thans op de kust van Guijana doen. Ook wij zullen op onze beurt overtroffen, en op onze beurt benijd worden. Het is zeer wel mogelijk, dat de boer van Dorsetshire in de twintigste eeuw zich ellendig slecht beloond zal achten met vijftien shillings 's weeks; dat de timmerman te Greenwich alsdan tien shillings daags zal ontvangen; dat arbeiders alsdan evenmin gewoon zullen zijn om een middagmaal zonder vleesch te nuttigen, als zij het thans zijn om roggebrood te eten; dat de gezondheidspolitie en de ontdekkingen der geneeskunde den gemiddelden duur van het menschelijk leven op nieuw met een aantal jaren verlengd zullen hebben; dat talrijke gemakken en genietingen, die thans bekend of althans slechts in het bereik van weinigen zijn, verkrijgbaar worden voor elken vlijtigen en spaarzamen arbeider. En evenwel zal het dan welligt de mode zijn te beweren, dat de vermeerdering van den rijkdom en de vorderingen der wetenschappen, de weinigen ten koste der velen hebben begunstígd, en van de regering der Koningin victoria te spreken, als van den tijd toen Engeland werkelijk het blijde Engeland was, toen alle standen door broederlijke eensgezindheid vereenigd waren, toen de rijken de armen niet uitmergelden, en toen de armen den rijken hun glans niet benijdden.’
De Vertaler vervolgt op eene hoogst loffelijke wijze zijne moeijelijke taak en vergroot voor den Nederlandschen lezer de waarde van dit werk, door de ophelderende aanteekeningen, die hij voortgaat aan den voet der bladzijden te plaatsen. Wij wenschen den bekwamen man die klimmende aanmoediging, welke zulk een even stoute als waardige arbeid verdient, en toenemenden lust om het werk even verdienstelijk te volëindigen.

j.h.s.




Lief en leed uit het leven van een Schoolmeester, door Jeremias Gotthelf. Naar het Hoogduitsch door H. Frij-
{==411==} {>>pagina-aanduiding<<}
link. II Deelen. Te Amsterdam, bij H. Frijlink. 1850. In gr. 8vo. 480 bl. f 4-50.

Er is iets strijdigs in dit werk. De schoolmeester is een man van minder dan middelmatige vorming, die niet staat op eenige hoogte van beschaving of kennis; ja naauwelijks iets méér kent dan lezen en schrijven, en toch die bekrompen schoolmeester-zelf verhaalt zijne levensgeschiedenis; maar om te verhalen gelijk hij 't doet, moet men zéér opgeklaard zijn van denkbeelden, eene veelomvattende kennis bezitten en in vreemde talen bedreven zijn. - Dat is niet overeen te brengen. De Schrijver-zelf had het verhaal moeten doen; dat hij 't den onkundigen schoolmeester in den mond legt, is een kapitale fout.
De man van wien er sprake is was de zoon van armoedige ouders, die hem hardvochtig en onnatuurlijk behandelden, en stelde zich als leergierig aan uit luiheid, om den arbeid te ontwijken; geenszins uit zucht om werkelijk te leeren. Evenwel wordt hij kweekeling, later ondermeester en eindelijk schoolmeester; maar hij is en blijft een kruk en bovendien een lummel, een vlegel, een bloodaard, een allemanszot zonder de minste wereld- of menschenkennis, die een speelbal is van het dorp en een voorwerp van bespotting voor zijne scholieren. - Hij gevoelt ook eene soort van neiging tot het schoone geslacht; maar geene der schoonen verlangt zulk een bengel tot aanbidder te hebben. Nadat hij het op zijne eerste standplaats niet heeft kunnen uithouden, komt hij op eene tweede, wordt er verliefd, en dat zijne waschvrouw hem bedriegt, geeft hem moed om zijne gevoelens aan het beminde voorwerp te openbaren. Nu treedt hij in den echt, blijft een sukkelaar, maar wordt toch iets wijzer, door zijne verstandige vrouw. Hij gevoelt zich in haar bezit gelukkig, krijgt ook een nieuw schoolgebouw en woonhuis, en, ten slotte, zelfs, hoewel alleen uit medelijden, eene verhooging van jaarwedde, die hem uit den nood helpt. Ziedaar het geraamte dezer eenvou-
{==412==} {>>pagina-aanduiding<<}
dige geschiedenis. Er is echter veel leerzaams in, ook veel dat boeit, met naïviteit is geschreven en wèl geschikt is om indruk te maken. De arme hals leert door schade en schande; spreidt als minnaar, echtgenoot en vader zeer natuurlijke en treffende gevoelens ten toon, en is niet ontbloot van godsvrucht, die ook door zijne vrouw nog wordt vermeerderd en geleid. Er zijn zeer eenvoudige en aandoenlijke momenten in dit verhaal. Men verneemt er uit, hoe ellendig de toestand was der onderwijzers en dus ook van het onderwijs in Zwitserland, twintig à dertig jaren geleden. Het doel schijnt geweest te zijn om aan te toonen, wat gebrek aan kennis, gepaard met zelfwaan, beteekent, en hoe verwaande
botheid door harde lessen eindelijk tot het besef van nietswaardigheid gebragt wordt; ofschoon deze schoolmeester, tot het einde toe, nog niet van het denkbeeld is af te brengen, dat hij een beter lot verdient. Zijne vrouw leert ons, wat eene zich-zelve opöfferende liefde, ook in minderen stand, vermag; zelfs voor het rijk van den Hemelschen Vader.
In weerwil der gemaakte aanmerking stellen wij dezen roman boven vele anderen, zelfs van hoog geprezen Schrijvers en bevelen hem met gerustheid aan.

l.h.v.




Tafereelen van Gelderland. Nieuwe togten op mijn stoel, door een Neefje van Klikspaan. Te Delft, bij N. Tr. Overvoorde. 1850. In gr. 8vo. 228 bl. f 2-50.

Er behoort moed toe, in tegenwoordigheid van sommige menschen, die in den vreemde zoowel hunne oogen in de Natuur als hun geld aan de speeltafel verbeuzeld hebben, te beweren, dat ons eigen land verrukkelijke streken bezit, en men, om het gevoel voor het schoone te bevredigen, juist niet naar het buitenland behoeft te reizen. Daarom zijn wij ingenomen met die geschriften, welke het eigenaardig schoone van onze bevallige

{==413==} {>>pagina-aanduiding<<}
streken doen uitkomen, en wij hebben die nog liever, als zij tevens aan verstand en hart voedsel geven, door bekend te maken, wie er op dien grond geleefd hebben, en dat schoone hebben voortgebragt. Menig vreemdeling staat opgetogen bij de bloemen en bladerenpracht, die het Spaarne omzoomt. Wie verlustigt zich niet, als hij de aangename streken van het Sticht doorkruist, op den Darthuizer rust, op den Amerongerberg in het woud ronddoolt, en op den Tafelberg de schoonheid der Natuur in een weelderig panorama ziet uitgespreid. Maar wij zijn niet geroepen, om onze aangename herinneringen mede te deelen. Wij hebben eenvoudig eenige tafereelen van Gelderland, door een bedaagd neefje van den wellevenden klikspaan geschetst, aan te kondigen.
De Schrijver heeft een gelukkigen titel gekozen, en rust op zijn stoel nog al aardig uit, met een open oog, helder hoofd en warm gemoed. Daar kan men het ver mede brengen. Hij gaat niet slechts over den weg, maar treedt ook in de huizen, en neemt er kijkjes in het leven. Hij beschouwt niet alleen het tegenwoordige, maar ook het verledene. Hij doet niet slechts de nachtegaal in het woud, maar ook Neêrlands meest begaafde zangers hooren. Gij zegt welligt: als dat zoo is, hebben die schetsen een rijken inhoud; en zoo is het ook. Hij schildert beiden: de natuur en de menschen, die in haar ademen, zorgen, werken en genieten, zóó als ze zijn. De poëzij wisselt dit alles af, of liever, is er even behagelijk in zamengestrengeld als de rivieren, die zich door deze natuurtooneelen gelijk feestlinten slingeren. Misschien ligt het aan ons, die daar het meest gewandeld hebben, maar al te vlugtig stapt hij door de streken van Arnhem en Zutphen. Doch dit in het voorbijgaan! De vorm is gelukkig. De stijl los zonder platheid, levendig en te gelijk ernstig.
Tot eene proeve deze kleine aanhaling: ‘Ja, - voer ik in geestverrukking voort - ook in ons land ontwaakt uit den diepen slaap der onverschilligheid, een andere tijd; ook hier is de oudheid, de sage, de legende,

{==414==} {>>pagina-aanduiding<<}
de volks-poëzij niet langer onopgemerkt gebleven; het eerste morgenrood is ontwaakt van eenen anderen tijd, een tijd, die niet aan den laatstvoorgaanden zich kan aansluiten; neen - hooger op zoekt hij de bronnen, die eens verdroogden, maar nog verborgen liggen, opdat zij vloeijen mogen en nieuw leven onder het volk verspreiden. Als die dagen wederkeeren, dat het volk belang stelt in al wat in den eigen schoot des vaderlands of der provincie, of der landstreek, of des dorps plaats vond; als het niet langer met eene ruwe hand verwoest en afbreekt; als de satire van den onverschillige verstomt; als nieuwe lust ontwaakt en voorvaderlijke instellingen, zoo naauw aan de geschiedenis verbonden, herleven dan zullen eeuwen-oude puinhoopen de grondslagen worden voor het nageslacht, om daarop voort te bouwen. Dan gaan de jongelingen uit, om de oorden te bezoeken, waar onze voorvaderen groot en magtig waren; dan wordt uit den schoot der aarde menig overblijfsel behouden, dat andere dagen voor den geest roept. In het stille dorp, op de woeste heide, in de eenzame visschers hut, wordt nog menig wonderbaar verhaal bewaard. Menige stad en dorp verzonk wel in het niet, maar menige legende leeft ook nog uit gindsche dagen. Als dan onze zoo rijke chronijken, onze zoo rijke bibliotheken, onze zoo menigvuldige archieven met de volkslegende tot een gebragt worden, dan nadert de tijd voor eene Vaderlandsche geschiedenis, zooveel meer voor het volk geschikt, als de schatten uit de volkslegende zelve geput, nader bij het volk liggen. Menige scherf, menig verhaal, menige bouwval moge op zich-zelven beschouwd, niets beteekenend schijnen, maar door den draad, dien de geschiedenis er door heen weet te leiden, hebben zij waarde en verstrekken aan dezelve wederkeerig tot nieuwe, levendige, krachtige bouwstoffen.’
Wie in het zomergetijde een Geldersch toertje heeft gemaakt en in den langen avond bij kolengloed en lamplicht de lagchende natuur, hare bloemenwereld en stoute bosschen nog eens voor den geest roept, zal met

{==415==} {>>pagina-aanduiding<<}
dit boek in de hand zich verlustigen in aangename herinneringen, en te gelijk iets leeren, wat het bloote oog niet vermag.

Licht en donker uit het werkelijke leven. Een verhaal door J. van Assum. II Deelen. Te Gorinchem, bij J. Noorduyn en Zoon. 1850. In gr. 8vo. 467 bl. f 4-50.

De Schrijver zegt: ‘Het doel van onzen arbeid is geweest de ondeugden, ligtzinnigheid, losbandigheid en euvelmoed in derzelver ware gedaante voor te stellen en de nadeelige en gevaarlijke gevolgen te herinneren, die zij niet slechts voor de ligtzinnigen, losbandigen en euvelmoedigen zelve, maar ook voor anderen en onschuldigen kunnen en schier onmisbaar na zich moeten slepen.’
Dat doel is lofwaardig nagestreefd en bereikt, en de bewerking verraadt eene fiksche hand. Ref. heeft in lang zulk een degelijk en onderhoudend verhaal niet gelezen, dat het werkelijke leven toont zoo als het is, zonder eenige overdrijving; en zelfs in zijne waardering nog hooger staat aangeschreven dan de algemeen bekende verhalen uit het Kantonnementsleven, van donkersloot. ‘Licht en donker bevat treurige, zielverscheurende bedrijven, en diepgaande lessen, met kracht en nadruk, in treffende waarheid van stijl en taal geschilderd en voorgedragen. Voor meer dan één jong officier, niet van eigen fortuin ontbloot, waren spoedig na het intreden van zijne loopbaan koffijhuizen, sociëteiten, en verblijven van ontucht onontbeerlijk; geledigde flesschen maatstaven van bravoure; en de kunst van schuldenmaken eene studie. Zulke ongelukkigen vinden hier hunne afbeelding in la brie, of in van deiningen. Voor Kapt. de waal ontbreekt het mede niet aan evenbeelden in het werkelijke leven; maar gelukkig ontbreken zij ook niet voor den braven en dapperen, hoewel ook zwakkeren en niet onberispelijken van wijk. In van wijk vindt elk jong officier het beeld, waarnaar hij weldoet zich te vormen;

{==416==} {>>pagina-aanduiding<<}
in de waal, daarentegen, dat, hetwelk hij verafschuwen en verachten moet. - Doch wij willen niet te veel zeggen. Evenwel vestigen wij, ter loops, nog de aandacht op den ouden braven serjant en zijne, deels door de schuld harer ouders gevallene dochter; op den trotschen, geldzuchtigen, maar geknakten, diep nedergedrukten Heer de lange en zijne lieve dochter, slagtoffer harer liefde voor den goedaardigen, maar zwakken jongeling, vol eerzucht en wuftheid, maar die wijs wordt door eene harde, doch niet verloren les; op de vrouw van Kapitein de waal, een ingebeeld schepsel, gelijk er zoo vele zijn, maar die niet zulke lessen ontvangen en ze toch zoo noodig hebben.
Wij eindigen met de aanbeveling om het werk te lezen en het gelezene in hart en hoofd te prenten.

l.h.v.

Levensgeschiedenis, lotgevallen, ondervindingen en opmerkingen van David Copperfield de Jonge. Naar het Engelsch van Charles Dickens. III Deelen. Te Utrecht en Meppel, bij W.H. van Heyningen. 1850. In gr. 8vo. 806 bl. f 9-:

Wie kent niet charles dickens, dien productieven Schrijver zoo vol genie en waarheid. In bijkans alle talen der Westersche volken worden zijne werken gelezen. Was het wonder, dat de Nederlander, die zoo gaarne den vreemde in zijne taal doet spreken, gelijk hij-zelf gemakkelijk en gaarne vreemde talen spreekt, dezen nieuwen roman, die in Engeland met zoo veel bijval wordt bekroond, in zijne spraak heeft vertolkt? De Heer van heyningen, die zijne pers dienstbaar maakt aan de bevordering van het goede en schoone, heeft eene Nederduitsche uitgave van het werk bezorgd in drie deelen, compres gedrukt, en met plaatwerk geïllustreerd. De bladen zijn niet minder rijk aan denkbeelden dan aan woorden. Wij hebben wel eens gevreesd, dat dickens het publiek

{==417==} {>>pagina-aanduiding<<}
zou verzadigen, na zelf verzadigd te zijn, en vonden daartoe aanleiding door de overdrijving in het scheppen van karakters en het ordineren van vreemde situatiën; maar hij heeft deze bezorgdheid voor goed verdreven met dit kunstgewrocht, dat zich door waarheid en eenvoudigheid, door fijn gevoel niet minder dan door natuurlijkheid allergunstigst onderscheidt. Somtijds verbeelden wij ons onder het lezen, dat de auteur zijne eigen lotgevallen beschrijft, en het kost ons moeite dit denkbeeld uit het hoofd te weren. Men vindt overal dickens weder, vol originaliteit en vernuft, doch zonder de gebreken, die ons anders wel eens gestuit hebben. Menig tooneel roert de fijnste snaren des gevoels, zoo als de omzwerving van copperfield en zijne komst bij zijne tante. Hoe waar is het huiselijke verkeer in alle zijne nuances geteekend! Bezie eens dat schilderstuk van die visscherswoning, dat huisgezin van tradles, en dan de beschrijving van dien storm, met het edele dat hij verslond en het onedele dat hij op strand wierp! Inderdaad, wij staan verlegen als wij een tafereel willen uitkiezen, om er onze aandacht bepaald op te vestigen. Gelukkig, bij zoo veel rijkdom, dat er geen gevonden wordt, waar de ondeugd wordt gekroond, of in een voordeelig licht geplaatst. Zeer pikant is het tooneel in de cellulaire gevangenis: eene bittere satire op het stelsel dat haar ingevoerd heeft. Het zal dan ook tegenspraak vinden, gelijk het kwetst. Wij zijn niet geroepen over dit teedere punt uitspraak te doen, waartoe we ons bovendien onbevoegd achten; maar dit kunnen wij toch zeggen: dat zedelijke verbetering in geen geval een tak van administratie kan worden, en dat er ligt wat van Sint anna zal onderloopen, wanneer men het laat aankomen op resultaten, te verkrijgen op eene wijze, zoo als dit in het reglement voor de cellulaire gevangenis te Amsterdam is
voorgeschreven. Die aanteekeningen toch en verslagen, welke geestelijken moeten doen, loopen groot gevaar - een roman te worden. - Doch wij willen niet afdwalen vooral niet achter ijzeren tralies: daarom blijven wij lie-
{==418==} {>>pagina-aanduiding<<}
ver bij onzen dickens. Wij weten niet wat wij in zijne karakters het meest hebben te bewonderen: de fikschheid, waarmede hij ze opvat, of de getrouwheid, die nergens afwijkt, of de treffende kontrasten, waardoor zij zoo scherp uitkomen. Als laaghartige huichelaar blijft uriah heep dezelfde van het oogenblik dat copperfield hem als bediende ontmoet, totdat hij in de gevangenis over zijne bekeering roemt. Dora is steeds het lieve meisje, dat niets heeft dan schoonheid en een goedig hart. Zoo sterft zij ook. Micawber, blijft de paljas van het stuk, die u vervrolijkt en doet lagchen. Wilt gij het zonderlinge in een regtschapen gemoed aanschouwen, maak kennis met copperfield's tante. Maar geen karakter haalt bij dat van agnes, de vrouw bij uitnemendheid, zacht, innemend, verstandig, zonder aanmatiging, in één woord, lief en beminnelijk. Zij zweeft door het verhaal als eene heilige; als de beschermengel van den held der geschiedenis. Wij zouden gaarne in bijzonderheden treden, maar durven geene ruimte vragen. Bovendien is het boek waarschijnlijk reeds bij de meesten onzer lezers bekend.
Daar wij niet in staat zijn de vertaling met het oorspronkelijke te vergelijken, kunnen wij niet oordeelen over hare getrouwheid. Het spijt ons, dat wij, over het algemeen, den Hollandschen stijl niet kunnen roemen, die hier en daar vrij wat te wenschen overlaat. Dat is jammer om de waarde van het werk, te meer, daar de Uitgever voor eene goede uitvoering gezorgd heeft.




Arnold en zijne kweekelingen. Een tafereel uit het kerkelijke leven van onzen tijd. Uit het Hoogduitsch door W.D. Statius Muller, Evang. Luth. Predikant te Zutphen. Te Amsterdam, bij Ten Brink en de Vries. 1850. In gr. 8vo. VIII en 210 bl. f 1-90.

Men zal gereedelijk erkennen, dat de Eerw. Vertaler

{==419==} {>>pagina-aanduiding<<}
zijnen tijd niet heeft verspild, toen hij dit nuttig en leerzaam werk, dat den godsdienstigen toestand van Duitschland vóór twintig jaren beschrijft, in onze taal overbragt. In het Algem. Repertorium van reuter werd het oorspronkelijke aldus beoordeeld: ‘Met genoegen maken wij opmerkzaam op dit belangrijk boek; niet omdat wij het met den ons onbekenden vervaardiger overal ééns zijn, maar omdat in hetzelve een gedeelte der Kerkgeschiedenis met zulk eene waarheid, naar vorm en stof, behandeld wordt, dat zelfs andersdenkenden dit zullen moeten toestemmen; en het in de stille avonduren, die ons zoo weldadig aan het gedruisch der wereld onttrekken, stoffe tot ernstige overweging geven kan. Met het verhaal als kunstwerk hebben wij hier natuurlijk niet te doen. Deze vorm is slechts aan het boek gegeven, omdat het daarop aankwam, om in de levende karakters en levenstafereelen het opgegeven fragment uit de Kerkgeschiedenis voor oogen te stellen; en hoezeer niemand hier een eigenlijk roman-genot moet zoeken, zoo zal toch niemand hier eene voortreffelijke ontwikkeling van het gekozen onderwerp in de fijne karakterteekeningen, zoowel wat de hoofdpartijen aangaat, als ten aanzien van de minder op het tooneel tredende personen en rigtingen te vergeefs zoeken.... Wat voorts dit geschrift zegt over de Christelijke Maatschappij; over de kracht van het Christendom op het maatschappelijk leven; hoezeer het afkeerig is van de razende Rede; van het fijne of meer grove pantheïstische rationalismus, inzonderheid van deszelfs verbond met het liberalismus; van valsche uitwendige vereeniging; van Jezuitismus; alles te zamen genomen is zóó voortreffelijk, dat wij herhaalde malen naar dit boek verwijzen, om den onbekenden vervaardiger te danken voor zijn geschenk, dat ons zooveel leering en stichting heeft aangeboden.’
De Vertaler stemt met dit oordeel overeen en de lezing heeft er ook ons voor gewonnen. De uiteenloopende rigtingen der godsdienstige overtuiging worden juist en duidelijk voorgesteld. De karakters worden getrouw en naar waarheid geteekend, meer bespiegelend dan handelend; want misschien is het een gebrek van den roman, dat er te weinig bedrijf in is. Een Engelschman had de handeling, zonder juist tot sentimenteele liefdesavonturen een toevlugt te nemen, in den stroom des levens geworpen. Maar wij willen niet veroordeelen wat nagelaten is, daar de Schrijver loffelijk heeft be-
{==420==} {>>pagina-aanduiding<<}
arbeid, wat hij heeft geleverd. Wij gunnen het boek vele lezers - het zal gewis alle diegenen bevredigen, die onder het lezen gaarne nadenken.




Schetsen uit het natuurleven. Een leesboek voor scholen. Naar het Hoogduitsch, door B. Brugsma. Tweede, herziene druk. Te Groningen, bij J.B. Wolters. 1850. In kl. 8vo. 104 bl. f :-27½.

Gewone schoolboeken, als zij goed zijn, hebben een groot en verslindend publiek, en het is dus niets vreemds, wanneer zij herdrukt worden; maar deze Schetsen maken eene uitzondering. De Schrijver zegt, dat hij die in het licht heeft gegeven, wijl men in alle standen, meer en meer gevoelt, dat de Natuur de eerste en grootste leermeesteres der kinderen moet zijn. Dit laatste is waarheid. De Natuur vertoont den Schepper in al Zijne grootheid, magt en liefde; zij is de rijkste bron der kennis van God. Wie de Natuur kent, kent den Maker, en wie het doel harer krachten, werking en uitkomsten naspoort, leert er het doel van zijn eigen bestaan uit kennen, en ziet in, dat de deugd bestaat in dankbaarheid, zich openbarende in liefde tot, en 't getrouw volbrengen der geboden van Hem, uit wieus eenige liefde alles is voortgekomen. De Natuur leert den mensch ook op zich-zelven te zien; heeft hij eenmaal haar streven doorgrond, dan is hem ook het streven in zijn binnenste helder; en komt hij tot de overtuiging, dat zij haar streven bereikt, dan weet hij tevens, dat ook het streven in hem een doel zal bereiken, heerlijk en der Eeuwige Liefde waardig. De tweede druk van deze Schetsen in heur Nederduitsch gewaad bewijst eenigermate, dat de Schrijver niet heeft gedwaald in zijn begrip van het levendig wordend besef dier waarheid bij het publiek; inzonderheid bij den Onderwijzersstand; maar dat het gezegde ook in ons Vaderland wordt bevestigd. Wij verheugen ons daarin, en wachten er goede vruchten van: als het onderwijs niet bij deze Schetsen blijft, maar den leerling brengt van kennis tot kennis. Het boekje is overigens in alle opzigten voor het doel geschikt, zoodat wij het volgaarne aanbevelen.

l.h.v.






{==421==} {>>pagina-aanduiding<<}

Boekbeschouwing.

Stichtelijke uren. Door N. Beets. Te Haarlem, bij de Erven F. Bohn. 1848 en 1849. In gr. 8vo. 960 bl. f 8-40.

Wij kunnen het ons gemakkelijk verklaren, dat de Eerwaarde beets ten vorigen jare het voornemen opvatte, om de uitgave te staken van de vruchten zijner ‘stichtelijke uren,’ welke hij drie jaren lang tot stichting van anderen had uitgegeven. De bescheidenheid wil noch opdringen, noch overladen. Maar even zoo goed kunnen wij 't ook begrijpen, dat van vele kanten eene stem tot hem kwam: ‘Doe dat niet! Gij moogt het niet doen!’ En waarlijk, het zou een groot verlies zijn geweest, als dat voornemen ware volbragt. - Wij hebben de twee jaargangen van 1848 en 1849 ontvangen, (terwijl wij het vervolg met verlangen te gemoet zien) en die met altijd klimmend genoegen, ja met iets meer, met iets edelers gelezen.
Aan welke krankheden des gemoeds men moge lijden, elk vindt hier voor zijne krankte heilmiddelen aangewezen, die hij kan, moet, en gewis ook gaarne zal aanwenden; want de leeraar tracht niet de verbeelding te ontvlammen, die zoo ligtelijk misleidt; noch te werken alleen op het gevoel, dat zoo gemakkelijk tot overspanning opvoert, doch in afmatting terugwerpt: neen, maar hij tast in het geweten, en werkt op het geweten, dat de waarheid hoort, naar de waarheid luistert, voor de waarheid getuigt. En hij kàn dat doen, omdat hij zéker is van zijne zaak; omdat hij weet in Wien hij gelooft; omdat hij-zelf heeft doorleeft wat hij anderen voorhoudt. Hij spreekt uit levensërvaring. De jongeling die eens zoo fijn en behagelijk toonde het inwendige van des jongelings gemoed te kennen, is als man, in de dienst van den Heer, bekend geworden met den innerlijken toe-
{==422==} {>>pagina-aanduiding<<}
stand van Gods kinderen, die waardig of onwaardig dezen naam dragen. Al wat hij spreekt getuigt, dat het voorkomt uit een hart geheiligd tot een tempel van des Heeren geest, waarin het Christelijk bewustzijn en leven vol, rijk, heerlijk is ontwikkeld. Hij overstelpt niet met algemeenheden, maar dringt door tot de fijnste bijzonderheden, waarin het leven zich uitdrukt. Altijd ernstig, ontsnappen hem nimmer magtspreuken van opgewondenheid, maar hij spreekt zoo, dat men hem niet kan tegenspreken. Hij polemiseert niet tegen anderer rigting, ofschoon hij moedig en onverbloemd voor de zijne uitkomt; maar hij voert krijg op leven en dood tegen de zonde, tegen den hoogmoed, tegen de dwaasheid, tegen de eigengeregtigheid. Wij gelooven, dat hij aldus vele leden zal winnen voor het Koningrijk der hemelen. Beets begeert voorzeker geen ander loon; indien hij 't deed, ware zijn boek-zelf eene groote zonde. Wij bidden hem toe, dat de Heer van hem getuige, wat de Sage zegt, dat de Heiland eens thomas aquinas, aangaande een zijner werken, in eene verschijning
betuigde: ‘Bene de Me scripsisti!’ Ziet, dat is eene recensie, die méér dan verblijdt; want zij zaligt.
Wij staan verlegen, uit een bundel van acht-en-zestig bijdragen of vertogen eene keuze te doen om onze ingenomenheid met het werk te staven. Wat is hier onbelangrijk? Moge welligt eenig Hoofdstuk iets minder boeijen, of meer stof bieden tot aanmerking, het geheel echter is voortreffelijk. Onder hetgeen ons bij voorkeur aantrok, tellen wij onder anderen: ‘Het korte leven lang genoeg. Ps. xxxix:6.’ - ‘De berg Sion. Hebr. xii:22-24.’ - ‘Eenmaal en daarna. Hebr. ix:27, 28.’ - Psalm negen-en-twintig.’ - ‘De drie Hoofdstukken over den blindgeborene.’ - ‘Alle deze dingen zijn tegen mij. Gen. xlii:36b.’ - De drie stukken over den verloren zoon en zijnen broeder. - ‘Vreemdelingschap. Ps. cxix:19a’ - en ‘Moed. Hebr. xi:27.’ - Doch wij gaan niet verder, daar alles lof verdient. De stijl des Schrijvers is bekend. Zijn dichterlijke geest doet allerwege heilige vonken schitteren, en ook zijn geheiligde

{==423==} {>>pagina-aanduiding<<}
luim verloochent hier zich niet. Van beiden zullen wij eene proeve leveren.
‘Raadselen der Godsregering.’ - ‘Er zijn teekeningen, die, van nabij gezien, niets dan verwarde trekken, een mengeling van achteloos daarheen geworpen kladden aan het oog vertoonen. Beschouw ze uit een aangewezen oogpunt, leg ze voor een gegeven spiegel, de verstrooide lijnen verzamelen zich tot schoone evenredigheden, tot bevallige beelden, tot bezielde gedaanten; de bonte vlekken lossen zich op in eene geregelde verdeeling van licht en bruin; alles is harmonie, beteekenis, leven; er is geen twijfel of hier is het werk van een meester, die naar een opgemaakt plan en vaste regels gearbeid heeft; de berisper wordt bewonderaar. Zulk eene teekening is de Godsregering; en het hooge standpunt, waaruit zij in hare volkomenheid en schoonheid gezien zal worden, de voleinding der wereld; maar Gods Openbaring is de spiegel, waarin zich reeds hier in den tijd voor het oog des geloofs iets van hare verborgene orde laat bespeuren.’
‘Vreemdelingschap.’ - ‘Maar zijn wij wel op reis, is het maar niet een onverstandig dwalen, een doelloos op en nedergaan in het vreemde land? Het is te vreezen, het is te denken, indien zij zich niet met de daad vreemdelingen gevoelen. Die zich vreemdeling gevoelt, zegt: Ik weet hier den weg niet, ik heb een gids noodig. Hij schaamt zich zijne onkunde, zijne afhankelijkheid geenszins. Hij is niet dwaas genoeg te gelooven, dat hij in een vreemd land van zelf te regt zal komen; niet dwaas genoeg iemand tot gids te kiezen, die er zoo vreemd is als hij zelf.... Ik ben een vreemdeling op aarde, zegt de Psalmist; en hij laat er op volgen: verberg uwe geboden voor mij niet! Wijsheid uit God heeft hij noodig en hij zoekt ze bij zijne geboden, dat is bij zijn woord. Hij verwacht ze er van. Zoo die geboden voor hem niet verborgen blijven, dat woord niet duister blijft, waar de Heer hem zelf genoegzaam licht en uitzigt geeft. Daar wordt onder menschen wel eens van levenswijsheid gesproken; en men verstaat er dikwijls niets beters door dan de wijsheid die de wereldlingen hebben om in de wereld te huis en

{==424==} {>>pagina-aanduiding<<}
op hun gemak, geëerd en gegoed te zijn en meer en meer te worden. Maar hier is de wijsheid der vreemdelingen: ‘verberg uwe geboden voor mij niet!’ Ach, Gods woord zou wat meer in eere zijn, als het vreemdelingsgevoel wat algemeener was. Die elken dag het morgenlicht begroette met de gedachte: ik ben een vreemdeling hier op aarde, zou ook elken dag in de eerste plaats naar het groote Reisboek tasten, dat nooit verlegen laat; hij zou elken dag in de eerste plaats God bidden, dat Hij het hem leerde verstaan en toepassen voor elke schrede, die hij verder op de wegen des levens zal te zetten hebben. Hij zou verhoord worden. Immers staat er geschreven. ‘De Heer is goed en regt, daarom zal hij de zondaars onderwijzen in den weg. Hij zal de zachtmoedigen leiden in het regt, en hij zal de zachtmoedigen zijnen weg leeren. Alle paden des Heeren zijn goedertierenheid en waarheid dengenen die zijn verbond en zijne getuigenissen bewaren’.... Wat hoor ik? Welk een blijde psalm weergalmt daar en wordt opgezongen met zoo vrolijken moed op zoo moeijelijke wegen. Het is de psalm der vreemdelingen, het lied der optogten van hen die den Heer tot gids, Zijn woord ten wegwijzer hebben. ‘Ik hef, zoo klinkt het, ‘ik hef mijne oogen op naar de bergen, vanwaar mijne hulp komen zal. Mijne hulp is van den Heer die hemel en aarde gemaakt heeft. Hij zal uwen voet niet laten wankelen, uw bewaarder zal niet sluimeren of slapen. De Heer is uw bewaarder, de Heer is uwe schaduw aan uwe regterhand. De zon zal u des daags niet steken, noch de maan des nachts. De Heer zal u bewaren van alle kwaad, uwe ziel zal hij bewaren. De Heer zal uwen uitgang en ingang bewaren, van nu aan tot in eeuwigheid!’..... Welk een heerlijk gezang! Hoe valsch en wanluidend klinken daarentegen de toonen, opgaande uit huizen, waar deze vreemdelingen langs henen trekken, maar waaruit men hen niet volgt. Daar
heet het: ‘Laat ons eten en drinken, want morgen sterven wij. Ziele! gij hebt vele goederen, die opgelegd zijn voor vele jaren! Laat ons vreugde in het leven scheppen, zoo lang de lamp des

{==425==} {>>pagina-aanduiding<<}
levens schijnt’..... Die lamp wordt uitgebluscht. Daar is geene vreugde meer. Tandgeknars is er en weening der oogen..... Maar de vreemdelingen zijn intusschen aangekomen; en een luide juichtoon weergalmt: ‘Onze voeten zijn staande in uwe poorten, o Jeruzalem!’
‘Ik ben het brood des levens.
Als de Heere jezus dat woord uitsprak in de Synagoge van Kapernaüm, had de woestijn aan de overzijde van het meir Gennesareth den vorigen dag een schouwspel gezien, waarin hij zich in zijne macht en liefde wonderbaar geopenbaard had. Vijf duizend menschen hadden daar nedergezeten op het gras, en waren door Hem met vijf gerstenbrooden en twee visschen gevoed en verzadigd; zij hadden overgehouden. Toen hadden zij Hem erkend voor “den Profeet die in de wereld komen zoude,” den Messias. Toen hadden zij te zamen overlegd om Hem als Koning uit te roepen. Een Koning die brood geeft aan veel duizend menschen, en dat zonder arbeid en om niet, was, dacht men, waardig dat men hem terstond huldigde. Zulk een Koning zou ook in onze dagen den volkeren nog zeer aangenaam zijn. Het lieve brood is den menschen zeer lief; die dat geeft en uitdeelt, overvloedig, telkens op nieuw, is in hun oogen de ware, de eenige menschenvriend. Maar als jezus op dien grond niet als Koning wil worden uitgeroepen, niet als menschenvriend nagegaan en vereerd; als hij op hoogere goederen wijst dan “de spijze die vergaat;” als hij “eene spijze die blijft tot het eeuwige leven” wil aanbevelen en aanbieden, daalt hij zeer in de schatting zijner bewonderaars. Gisteren was 't hun klaar, dat Hij waarlijk de Profeet was, die in de wereld komen zoude; maar als hij hen heden, in plaats van op brood en visch, op wat hoogers en blijvenders onthalen wil, moeten er nieuwe bewijzen voor zijne zending geleverd worden. De mensch is zeer naauwgezet in het onderzoeken van de geloofsbrieven van hem, die een woord heeft van ernst aan zijn geweten. Die met brood in de hand tot Hem komt, schenkt hij zeer gemakkelijk zijn vertrouwen; maar die met Gods woord

{==426==} {>>pagina-aanduiding<<}
hem nadert, zoo ligt niet. De wonderbare broodvermenigvuldiging is niet genoeg, om jezus het regt te geven uitspraak te doen in dingen die het eeuwige leven aangaan. Daarvoor zou hij, zoo zegt men ten minste, als mozes met hemelsch manna moeten spijzen. Maar had mozes dit gedaan? Mozes had het niet gedaan. Jezus Vader had het gedaan. Hij had het manna doen regenen. En thans gaf die zelfde Vader meer dan manna; thans gaf hij het eigenlijk brood uit den hemel, het eigenlijk brood Gods, Goddelijk brood, uit den hemel nedergedaald om der wareld het leven te geven. Dat brood zegt jezus: ik ben het. Ik ben het brood des levens.’
Wie herkent niet den meester in deze trekken? Zoo vindt men hem overal. Maar de meesten onzer lezers kennen reeds het werk, en die er nog onbekend mede is, zal het ondervinden, dat het hem zegen zal aanbrengen, indien hij 't tot zijn huisboek kiest.
Vóór alle dingen raden wij onze jongere ambtsbroeders aan, deze ‘Stichtelijke uren’ te bestuderen. Zij kunnen er uit leeren wat de meeste homiletische hoeken niet geven. Want die uren lezende, bestudeert men zijn eigen hart, en wendt zich van zelve tot de milde bron, uit welke woorden des eeuwigen levens stroomen. Waarlijk in den geest van deze uren moet er, naar ons gevoelen, gepredikt, om veroveringen te maken voor het rijk der geregtigheid. Het Christendom toch is niet eene Catechismus of een Symbolisch boek; het is ook geene pligtleer; neen: het Christendom is leven; want christus is de opstanding en het leven. De Christen kent geen pligt gelijk de heiden; maar hij kent de liefde, en de liefde kent geen dwang. De liefde is heilig en beweegt zich, eigenwillig, alleen in het hemelsch ware, schoone en goede. Wat uit God geboren is zondigt niet.

h.
j.h.s.

De Olijfberg en eenige andere voorlezingen over het Gebed. Door James Hamilton, Predikant bij de Nationale

{==427==} {>>pagina-aanduiding<<}
Schotsche Kerk te Londen. Naar de vijftigste Engelsche uitgave. Te Amsterdam, bij W.H. Kirberger. 1851. In 12mo. VIII en 220 bl. f 1-60.

Het fraai en bevallig uiterlijk van dit werk getuigt van des Uitgevers goeden smaak. De inhond is die zorg ook waardig. Wij althans hebben het werk met veel genoegen gelezen. De Vertaler, dien men, dunkt ons, aan de poëzij ligtelijk onderkent, zegt van hamiltons arbeid: ‘Het [boekje] biedt den lezer eenen schat van opmerkingen, uitnoodigingen, en besturingen aan, in betrekking tot de verhevene verrigtingen des gebeds, en dit alles in eenen stijl en vorm, die aan het oude de gedaante van het nieuwe, aan het bekende de gedaante van het verrassende weet te verleenen. Wie begeert te weten wat bidden is; wie noodig heeft te vernemen wat bidden schijnt en het toch niet is; wie te weinig bidt, of bezwaarlijk tot bidden komt; wie onder het gebed zich belemmerd, of na het gebed zich teleurgesteld ziet, en het waarom van hetgeen hij ondervindt, of het hoe van hetgeen hij te doen heeft wenscht te leeren kennen - die zal in deze bladen, zoo hij ze met een geloovig hart doorleest, kunnen ontvangen, wat tot bevrediging zijner behoefte strekt.’
Het werk bevat tien voorlezingen. De eerste brengt ons in de nabijheid van den grootsten bidder naar den Olijfberg. De tweede handelt over de afscheidsbelofte des Zaligmakers en zijne blijvende tegenwoordigheid. De derde betoogt, dat God de hoorder is der gebeden; op grond dat Hij leeft; dat Hij almagt is en liefde. - ‘In veler gemoed heerscht eene rigting om de godheid meer als beginsel, dan als een persoon te beschouwen. Zegt Dr. chalmers. Men ziet op Haar als eene kracht, een aanwezig iets, een beginsel, als op de algemeenste wet, die alle andere wetten in zich sluit, maar niet als op de groote Ik ben, niet als op den levenden God. Geen wonder dat men geenszins een hart bezit om te bidden. Indien elias geene andere godheid had gekend dan de kleine wolk, of de zee waaruit zij opsteeg, of het uit-
{==428==} {>>pagina-aanduiding<<}
spansel waarin zij zweefde, of de electrieke werking, welke meer en meer eenen zwarten damp rondom haar zamentrok, dan zou hij bezwaarlijk zevenmaal zijn gebed herhaald hebben. Doch hij sprak niet tot wolken, maar tot den levenden God Israëls, die boven de wolken troont. Wanneer ik naar het huis van mijnen vriend ga, om eenige gunst van hem te verkrijgen, dan spreek ik niet tot zijne boeken of zijn huisraad; ik roep zijnen bescherm- of geleigeest niet aan; ik houd geene aanspraak aan het afgetrokken denkbeeld zijner welwillendheid, deugd of vriendschap; maar ik spreek regtstreeks tot hem-zelven, en hij moge dan een beminnelijk vriend of een onwaardig voorwerp zijn, genoeg, het is een levend mensch, een levend persoon, dien ik aanspreek. Het gebed is niet eene redevoering, die men tot de doode stof of tot algemeene wetten houdt. Het is niet een verzoek aan den regen, om neder te dalen, of aan de zon, om te schijnen. Het is niet de aanroeping van het beginsel der zwaartekracht, opdat het zijne werking ten mijnen behoeve intrekke, en mijnen voet van de aarde losmake, noch
een verzoek aan het vuur gerigt, om mij te verschoonen en niet te branden. Het is niet eene rede, die ik tot de deugden der zachtmoedigheid, verdraagzaamheid en dapperheid rigt, opdat zij nederdalen en haar verblijf in mijn hart kiezen. Neen, wanneer ik bid spreek ik tot dien levenden God, die de elementen der natuur in zijne hand heeft, en - wat voor mij, als een onsterfelijk en verantwoordelijk wezen van het hoogste gewigt is - die het in zijne magt heeft, om mij door duizende middelen, die Hem ten dienst staan, heilig en zalig te maken.’
In de vierde voorlezing wijst hamilton op den voorbidder daarboven, op den medebidder in ons binnenste, terwijl hij in de vijfde de voordeelen des gebeds aantoont.
In de zesde wijst hij op de openbare vergelding van het geheime gebed in zigtbare uitkomsten; in de gave van tegenwoordigheid van geest; in kalmte des gemoeds; in geestelijken zin, en belooning op den grooten dag.
In de zevende geeft hij minder redenerend dan wel

{==429==} {>>pagina-aanduiding<<}
aanschouwelijk de redenen op, waarom het gebed niet beantwoord wordt. Dit is het geval, als het niet, in den weg door God aangewezen, naar boven gaat; als men om hetgeen verkeerd is bidt: ‘een kind, dat nooit te voren eene slang gezien heeft, zal zulk een ondier naauwelijks door de vensterruit bemerken, of hij zal het misschien voor zeer fraai houden. Wanneer het dier, met zijne groene en gouden ringen om het ranke lijf, en met zijne robijnen oogen, schitterende in de stralen der zon, zich tusschen de bloemen des velds kronkelt en golft, dan is het niet te ontkennen, dat het verreweg eene schooner gedaante vertoont dan de meeste ons gemeenzame voorwerpen, en wij verwonderen ons niet, wanneer het kind zijne handen er naar uitstrekt. Maar welk vader is er onder u, die, wanneer zijn zoon hem om eene slang vraagt, hem eene slang geven zou? En vooronderstelt, dat het kind verdrietig werd en begon te weenen, omdat het hem niet gegund werd de adder in de handen te houden, zou dan een vader hem grooter ondienst kunnen doen, dan juist door hem toe te staan zijnen zin te volgen en het venijnige dier aan te grijpen? De Heer heeft somtijds toegelaten, dat zijne oproerige en wederhoorige kinderen op die wijze zich-zelven straften, maar menigvuldiger en barmhartiger nog betoont Hij zijne trouwe wijsheid hierin, dat Hij hun de bedriegelijke begeerten hunner harten afslaat. Gij rigt uw oog op de gouden slang en bidt dat God u rijk make; maar de Heer houdt het schitterend dier steeds onder zijn bereik; want wanneer het er in geslaagd ware tot uwen boezem door te schuifelen, zou het u, tot veler smart, gestoken en zelfs in het verderf gestort hebben. Een ander staart op de vurige gevleugelde slang van roem en eer, ziet haar verwonderd achterna, en wenscht, dat ook hij zijn' naam, zijn' roem daaraan verbinden mogt, om zijnen naam als een schitterend verschijnsel aan den hemel te zien flonkeren. Maar ook deze wensch wordt afgeslagen, en in plaats van tot eene
duizelingwekkende, maar gevaarlijke hoogte van roem te worden verheven, wordt de bidder integendeel verbannen tot de nederige

{==430==} {>>pagina-aanduiding<<}
plaatsen eener veilige onbekendheid.’ Zoo wordt het gebed ook niet verhoord, indien er uit een verkeerd beginsel gebeden wordt. ‘Ook kan iemand in zijn hart zekere zonde koesteren, die het gebed krachteloos maakt. Had ik naar ongeregtigheid met mijn hart gezien, de Heer zou niet gehoord hebben. Ps. lxvii:10 [dáár staat dit niet]. Eene zonde in het hart te houden, tevens met een gebed op de lippen, is niet anders dan arm in arm met een oproerling in de tegenwoordigheid van eenen koning te verschijnen, of dezen of genen openbaar bekenden vijand te verzoeken ons request mede te onderteekenen. Het is, als ware het een opzettelijke toeleg om eene weigering uit te lokken. In zulk eenen toestand zegt men tot God met zoo vele woorden: “ik zal tevreden zijn, wanneer ik uwen grootsten zegen ontheer. Heiligheid, verlossing van zonde ben ik gezind te missen; maar aangezien Gij, behalve deze zegeningen, nog een ander goed bezit, dat gij uitdeelen kunt, en waarnaar ik bijzonder begeerig ben, zoo zie ik mij, tegen wil en dank, wel genoodzaakt, u daarom te verzoeken.” Het is of gij de eene hand uitstrekt met eene bede om Gods gunst, en de andere met eene bede om Gods misnoegen. Ja, het is in waarheid eene volstrekte tegenspraak, die het edeler deel des menschen op hetzelfde oogenblik tegen het booze deel uitbrengt; de zondaar roept zijn “Ja” uit op het “Amen” van den huichelaar, en smoort in zijn luid geroep het zwak geprevel van geveinsde lippen. Gij allen kent het gebed van augustinus. In de dagen van zijne ligtzinnigheid had hij te veel geweten, om zonder gebed te leven, en te veel liefde tot de zonde, om zonder een geheime terughouding te bidden. Zoo bad hij dan: “Heere! bekeer mij - o bekeer mij - maar heden nog niet!” En waarlijk, dat is de inhoud van zoo menig gebed in onze dagen. Gij bidt:
“Leidt [d] mij niet in verzoeking!” op het oogenblik, dat gij het briefje voor het danshuis, hetwelk gij dezen avond bezoeken wilt, reeds in den zak draagt; of op het oogenblik, dat gij met sommigen van uwe ongodsdienstige vrienden reeds afspraak gemaakt hebt, tot eene ligtzin-
{==431==} {>>pagina-aanduiding<<}
nige zamenkomst, naar welke gij met verlangen uitziet. Een ander bidt: “Vergeef mij mijne schulden!” op het oogenblik, dat hij in zijn hart een plan van wraak koestert, en in zijne verbeelding reeds triomfeert over zijnen vernederden mededinger of verslagenen tegenstander. Een derde bidt: “Heer! laat mij sterven den dood des regtvaardigen!” op het oogenblik, dat hij reeds de toebereidselen tot de eene of andere schandelijke praktijk gemaakt heeft, en op het oogenblik, dat de daad van zelfverloochening, die hij geroepen is straks te beoefenen, reeds afgestemd is door zijne gevoeligheid of zelftoegevendheid. Een vierde roept: “Gelijk ik anderen barmhartigheid betoon, zoo smeek ik barmhartigheid van den hemel af!” maar op datzelfde oogenblik dult hij, dat deze of gene behoeftige bloedverwant, dien hij helpen kan, in ellende wegkwijnt; of wel van zijn groot vermogen draagt hij hoegenaamd niets bij tot verspreiding van dat Evangelie, hetwelk het eenige middel is om menschen van het eeuwig verderf te verlossen.’
In de achtste voorlezing wordt de innerlijke waarde van belijdenis, aanbidding en dankzegging bepaald, terwijl in de negende uit de geschiedenis, bij voorkeur met bijbelsche voorbeelden, die waarde wordt geregtvaardigd en gestaafd: omdat de helft der Schrift geschiedenis is; omdat de geschiedenis ‘is de waarheid in het leven, in de werkelijkheid; de waarheid beligchaamd; de waarheid omkleed met de klei, waaruit ons geslacht gevormd is. Zij is kennis, maar geene kennis vlottende op de benevelde zee, op den oeverloozen afgrond van bespiegelingen; maar kennis, kustvarende in het gezigt der welbekende bakens van tijd en plaats; kennis, geankerd in dit ons menschelijk hart, en in de haven van onze dagelijksche ondervinding binnen loopende. De geschiedenis is de grondstelling van een boek of de les van een kansel; maar belangrijk, eenvoudig en aangenaam gemaakt, doordien men ze op nieuw leest of hoort, in een levend mensch. Zij is de genade, maar liefelijker gemaakt, en de hoop, maar meer aangevuurd door hare voorstelling in menschen van gelijke driften en harts-
{==432==} {>>pagina-aanduiding<<}
togten als wij. De menschelijke geest dorst naar geschiedenis, en de Bijbel komt dezen dorst te hulp.’
De laatste voorlezing bevat eene recapitulatie van het geheel.
Ziet daar den inhoud van hamiltons voorlezingen. Een teeder onderwerp, levendig, krachtvol behandeld. De Verhandelaar laat zich niet in met afgetrokken betoogen, maar geeft in een levendigen, kernachtigen en beeldrijken stijl, wat hij innerlijk aanschouwt en ervaart. Hij ademt in het leven des geloofs en in dien dampkring kan men bidden en over het bidden spreken. Wij wenschen dit boekje vooral in handen van die gewoon zijn werktuigelijk te bidden, of, juist omdat zij van het gebed geen ander begrip hebben, het bidden nalaten, en alzoo hunne gemeenschap met God afbreken. Hamilton leert niet alleen, maar wekt ook een hooger, heiliger levensbeginsel op, dat bij de meeste menschen sluimert of kwijnt. De Vertaler verdient dank voor zijn arbeid, en den Uitgever lof voor de smaakvolle uitvoering. Hooger loon moge beide toevloeijen uit den zegen, dien dit werkje stichten kan.

Onderzoek naar den vermoedelijken ouderdom, den oorspronkelijken vervaardiger, den juisten vorm en den waren zin der Kerkelijke vredeleus: ‘In necessariis unitas, in non necessariis libertas, in utrisque caritas.’ Voorafgegaan door een' open brief aan eenige Nederlandsche Godgeleerden. Naar 't Hoogduitsch van Dr. Friedrich Lücke, Abt van Bursfelde, Consistorialrath en Professor der Theologie te Göttingen. Te Leeuwarden, bij G.T.N. Suringar. 1850. In gr. 8vo. XXXV en 124 bl. f 1-50.

Terwijl de politieke spreuk: vrijheid, gelijkheid, broederschap! in de laatste jaren elders op veler lippen zweefde, is in ons Vaderland de Kerkelijke spreuk: eenheid in het noodige, vrijheid in het twijfelachtige, in alles de liefde, weder ter sprake gekomen. Inzonderheid hebben drie

{==433==} {>>pagina-aanduiding<<}
beroemde Hoogleeraren, de Heeren kist, des amorie van der hoeven en opzoomer, door historisch onderzoek, uiteenzetting en toelichting, de aandacht weder op haar gevestigd. Op de belangstelling, welke hier in die spreuk bestaat, werd de beroemde Göttingsche Hoogleeraar lücke opmerkzaam, toen hij in den herfst van 1847, met zijn geleerden vriend, den Heidelbergschen Hoogleeraar ullmann, ons Vaderland bezocht. Toen ontving hij van den Hoogleeraar des amorie van der hoeven een klein geschrift, eerst kortelings door hem in het licht gegeven, over die bekende vredeleus: In necessariis unitas, in dubiis libertas, in omnibus caritas; (⋆) een geschenk als vriendschapsblijk vereerend en aangenaam; maar ook welkom en leerrijk door den inhoud. Dat geschrift heeft hem de eerste aanleiding gegeven tot zijn letterkundig onderzoek naar den oorspronkelijken steller dier spreuk; van welk onderzoek hij de uitkomsten in het werkje heeft medegedeeld, waarvan wij de vertaling nu aankondigen. Dr. lücke meende ook geen beter bewijs van erkentelijkheid, geen aangenamer gedachtenis aan zijn geleerde Nederlandsche vrienden te kunnen geven, dan door de opwekking te volgen, hier te
lande aan hem gedaan: om, ten aanzien van die in Nederland van oudsher zoo hoog gevierde vredeleus, een wetenschappelijk onderzoek in te stellen. Als blijk van achting en vriendschap droeg hij het werkje op aan zijne godgeleerde vrienden in Nederland, voornamelijk in Groningen, Zwolle, Utrecht, Amsterdam en Leyden. Hoewel de Schrijver aan die vrienden dadelijk een exemplaar toezond van de Hoogduitsche uitgave, en vele andere geleerden zich die aanschaften, mag echter de vertaling van het geschrift, dat lücke te regt een Hollandsch voortbrengsel op Duit-
{==434==} {>>pagina-aanduiding<<}
schen bodem noemt, ter bevordering van algemeene bekendheid noodzakelijk gerekend worden. Immers men kan den arbeid van den geleerden Duitscher beschouwen als eene voortzetting van het onderzoek door den Hoogleeraar kist aangevangen. Terwijl onze Nederlandsche godgeleerden hebben medegedeeld van wie de spreuk niet was noch konde zijn, en wie haar tot eene lievelingspreuk gemaakt hebben en in haren oorspronkelijken vorm bezigden, of, uitgebreid of gewijzigd, tot de hunne maakten, is het Dr. lücke, vooral door de voorlichting van onzen grooten geschiedkundige kist, mogen gelukken tot eene voor hem-zelven vrij stellige zekerheid te komen omtrent den man, die haar het eerst heeft gebruikt. De Schrijver verklaart, dat, hoewel het denkbeeld in de spreuk uitgedrukt, reeds bij de oude Schrijvers wordt gevonden, echter de spreuk-zelve in haar geheel het eerst gelezen wordt in de Paraenesis votiva pro pace ecclesiae ad theologos Augustinae confessionis. Hij betoogt verder, dat het als zeker mag worden aangenomen, dat zij haren oorsprong verschuldigd is aan
rupertus meldenius, naar vrij zekere gissing, een geestelijke uit Lüneburg, levende in de eerste helft der 17de eeuw, en wel tijdens den dertigjarigen oorlog. Het was dien Schrijver voornamelijk te doen, om, in die dagen van twist en tweedragt, den vrede in de Luthersche Kerk te bewaren en de onvruchtbare twist-theologie uit de Kerk te verbannen. Het bijgebragte is, zoo als wij het van den geleerden exegeet kunnen verwachten, degelijk en helder; de bewijzen zijn meestal overtuigend, veelal afdoende. Èn in het opdelven van den oorsprong, èn in de mededeeling der geschiedenis, én in de verklaring der spreuk, zien wij den man van wetenschap. Ten bewijze van de volledigheid en orde van het werk, en van de gemakkelijkheid om hem te volgen, is een opgaaf van den inhoud voldoende, die terstond den rijkdom van het werk doet kennen: ‘Brief van opdragt aan mijn godgeleerde vrienden in Nederland. Vlugtige opmerkingen over Nederlandsche gewoonten en zeden. Inleiding. Eerste aanleiding tot en hoog gewigt van het

{==435==} {>>pagina-aanduiding<<}
onderzoek. Eerste afdeeling. Ofschoon het denkbeeld uitgedrukt in de spreuk: in necessariis unitas, in non necessariis libertas, in omnibus caritas, overoud is, komt de spreuk nogtans, noch in de oude Latijnsche noch in de Grieksche Kerk voor. Augustinus is haar uitvinder niet. - Ook in de middeneeuwen en in den tijd der hervorming wordt de spreuk niet gevonden. - Aanwijzing van de gronden voor haar vermoedelijk ontstaan in de Evangelische Kerk gedurende den loop der zeventiende eeuw. Tweede afdeeling. De spreuk wordt het eerst gebruikt in 't jaar 1679, door richard baxter, die haar aanvoert als de uitspraak van een Godgeleerde, wiens naam hij echter niet opgeeft. - De Nederlandsche Godgeleerde peiffers noemt in 't jaar 1772, een hem onbekenden irenischen theoloog rupertus meldenius, als vervaardiger der spreuk. - Bij dezen vindt men inderdaad de spreuk in denzelfden vorm, waarin die door baxter is aangehaald, in zamenhang met zijn Paraenesis votiva pro pacé ecclesiae ad theologos Augustinae confessionis. Korte inhoudsopgave van dit hoogst zeldzaam geschrift. Derde afdeeling. Bewijs, dat de schrijver van dit werk werkelijk de uitvinder is der spreuk. Vierde afdeeling. Nader onderzoek naar den schrijver van de Paraenesis votiva, en naar den tijd, waarin dat werk werd geschreven. Bewijs, dat de vervaardiger een Evangelisch Luthersch godgeleerde was uit Noord-Duitschland, en het genoemde werk geschreven heeft in de eerste helft der zeventiende eeuw. Vijfde afdeeling. Verklaring en geschiedenis der spreuk. Hare ware, volledige beteekenis, en haar gewigt voor den tegenwoordigen tijd.’ - Werd deze spreuk
regt begrepen, gelijk Dr. lücke haar doet kennen en haar vrijzinnig liefdeademend beginsel overal toegepast, ja dan zouden wij gelooven den tijd nabij te zijn van welken Mr. opzoomer, zoo als spoedig gebleken is te vroeg, maar toch zoo schoon zeide in zijne heerlijke voorlezing over die zelfde spreuk, bl. 39: ‘Dien tijd van vrede gaan wij meer en meer te gemoet. Het menschdom leert zijne belangen beter kennen en steviger handhaven. De tijden van godsdienstoorlog zijn voorbij. Moge

{==436==} {>>pagina-aanduiding<<}
op het oogenblik de vlam der verdeeldheid weder zijn aangewakkerd, toch slaat zij niet meer als vroeger boven de daken uit, en eenmaal zal zij voor altijd zijn uitgedoofd. Wij gaan een schoone toekomst tegen. Reeds zie ik het morgenrood van den beteren dag. Hoe goed zal het dan op aarde zijn. Al mogten er dan alle tempels gesloopt zijn, omdat zij aan vroegere tweedragt herinnerden, het geheele leven zal één tempel Gods zijn, en in aller hart blijft de spreuk gegrift: In alles de liefde.’
Wij eindigen onze aankondiging met een paar bladzijden uit Dr. lücke's oordeel over ons land en volk. Uit dat oordeel zal men eenigzins bekend worden met den beoordeelaar: den zachten, tot zwaarmoedigheid overhellenden Godgeleerde, den beroemden exegeet der Johanneïsche schriften, wien het welligt, grootendeels door zijn rein, vroom gemoed, boven vele anderen gegeven is te dringen in het stil, godsdienstig gemoed van den vierden Evangelist, en den diepen zin te vatten der woorden van den discipel dien jezus lief had. Wij twijfelen ook geenszins of die mededeeling zal de ingenomenheid met den edelen Duitscher nog verhoogen, en onze lezers opwekken, om dit voortreffelijk werkje, hetwelk uitnemend vertaald is, zich aan te schaffen. - Aldus spreekt Dr. lücke, bl. xvii-xx, over het eigenaardige van ons land en volk: ‘Om dan met inachtneming eener behoorlijke orde, eerst van uw land te spreken, zoo moet ik openhartig verklaren, dat ik van mijne vroegste jeugd af nooit veel van vlakten hield; mijne lievelingsoorden waren immer heuvelachtige landschappen, trotsche bergen en schoone valleijen. Opregt gezegd: ik zou niet gaarne in uw land wonen, het is mij te vlak en te waterig. Liever zou ik in Zwitserland zijn, met zijne trotsche en prachtige bergen, en ruimer en vrijer zou ik ademen in de fijne, heldere lucht zijner majestueuze Gletschers. Maar toch kan ik niet zeggen, hoe veel aantrekkelijks ook die eigenaardige vorm van Gods rijke en schoone natuur voor mij had, dien ik bewonderde, toen ik de klassieke vlakte van uw land doorreisde - die gedurige afwisseling en tegenwelling van land en water,

{==437==} {>>pagina-aanduiding<<}
van vrolijke wegen en fraaije kanalen, van grazige weiden en vruchtbare akkers, van prachtige velden en lagchende landouwen, om vooral die schilderachtige duinen niet te vergeten, en daarachter - de zee, de blaauwe, de grootsche en indrukwekkende zee. Ook dit land, dacht ik, heeft God geschapen en tot een woonplaats en geluksoord voor Zijne kinderen bestemd, wanneer zij maar een open oog en hart hebben voor zijne heilige wetten, die Hij ook in Zijne schepping openbaarde. En wat mij boven alles boeide was dit, dat in uw land overal 's menschen geest zich doet kennen in zijne werkende, vernieuwende, scheppende kracht, dat men bij iedere schrede den zedelijken ernst, de nijverheid, volharding en netheid van uw volk aanschouwt, overal de overmagt van den redelijken mensch ontdekt op de onbezielde natuur, terwijl zij hier met bewonderenswaardig vermogen het land aan de woeste zee ontrukt en daartegen beveiligt, dáár weer een dorren zandgrond of een' wijden waterplas in een' vruchtbaren akker heeft herschapen, en elders water en land, vlakte en heuvel met den bevalligen kunstzin eener fijne beschaving, dikwijls op de meest verrassende wijze tot de bekoorlijkste landschappen zamenvoegt - ja, in ware verrukking over zoo veel edele en vaak grootsche werken van beschaving en kunst, ben ik door uw land gereisd. En dan, die middelpunten des verkeers van uw nijver en bezig volk, die schoone steden van ouden en nieuwen bouwtrant, welke allen, de kleinere niet uitgezonderd - nooit vergeet ik dien avond bij maanlicht in Zwol, onder van sendens geleide - iets vriendelijks over zich hebben, dat uwen landaard eigen is, en altijd meer of minder vervuld zijn van geschiedkundige gedenkwaardigheden van vroeger en later tijd, en van trotsche herinneringen aan de grootsche daden van het heldenvolk, dat uw voorgeslacht was. De wilde, ongevormde natuur, zonder kunst of menschenwerk, heeft óók haar schoon, en er zijn
landschappen, wier schoonheid juist gelegen is in hunne natuurlijke woestheid en eenzaamheid. Maar toch, al zijn zulke natuurtooneelen indrukwekkend voor ons gevoel, de geest

{==438==} {>>pagina-aanduiding<<}
wil nog iets anders, en voelt zich dan eerst volkomen bevredigd, als de werkzaamheid en geschiedenis van den mensch zich in de natuur heeft afgedrukt, als beiden elkander weêrkeerig doordringen. Ja, het is eene soort van godsdienstig zielsgenot een land te zien als het uwe, door de geestelijke en zedelijke overmagt des volks zoo geheel bezield en doortrokken, waar de wet Gods bij de schepping der wereld, om over de gansche natuur te heerschen, met zoo veel volhardenden ernst en zoo veel vindingrijke bekwaamheid nagekomen is.
Het is onmogelijk zich in uw land op te houden, zonder gedurig aan de groote geschiedenis van uw volk te worden herinnerd, en het heldentijdvak van uwe staatkundige en geestelijke bevrijding en verheffing in de zestiende eeuw, zich voor den geest te brengen. Althans den Duitschen theoloog, wien de beelden van dien tijd reeds in zijn jongelingsjaren diep in de ziel werden gedrukt, door schillers schitterende voorstelling, is het goed tot u te komen, om de originele modellen dier schildering op de plaats zelve te zoeken, en den grootschen historischen achtergrond overal te zien verrijzen, niet enkel in bijzondere gedenkteekenen van dat verleden, maar nog altijd levende in zeden en gewoonten, in Kunsten en Wetenschappen, in handel en wandel. Het komt mij voor, dat uw volk ook thans, niet minder dan toen, op het bezit van de schatten der wetenschap en kennis den hoogsten prijs blijft stellen. Ondanks het hoog gewigt van alle materiëele belangen in de schatting van uw handeldrijvend en winstzoekend volk - hoe veel belangstelling wordt er nogtans bij u gevonden in wetenschap en kunst, en boven alles in de Kerk des Heeren. In Rotterdam toonde een scheepskapitein mij erasmus standbeeld te midden van het woelig gedrang van haven en marktplaats. Dat beschouwde ik als een symbool van uw volksleven en volkskarakter. Het virtus post nummos zal ook wel onder uwe landgenooten zijne belijders vinden. Maar de edele zin der Leydsche burgerij, die tot belooning van haar heldenmoed, bij de langdurige belegering van 1574 bewezen,

{==439==} {>>pagina-aanduiding<<}
niets anders begeerde dan de oprigting eener Hoogeschool, wordt toch onder u nog algemeen toegejuicht en verstaan.’
Deze verklaring van een zoo beroemden vreemdeling is aangenaam voor het Nederlandsche hart; zij wekt wederkeerig vriendschap op voor den man, reeds zoo hoog geacht om zijne zeldzame geleerdheid. Ref. heeft het geluk gehad de beide geleerden eenige malen te ontmoeten, en wenscht met vele anderen, dat lücke en ullmann hun bezoek nog eens herhalen en zich niet te sterk houden aan het antwoord ons gegeven in het bekende distichon van goethe:

Bist du gut wo aufgenommen 
Must so bald nicht widerkommen. 


Jacobus II of de omwenteling van 1688. Door W.H. Ainsworth. II Deelen. Te Amsterdam, bij J.D. Sijbrandi. 1849. In gr. 8vo. 519 bl. f 5-:

Dit werk laat zich met veel genoegen lezen. De gebeurtenissen zijn er getrouw in gevolgd en de vorm behaagde Ref. te meer, omdat er niet zoo véél verdichte personen en handelingen in voorkomen, dat de historie (gelijk 't wel eens gebeurt) door den roman als bedekt wordt, terwijl er genoeg verdichting in is, om de liefhebbers van lectuur als deze te voldoen. De stijl ook is vloeijend. De Vertaler, voor zoo veel men kan oordeelen zonder het oorspronkelijke te kennen, heeft zijn taak wèl volbragt.
Te regt staat er in het voorberigt: ‘Dat de gebeurtenis in dezen roman beschreven, niet slechts belangrijk is geweest voor de geschiedenis van Engeland, maar, in hare gevolgen, ook hoogst gewigtig voor geheel Europa in het algemeen en voor de Protestantsche Kerk in het bijzonder; dewijl de omwenteling van 1688 onzen Staat in Engeland de wapenen deed opvatten, om de steeds (zich) uitbreidende magt der Pausgezinden tegen te gaan, de heersch-
{==440==} {>>pagina-aanduiding<<}
zuchtige plannen van lodewijk XIV te verijdelen, en de Hervormden te wapen riep om voor de leer hunner vaderen te strijden, en te beletten dat daarvoor alom de leerstellingen van loyola zouden gevestigd worden.’ - ‘Zij is het ook - leest men verder - voor den Romanschrijver; alzoo deze geschiedenis zoo rijk is, dat de gebeurtenissen niet behoefden opgesierd te worden, om effect te maken.’ - Ref. zou daarbij voegen: dat het verschil van karakters der voornaamste personen tevens den Schrijver van de moeite heeft bevrijd om die karakters te scheppen; daar hij ze slechts had te ontwikkelen en in handeling te brengen, om genoegzame verscheidenheid en contrast te bekomen. Of dit echter een voorregt zij, durft Ref. niet beslissen. Helmers heeft ergens gezegd, dat voor een dichter een onderwerp wel te rijk, maar niet te arm kan wezen. En zeker beweegt ook de romandichter zich ongedwongener, naarmate hij aan zijne verbeelding ruimer den teugel kan vieren.
Naar het oordeel van Ref. is de Schrijver meestal gelukkig in de teekening zijner hoofdpersonen. Hunne bekendheid was eene moeijelijkheid te meer, en zijne verdienste is des te grooter. Minder ingenomen is Ref. met de kleur der voordragt. Ware het voorberigt wat méér uitgewerkt, dan behoefde hij misschien de aanmerkingen niet te maken, waartoe hij zich nu verpligt gevoelt. Dit zou te meer nuttig geweest zijn, vermits dan die aanmerkingen te gelijk met het boek in de handen van àl de lezers zouden zijn gekomen; hetgeen nu zeker het geval niet zal wezen. - Het is daarom, in het algemeen, wenschelijk, dat de vertalers van romans, aan de geschiedenis ontleend, wanneer zij er onjuiste voorstellingen in ontdekken, die in het werk-zelven verbeteren.
Reeds de Inleiding is niet naauwkeurig. Koning hendrik VIII - staat er - onttrok zich in een' grilligen luim aan het pausselijk gezag, en vestigde, in Engeland, eene kerk, aan welke hij eene bijzondere bescherming verleende. - Ref. wil de beweegredenen, tot de echtscheiding van catharina van arragon, door hendrik begeerd, volstrekt niet verdedigen; maar men doet hem onregt

{==441==} {>>pagina-aanduiding<<}
met zijn gedrag een' grilligen luim te noemen. Door een' luim verstaat men: eene spoedig voorbijgaande gemoedstemming, en door gril mede eene daad of neiging zonder reden en zonder duur. Geene van beiden bestierde hem in dezen. Sommigen meenen, dat er inderdaad gemoedsbezwaren bij hem bestonden, tegen zijn huwelijk met de gade van zijn overleden broeder, in vroege jeugd gesloten; volgens anderen dreven hem zijne liefde voor anna bolein en het verlangen om deze te huwen. Misschien liepen de beide oorzaken te zamen. Hoe dit zij, men kent de redenen van zijne poging tot ontbinding van het huwelijk met zijne behuwdzuster, en evenzeer van de daaruit gevolgde afscheiding van Rome: het dralen van den Paus, die de onderhandelingen jaren lang onder allerlei uitvlugten en gezochte bezwaren slepende hield. hendrik, ten laatsten zijn geduld verliezende, besloot de zaak door het Britsche Parlement en de Engelsche geestelijkheid te doen uitmaken, catharina te verstooten, anna te huwen en Rome alle gehoorzaamheid op te zeggen. De geestelijkheid des Rijks erkende hem als Beschermer en Opperhoofd der Engelsche Kerk.
Als men niet wat hooger opklimt dan de Schrijver 't doet in zijne Inleiding, is het onverklaarbaar - en dit is eene tweede aanmerking op het begin, dat bestemd is om den lezer op de hoogte der geschiedenis te brengen - hoe hendrik deze inderdaad nieuwe kerk - die op Apostolische oudheid zich niet kan beroepen, wijl zij met te veel plegtigheden is overladen, en evenzeer afwijkt van de leer der Hervormers van de 16de eeuw - bij geestelijkheid en leeken aangenaam heeft kunnen maken. Slaat men echter den blik in de vroegere geschiedenis van de eerdienst in Engeland, dan lost zich dit gemakkelijk op.
Vóór de 13de eeuw werden de prelaten in Engeland, onder goedkeuring des Konings, door de geestelijkheid gekozen en slechts door den Paus bevestigd, die wel deze bevestiging weigeren kon omdat men ze vroeg, maar regtens geen' invloed had op de keuzen; zoodat er eene mindere afhankelijkheid, dan later, van Rome

{==442==} {>>pagina-aanduiding<<}
bestond. Een verschil tusschen de monniken van St. augustinus en de Bisschoppen over 't regt der keus tot vervulling van den opengevallen Aartsbisschoppelijken zetel van Canterburi, gaf den Paus gelegenheid om die met voorbijgang van Koning en geestelijkheid aan zich te trekken; echter niet zoo, of de benoeming van een' Bisschop van Durham bleef, bij verschil tusschen den Vorst en het kapittel, uitgesteld, waaruit blijkt, dat vorst en geestelijkheid nog de keuzen bezaten. Ofschoon de invloed van Rome langzamerhand veld won, verzetteden de Bisschoppen zich, in 1268, tegen zekere Pauselijke beschikkingen, als hunne magt te zeer besnoeijende. Beloften aan dezen en bedreigingen aan genen, bezorgden toen aan Rome de overwinning. Meermalen, b.v. in 1239 en 1240, weigerde de geestelijkheid het opbrengen van gelden; en het zenden van eene menigte Italiaansche gunstelingen, tot genot der open te vallene prebenden veroorzaakte gedurige botsingen en weêrzin tegen Rome, en geen wonder, daar Paus gregorius V, in 1240, over niet minder dan driehonderd zulke benefieiën, ten voordeele van door hem aangewezen personen beschikte, met bevel aan de Bisschoppen en Patronen, om deze vóór alle anderen te plaatsen, hetgeen veroorzaakte, dat, weinige jaren later, 't land van Italiaansche geestelijken krielde, die ten nadeele der Engelschen de vetste beneficiën bezaten en verpachtten, en waarvan de pachtpenningen hun, naar Italië, moesten gezonden worden, 't welk Engeland van geld ontblootte en verarmde.
Voeg hierbij de kostbare eischen ten laste der inlandsche geestelijken, zoo als, b.v.: des Pausen aanspraak op de nalatenschap van alle geestelijken, die ab intestato kwamen te overlijden, en op het derde deel der roerende goederen van de dienstdoende en op de helft der roerende goederen van de niet dienstdoende geestelijken, dan vindt men voor de verwijdering der Engelsche Kerk, van de Roomsche, redenen genoeg. En ofschoon de vrees voor den H. Vader, die door de Koningen, welke onder 't schild der kerk meestal naar onbeperkte heerschappij

{==443==} {>>pagina-aanduiding<<}
streefden, gesteund werd, meer en meer toenam, bleef toch het misnoegen over zoo vele en zware offers van gezag en geld voortsmeulen, en maakte de afscheiding voor hendrik gemakkelijk, te meer omdat hij de Engelsche Bisschoppen in hunne rangen, luister en inkomsten handhaafde, en, hoewel hij-zelf aan het hoofd trad, hunnen invloed op de leken inderdaad vermeerderde.
Ofschoon vele vorsten, uit beginselen van heerschzucht, des Pausen oppermagt, vooral in het verleenen van dispensatie van hunne op de Charters afgelegde eeden, erkenden, en zich er van bedienden tot het verbreken der banden, hun door staatsovereenkomsten of wetten aangelegd, waren er toch die zich boven 't geestelijk gezag verhieven. Zoo ontnam hendrik II, in 1154, den Bisschop van Winchester zes kasteelen, omdat deze, zonder zijne toestemming, buiten 't rijk was gegaan, en verbood hij, in 1163, den Bisschoppen buiten zijn verlof aan den H. Stoel te appelleren of naar Rome te gaan, zelfs indien zij er waren gedagvaard, alsmede om eenig vazal of hoog ambtenaar van de kroon in zijne waardigheden te schorsen of in den ban te doen. Hij gebood ook, dat de geestelijken van kapitale misdaden beschuldigd, door den wereldlijken regter zouden worden gevonnisd, en nam meer dergelijke des Pausen magt beperkende maatregelen. Zeer hoog liep, in 1207-1208, de twist tusschen jan zonder land en Paus innocentius III, over de keuze of liever opdringing van den Kardinaal langton, tot Aartsbisschop van Canterburi. Hendrik III verzette zich, in 1246, tegen eene buitensporige geldvordering, en eduard I droeg, in 1279, het Parlement eene wet voor, tegen de vermeerdering der geestelijke goederen; welke werd aangenomen. Dikwerf was reeds geklaagd, dat de kerk, die niet sterft, het grondbezit des geheelen rijks zou verzwelgen. De tegenstand tegen de magt en hebzucht der Kerke was dus bij de Britsche vorsten niet zonder voorbeeld.
Meer blijk daarvan gaven nog de Baronnen en Parlementen. De eerste toonden reeds, in 1215, niet vervaard te zijn voor 's Pausen banbliksems; en het Hooger-
{==444==} {>>pagina-aanduiding<<}
huis, in 1245, door het gedrag van den Nuntius verbitterd, verbood gestrengelijk het toelaten in het rijk, dergenen die met bullen of mandementen uit Rome kwamen, en noopte den Koning vergunning te geven tot het inbrengen van klagten tegen den H. Vader, op het Concilie van Lion, terwijl de Baronnen den gemelden Nuntius met den dood bedreigden, wanneer hij niet binnen drie dagen het Rijk verliet. - Bleef hunne aanklagt te Lion onvoldaan, zij had toch zoo veel ten gevolge, dat Z.H. van de benoemingen tot beneficiën afzag, die aan de regthebbenden overliet, en de bepaling: dat voor een' overleden' Italiaan weder een Italiaan moest benoemd worden, introk. - Het Parlement, in 1301, door eduard I zamengeroepen, verklaarde zich, op stelligen toon, tegen zekere eischen van den Paus en voor de verdediging van 's Konings regten op Schotland, door overwinning verkregen, en hem door den Paus op hoogen toon ontzegd. Tegen den uitvoer der bovengemelde pachtpenningen van de beneficiën, namen de Baronnen reeds, in 1259, ernstige maatregelen; gelijk ook het Parlement, reeds in 1231, zich had verzet tegen 's Konings gedweeheid jegens des Pausen uitbreiding van magt, in 't eischen van groote sommen gelds, zoo van de geestelijkheid als van het volk, en het begiftigen van vreemdelingen met voordeelige beneficiën, welke vreemdelingen bij die gelegenheid van alle hunne prebenden in Engeland ontzet werden. In de jaren 1343, 1366, 1380, 1599 en 1421 namen de Huizen verschillende besluiten tegen het aannemen van beneficiën, zelfs op straffe des doods; tegen het voldoen der jaarlijksche schatting, door Koning jan wederregtelijk
toegestaan; tegen de buitenlandsche geestelijken, als onbekwaam om in Engeland eenige plaats te vervullen, en tegen het in pacht nemen van beneficiën: met bede aan den Koning tot het verbannen van alle vreemde monniken, en verwerping van 's Pausen bul ter bevestiging van Parlements-acten (op verzoek van richard II uitgevaardigd); met de verklaring: dat Engeland en het Parlement, alleen van God afhankelijk zijnde, geene bevestiging zijner statuten van eenige buitenlandsche magt,

{==445==} {>>pagina-aanduiding<<}
en allerminst van den Paus behoefde, om er kracht van wet te hebben; en, eindelijk, tegen het toelaten dergenen, die door de Pausen ten nadeele van de patronaatsregten, van beneficiën zouden worden voorzien.
Tot deze neiging naar onafhankelijkheid van Romes heerschappij, in de eerste der genoemde eeuwen (bijna uitsluitend om materiëele belangen), droegen vier hooge geestelijken veel bij. Alexander cementarius, Hoogleeraar in de Godgeleerdheid te Parijs, edmond, Aartsbisschop van Canterburi; sewald, Aartsbisschop van York, en grotestus, Bisschop van Lincoln, die tegen de aanmatigingen van den H. Stoel schreven en predikten, en gewis op volk en kerkelijken veel indruk maakten. Maar vooral was het johannes wicliff, Doctor in de Godgeleerdheid te Oxford, die, in het laatst der 14de eeuw, het stoffelijke minder achtende, de leer aantastte en bij zeer velen eene verandering in geloofs-overtuiging bewerkte. Zijne studiën bragten hem tot besluiten, geheel van die der heerschende kerk afwijkende; als: verwerping van de leer der Transubstantiatie, (eerst in 1206 door het 12de Concilie van Latraan bevestigd) van de beweringen, dat de Kerk van Rome, meer dan eenige andere, het hoofd der Algemeene kerk ware; dat de Apostel petrus meer gezags zou hebben bezeten dan de overige Apostelen; dat de Paus, meer dan andere priesters, de magt der sleutelen bezate. Ja, hij leerde: dat men der kerke, bij misbruik, de wereldsche goederen niet slechts mag, maar moet ontnemen; dat het Evangelie voor Christenen de eenige gedragsregel is, en alle menschelijke instellingen den Christenen onverschillig zijn; dat men geene geestelijke lijfstraffen mag aanwenden tegen hen, die de kerkelijke discipline niet in acht nemen; moetende elk aan 't oordeel van zijn eigen geweten alleen worden overgelaten. Deze denkbeelden werden met graagte aangenomen. Het getal hunner
belijders nam toe en wies zoo sterk aan, dat het de geestelijkheid verontrustte en tot vervolgingen dreef, die dan ook onder hendrik IV niet uitbleven; ofschoon het Lagerhuis, waarin vele leden tot de Wicliffieten of Lollards

{==446==} {>>pagina-aanduiding<<}
hehoorden, er met weerzin in toestemden. In 1401 werd het eerste slagtoffer levend verbrand en zag men anderen met strengheid vervolgen. Gelijk elders triomfeerden ook hier de waardiger Godsdienstbegrippen over het geweld in zoo verre, dat het Lagerhuis, in 1410, bij klagten over de onmetelijke rijkdommen der geestelijkheid, en het verkeerd gebruik, dat zij er van maakte, ofschoon vruchteloos, eene voordragt deed tot herroeping, immers tot verzachting van de acte tegen de Lollards. Hendrik IV echter, de geestelijkheid vreezende, verklaarde zich voor de geheele uitroeijing der ketters. De volgende jaren droegen er getuigenis van, door verbod van vergaderingen en door mishandeling, waarin de Aartsbisschoppen arundel en cichely uitmuntten. Echter neigde het Lagerhuis, in 1414, weder tot zijne reeds gemelde voorstellen ter verzachting, hoewel de geestelijkheid op nog meer gestrengheid aandrong. Dan, in weerwil van Vorst en Kerkelijken, had het zaad door wicliff gestrooid te diep wortel geschoten, om zoo ligtelijk te kunnen worden uitgeroeid. Ofschoon dikwerf vertreden, ontsproot het bij voortduring, en droeg tot vrucht: de voorbereiding tot het aannemen der Hervormingsleer door het Engelsche volk, toen zij in Duitschland en de Nederlanden omhelsd werd.
Als men dit alles nagaat en daarbij in aanmerking neemt: dat het gedrag der Pausen, in dien tijd, (julius II, leo X en clemens VII) niet weinig aanleiding gaf tot afkeer van de heerschappij des H. Stoels, en alzoo het grootste deel der Engelsche Natie voor eene kerkelijke verandering stemmen moest, dan wordt het duidelijk, dat de afscheuring van Rome, in Engeland bij het volk aangenaam moest zijn, en bij de Prelaten, die hunne zetels en overmatige inkomsten behielden, deels uit eigenbelang, deels uit vrees geenen tegenstand vond. De overgang was daarbij gering en aannemelijk. Voor het eene hoofd huldigden zij slechts het andere; en zij weken ook maar weinig af van de Roomsche leer, daar de Koning een groot voorstander bleef van het geloof aan de transubstantiatie, de oorbiecht, de beelden in de kerken, de

{==447==} {>>pagina-aanduiding<<}
vereering der heiligen, de gebeden voor overledenen, het celibaat der geestelijken en dergelijke. In de Engelsch Episcopale Kerk bleef dus een Roomsch element heerschen (zelfs in burnet, als hij over de Presbytsrs spreekt, op te merken); vandaar dat Engeland ook bukte onder zijne bloedplakkaten, tegen Roomschen en Lutherschen door dien Koning uitgevaardigd; en dat welligt daaraan is toe te schrijven de achting voor de Ultramontaansche Kerk, onlangs weder in aanspraken van Britsche Prelaten gebleken, benevens de meer dan elders menigvuldige overgangen tot Romes leer, door voorname personen, in het laatst der 17de eeuw en vervolgens.
Hoe dit zij, het blijft te bejammeren, dat eene verandering van kerkleer, die alleen uit innige overtuiging behoort te spruiten, ofschoon lang voorbereid, het werk was van willekeur en geweld; dat zij de duidelijke kenmerken droeg van verwarring van denkbeelden, of 't hangen aan het in de jeugd geleerde, door een' Vorst, die het heilige met van bloed druipende handen bezoedelde; dat zij uiterlijk werd aangenomen door eene huichelende geestelijkheid, in het hart Roomschgezind, terwijl een zeer groot deel des volks rijp was voor het omhelzen van de eenvoudige leer des Bijbels, waarvan het lezen toch bij Koninklijk bevelschrift werd vergund.
De plaats in een Tijdschrift voor de beoordeeling van een werk als dit bestemd, gedoogt geene breedere uiteenzetting. Genoeg zij het dus nog aan te merken, dat deze kerken-orde, noch door Roomsch, noch door Onroomsch in gemoede kon worden omhelsd. Den eersten toch stuitte, onder anderen, de afschaffing van des Pausen oppergezag, van de leer des vagevuurs en van de kloosters; den anderen het behouden van zoo vele bepalingen, verre afwijkende van wicliffs en luthers zin, waartoe men het meest overhelde, en van den dwang, aan 't echte Protestantisme vreemd.
Met regt zegt de Schrijver, dat de ijver voor eene geheele omwenteling in de godsdienst voornamelijk werd ontstoken aan de martelvuren van Koningin maria. Van maria de moordenares der onschuldige, beminlijke zes-
{==448==} {>>pagina-aanduiding<<}
tienjarige jeanne gray; van maria die eenen filips II kon beminnen; van maria, die de opheffing van het Pauselijk gezag, haar vaders kerkinrigting en het bloedschendige van haar moeders huwelijk, tegen hare overtuiging, op raad en tot voordeel van Rome had onderschreven; en pas ten zetel geklommen, door felle vervolging van alle Onroomschen, weer aanleiding gaf tot de hernieuwde ervaring, dat het bloed der martelaren het cement is van Kerk en Staat.
Maar, verkeerdelijk wordt hier gesteld: dat de Reformatie helder op brandde en gedurig gevoed werd onder de regering harer opvolgster elisabeth; want ook deze wilde eene staatskerk, volgens hare leer: ééne voor allen; met plegtigheden, vreemd aan de edele eenvoudigheid der eerste Christenen en zonder het onderwijs (prediking) dat de kern van het Protestantisme is. Neen, onder eduard VI was men, door cranmers wijsheid, op den regten weg.
Ook niet, zoo als hier met een pennetrek is ter neêr gesteld, deden de instellingen van Bisschop laud, tijdens karel I, tot dweepzucht overslaan en baanden deze den weg tot de groote omwenteling van 1685. Neen, het was de zedelijke slechtheid van vier achtereenvolgende Koningen, welke het Huis der stuarts den troon onwaardig maakte. Verkrachting van plegtig bezworene staatsregelingen, huichelarij, die teelster van laagheden bij Vorst en Volk, geldverspillingen aan onwaardige gunstelingen; gebruik der geheven belastingen tot andere dan de bepaalde einden; geheime of openlijke neiging tot Rome; vervolgzucht en wreedheid, en een onvermoeid streven naar onbeperkte magt, deden eerst de Republiek ontstaan en later de groote omwenteling plaats grijpen, die de gewetensvrijheid in Groot-Brittannië en daarmede in Europa redde.
De Inleiding van dit werk doet al aanstonds den geest zien, waarin het geschreven is. Men leze: ‘Door de inspanningen, welke de burgeroorlog vorderde, door de dwingelandij van cromwell en de daarop gevolgde herstelling van 't koninklijk gezag was deze ijver wel uit-
{==449==} {>>pagina-aanduiding<<}
geput, verschrikt en onderworpen (waaraan?) geworden; doch hij behield nog iets van zijne bijzondere kracht, en moest slechts aangeblazen worden, om zich weêr, in al zijne sterkte, te vertoonen. De naam van Rome was, voor het volk, een schrikbeeld gebleven. Men had geleerd zich aan de misbruiken der Regering te onderwerpen, met onverschilligheid de vernietiging der vrijheid aan te zien; maar de haat tegen Rome bleef onveranderd.’ - Dat de overdrijving van uiterlijke vroomheid der Puriteinen, de geleidelijke voortgang en algemeene omhelzing der Reformatie benadeelde, is niet te ontkennen; maar wel dat de ijver voor (belangstelling in) de Evangelieleer, bij het volk, was uitgeput. De herstelling van karel II geschiedde toch niet uit onverschilligheid jegens de vrijheid van geweten; maar in de hoop daarop, en onder voorwaarden, welke deze moesten verzekeren. Het was ook nog niet bekend, dat karel II, gedurende zijne ballingschap, heimelijk tot de Roomsche kerk was overgegaan; eene daad, die hij even zorgvuldig geheim hield als hij openlijk en schaamteloos alle zedelijkheid tartte. Ook vertrouwde men de latere (zoo schandelijk verkrachte) beloften van jacobus II niet. De Schrijver noemt Rome een schrikbeeld; dat is: een beeld, schrik aanjagende zonder de magt om kwaad te doen; maar het was, voor het Britsche volk, meer dan zulk een magteloos beeld: getuige het buskruidverraad, de slagting van veertigduizend Protestanten in Ierland, en 't
vermoeden omtrent het stichten van den brand, waardoor Londen grootendeels in puin verkeerd werd. Ook was 't niet 't verbond met den H. Vader, maar de eigendunkelijke, wederregtelijke opheffing der Rijkswetten, door het benoemen van Roomschen in voorname staatsbetrekkingen en bij het leger, welke niet de sluimerende vijandschap, maar de vrees voor nieuwe bloedige vervolgingen deed ontwaken.
Men moet echter den Schrijver het regt laten wedervaren, dat hij al aanstonds Engelands Bestuur zoodanig schetst, dat, het gestelde aangenomen zijnde, daarin alleen zaden genoeg waren tot eene verwerping van zulk

{==450==} {>>pagina-aanduiding<<}
eene regering. Men oordeele: ‘De inwendige toestand - zegt hij - begunstigde in vele opzigten het plan van jacobus, om in dezen staat van zaken zijne koninklijke magt te vergrooten en zich die van een despotiek monarch aan te matigen. - - - De luitenants en onderluitenants der Graafschappen, welke van den zetel der regering verwijderd waren, oefenden ieder in hun district een bijna middeleeuwsch gezag uit; de regters waren gekozen uit personen van minderen rang, en, daar zij het gedrag hunner meerderen navolgden, werden zij zoo vele kleine dwingelanden, welke dagelijks de snoodste buitensporigheden bedreven. Het politie-wezen was zonder kracht, en de beambten stonden dikwerf met de overtreders heimelijk in verbond; de regters zelven hadden door hunne bekende en onbeschaamde omkoopbaarheid, allen eerbied bij het volk verloren. - - - In den tijd, dat deze gebeurtenis plaats had (Ao. 1687), waren de gevangenissen met zulke afgrijselijkheden vervuld, dat deze alle verbeelding der beschaafde tijden te boven gaan, en slechts uit de verschrikkelijke verhalen der geschiedenis kunnen opgemaakt worden. Er was geene orde gesteld op het inwendig beheer; voor de voeding der gevangenen werd geene zorg gedragen; in de hokken, waar zij opgesloten waren, hadden tooneelen van overdaad en hongersnood plaats. Kort vóór den dood van karel II werd in het Parlement openlijk verklaard, dat, wanneer behoeftige personen gevangen gezet werden, zij menigmaal reeds van gebrek waren omgekomen, voor zij een verhoor hadden ondergaan. - - - Toen ellwood, de vriend van milton, om godsdienstzaken, in Newgate opgesloten was, zag hij de stukken van menschen, welke wegens verraad gevierendeeld waren, dagen achtereen digt bij zijn hok liggen; en de beul en verstokte misdadigers speelden met de hoofden alsof het ballen waren. - - - Wanneer zulke personen (die
aan eenig regeringslid mishaagden) opgesloten waren, werden zij spoedig vergeten en, gelukte het hun al verhoord te worden, dan was het gemakkelijk hen te beschuldigen, van de leer der heerschende kerk niet toegedaan te zijn,

{==451==} {>>pagina-aanduiding<<}
en de gezworenen, die het dikwijls met zulk een regeringslid eens waren, vonden hen schuldig. - - - De dissenters hadden het meest door dit afschuwelijk stelsel te lijden. - - - In een traktaatje van william penn, getiteld: “Goede raad aan de Kerk van Engeland,” leest men, dat vijftien duizend familiën in het ongeluk gestort waren door de wreede wetten, die men tegen hen gemaakt had.’
De beschrijving der Koningin, die grooten invloed had, is vooral dáárom fraai, wijl zij naar waarheid teekent hoe eene vrouw, ofschoon het goede willende, door geestelijken invloed, in zelfstrijd kan komen tusschen haar verstand en hart, de inspraak van haar geweten en hare onderworpenheid aan kerkgezag. Het volgende strekke hier tevens tot eene proeve van den stijl:
‘Maria (de Koningin) had eenigen tijd dus gezeten, toen de kamerdeur door eenen page geopend werd.
- De Graaf van sunderland is in de antichambre,’ zeide hij met eene buiging, ‘en verzoekt bij uwe Majesteit gehoor.’
Maria aarzelde. Toen zij wilde spreken kwam anna (dochter van den Generaal montecuculi) van achter haren stoel, en zag tot maria op.
- Ik moet Mylord mijn besluit zeggen,’ zeide zij zachtjes tegen anna, ‘Vader (⋆) petre kan hier niets tegen hebben. Neen, neen, ik moet hem zien.’
Anna boog, maar hoewel zij zich onderdanig toonde, scheen zij niet tevreden.
- Laat Mylord binnen komen,’ zeî maria tot den page.
- - Maria ontving den Minister. ‘Mijne komst zal uwe Majesteit niet lang bezig houden,’ zeide sunderland. ‘Ik heb over het plan van tolerantie, dat ik uwe Majesteit heb voorgesteld, rijpelijk nagedacht, en er heeft juist iets plaats gehad, dat groote populariteit zal geven, wanneer dit oogenblikkelijk bekend gemaakt wordt. Mag ik hopen, dat het voornemen van uwe Majesteit, om mij hierin te ondersteunen, onveranderd is gebleven?’

{==452==} {>>pagina-aanduiding<<}

- Ik wenschte wel te weten, welken weg ik kiezen moet,’ zeide maria. ‘Ik wilde zoo gaarne naar de beste wijze handelen, maar er is aan beide zijden zoo veel gezegd, dat ik niet weet wat ik doen moet.’
- Ik had mij bijna durven vleijen, dat uwe Majesteit omtrent het nemen van dezen maatregel zich van de goedkeuring des Konings verzekerd had,’ zeide sunderland.
- Dat zou ik ook gedaan hebben,’ zeide maria; ‘maar vader petre stelt dit plan als nadeelig voor. Hij verzekert, dat het onze zaak den schijn van zwakheid zal geven, terwijl het ter zelfder tijd de ketterij zal voeden.’
- De ijver van den heiligen Vader maakt hem ongenegen om de vervolging te stuiten, al wordt deze zelfs verrigt door eene priesterschap, die met de zijne hierin wedijvert,’ hernam sunderland, op eenen bitteren toon. ‘Deze maatregel zou oneenigheid onder onze tegenstanders verwekken, en kan bij gevolg geene zwakheid in ons toonen; ook kan hij niet gezegd worden de ketterij te voeden; want de Roomschen zullen in al de vrijheid deelen.’
- o Hoe gaaarne zou ik de tolerantie voor hen koopen,’ zeî maria.
- Ik heb veel moeite gehad om de gevoelens ten dezen opzigte te vereenigen,’ hernam sunderland, ‘en omdat ik op de ondersteuning van uwe Majesteit rekende, verwachtte ik er een goed gevolg van. In dat geval zoudt gij het gelukkig middel geweest zijn om de deuren der gevangenis te openen en in duizende huisgezinnen blijdschap te brengen. En gij hebt u laten overreden om zulk een plan te willen ondersteunen.’
Maria zweeg; maar haar peinzend gelaat en haar rustelooze blik, welke nu op sunderland, dan op iets anders rustte, toonden den strijd in haar binnenste.
- Het is treurig, wanneer men bedenkt, dat deze menschen zoo hard moeten behandeld worden,’ zeide zij ten laatsten. ‘Ik zou bijna kunnen weenen, wanneer ik naga, hoe veel zij hebben uit te staan. Maar waarom volharden zij in hunne ketterij? Het is even wreed van hen, om ons tot vervolging te tergen, als van ons om hen die aan te doen.’

{==453==} {>>pagina-aanduiding<<}

- Uwe Majesteit moet bedenken, dat ik ook een ketter ben; en wanneer men juist redeneert, moet ik ook vervolgd worden.
‘Maria glimlachte, maar haar lach was treurig en flaauw.
- Ik wenschte, dat gij geen ketter waart, Mylord!’ zeide zij, ‘maar inderdaad hetgeen gij zegt, doet mij betreuren, dat ik mij over dit onderwerp niet aan den Koning uitgelaten heb.
- Het is nog niet te laat, Mevrouw’ antwoordde sunderland, ‘de raad is nog niet bijeen, en uwe verzekering aan zijne Majesteit, dat gij over dezen maatregel rijpelijk hebt nagedacht en dien goedkeurt, zal voldoende zijn om zijne bewilliging te verkrijgen. Zulk eene schitterende gelegenheid als deze, zal misschien niet wederkomen.
- Helaas, het is te laat,’ zeide maria, ‘de Koning is met vader petre in het Kabinet.
Zij zweeg een oogenblik; maar juist toen sunderland wilde opstaan, hernam zij:
- Wacht, Mylord! gij kunt aan den Koning zeggen, dat het plan mijne ondersteuning heeft.’
Konden wij, zonder de perken eener aankondiging als deze te overschrijden, nog verder uitweiden, dan zouden wij nog eenige aanmerkingen maken op het licht, waarin hier onze Prins willem III voorkomt; doch nu eindigen wij, met den lezer, wanneer hij met dit gedeelte der geschiedenis niet naauwkeurig bekend is, aan te bevelen, dien grooten Vorst niet te beoordeelen naar hetgeen de Schrijver hier van hem heeft gezegd.

l.j.a.




W.L. de Sturler. Beschouwing van den toestand der Indische bevolking in verband met de belangen van Moederland en Koloniën. Te Groningen, bij J. Oomkens, J.zoon. 1850. In gr. 8vo. 32 bl. f :-40.

De Heer de sturler, die, in onderscheidene betrek-
{==454==} {>>pagina-aanduiding<<}
kingen, jaren lang in Indië heeft doorgebragt, heeft reeds door meer dan één geschrift over den Indischen Archipel getoond, zijne landgenooten gaarne met zijne verkregen kennis te willen voorlichten. Door eenige redevoeringen of voorlezingen, in de omstreken zijner woonplaats gehouden, heeft hij getracht hetzelfde doel te bereiken. De bekwaamheid waarmede dat alles geschiedt, strekt voor'shands alreeds ten waarborg, dat dit boekske met kennis van zaken is geschreven, en nuttige wenken bevat. Een zoo hoog ernstige geest en toon als in de ‘Beschouwing’ heerschen, hadden wij evenwel, op den titel af, geenszins verwacht. De Inleiding stemt den lezer tot dankbaarheid: - ‘Wanneer wij te midden der heftige beroeringen, waardoor sedert het beruchte jaar 1848 verschillende landen van Europa werden geteisterd, den blik om ons heen wenden en de kalme gemoedsgesteldheid in ons Vaderland gadeslaan, welke, in weerwil eener gewigtige staatshervorming, daar overal is blijven heerschen, dan voorzeker gevoelen wij ons tot dankbaarheid opgewekt jegens Hem, die Nederland aldus beschermde.’
De Schrijver spreekt over hen die de overbevolking vreezen, en over de landverhuizing - in Groot-Brittanje eene weldaad, doch min noodzakelijk in Nederland, dat ‘nog eene oppervlakte van ruim 770,900 bunders woeste gronden bevat, waardoor aan duizenden arbeid en brood’ kan worden verschaft - en geeft voorts op als zijn gevoelen omtrent de redenen der armoede in onderscheidene gewesten van Europa: ‘Gebrek aan godsdienstzin en verwaarloozing van zedelijke beginselen onder de verschillende standen der zamenleving’ als zijnde ‘de voorname oorzaken der vadsigheid en van het misnoegen, welke wij vooral onder de geringere volksklasse waarnemen.’
Deze denkbeelden worden door den Heer de sturler, vlugtig daarheen geworpen om te komen tot zijn eigenlijk oogmerk (bl. 9): ‘Het onderzoek naar de middelen, om den aanwas der bevolking van den Indischen Archipel te bevorderen, zoo wel tot verhooging

{==455==} {>>pagina-aanduiding<<}
van den algemeenen welstand, als tot uitbreiding van onzen staatkundigen invloed binnen den kring van ons gebied in de Overzeesche bezittingen.’ - Wij zullen hier den Schrijver in zijn betoog niet volgen, maar hetgeen hij aanvoert is belangrijk en behartigenswaardig voor allen, die overtuigd zijn, dat de welvaart van ons Vaderland met de welvaart onzer bezittingen in den Indischen Archipel op het naauwst verbonden is.
Een paar uitdrukkingen, die ons bovenal getroffen hebben, zullen wij hier overnemen, (bl. 13): ‘Aan de bescherming van het landbouwend bedrijf, in verband met de van oudsher geëerbiedigde instellingen, mag het dan ook worden toegeschreven, dat het “stelsel van cultures” op Java, in 1830 door den vasten wil van van den bosch tot stand gebragt, onder den Gouverneur-Generaal j.c. baud eene ontwikkeling heeft verkregen, waardoor Nederland is geworden de belangrijkste markt in Europa van koloniale voortbrengselen, die handel en scheepvaart met kracht en leven bezielen en aan den Staat millioenen schats regtstreeksche voordeelen opleveren.’
Eene opmerking van geheel anderen aard is de volgende, (bl. 24): ‘Wij wenschen de aandacht te vestigen op den toenemenden invloed der Chinezen en Arabieren, die binnen den kring van het Indisch gebied gevestigd zijn. Als woekerplanten op de nijverheid en welvaart der inboorlingen tierende, zijn de eersten als pachters van 's lands middelen, de schadelijke werktuigen van het finantiëel beheer, terwijl de laatsten den zee- en menschenroof, doch vooral den smokkelhandel begunstigen, waardoor onberekenbare nadeelen aan bevolking en Gouvernement worden toegebragt.’
Uit dit een en ander blijkt reeds hoe belangrijk de lezing en overweging der tegenwoordige ‘Beschouwing’ van den Heer de sturler is. ‘Ten slotte’ voelt de Schrijver, (bl. 25) zich ‘gedrongen nog eenige regelen te wijden aan den staatkundigen toestand onzer bezittingen.’ Wij hopen, dat in die beschouwing haar tegenwoordige toestand met te sombere kleuren zal zijn afgemaald. Hoe

{==456==} {>>pagina-aanduiding<<}
het zij, ook dit gedeelte is niet minder lezenswaardig dan het overige. Niet onmogelijk evenwel, dat voor menig lezer eene minder vlugtige behandeling meer welkom zou geweest zijn.
l.




J. Jaeger. Atlas van het Koningrijk der Nederlanden, in 13 Kaarten. Naar de laatste kadastrale opmerkingen ontworpen, geteekend en gegraveerd. Te Groningen, bij J. Oomkens, J.zoon. 1850. Ingebonden f 6-75; ingenaaid f 6-: Elke Kaart op papier f :-60, en op katoen in koker f 1-:

Men ontvangt hier een Atlas, fraai uitgevoerd, op zeer helder papier, met behoorlijke afwisseling van letter, en daarbij op eene zoo groote schaal, dat er ruimte is om de gehuchten duidelijk voor te stellen. Eerst eene generale kaart van Nederland, waarop de verdeeling van het Rijk in Provinciën, Arrondissementen en Kantons vermeld wordt; voorts van elke Provincie eene afzonderlijke kaart, en op die van het Hertogdom Limburg, ook het Groot-Hertogdom Luxemburg, zoo ver het thans aan den Koning-Groothertog behoort. De laatste kaart of No. 13 geeft de Nederlandsche Overzeesche Bezittingen, ‘de Kolonie Suriname’ en ‘de Kust van Guinea’ in ‘West-Indië’, benevens ‘de Nederlandsche Bezittingen in Oost-Indië’.
Opdat men zich eenig denkbeeld vorme van de meuigte van wetenswaardige zaken, welke de Heer jaeger op de onderscheidene kaarten gebragt heeft, kiezen wij de kaart No. 5, waarop Noordholland en de Zuiderzee voorkomen. Door verscheidenheid van teekens zijn aangewezen: de hoofdplaats der Provincie; de hoofdplaatsen der arrondissementen en der kantons; de plattelands gemeenten; steden, vlekken, dorpen, gehuchten en huurten; de hoofdplaatsen der militie-kantons; de straat- of kunstwegen (spoorwegen), kanalen, duinen, vuren [lichttorens], dijken, bakens en signalen: de tonnen en havens;

{==457==} {>>pagina-aanduiding<<}
de grensscheidingen der Provinciën, arrondissementen en kantons; de zandbanken, waarop met laag water 15-25 palmen diepte blijft; de zandbanken, waarop met gewoon laag water minder dan 15 palmen diepte gevonden wordt; de zandbanken, die met gewoon laag water droog vallen; en ten laatsten opgave van de diepte der havens aan de Zuiderzee gelegen, niet enkel in Noord-Holland, maar langs de geheele Zuiderzee.
Uit alle die opgaven kan blijken, dat de ontwerper en teekenaar geene moeiten heeft geschroomd, om zijn Atlas zoo bruikbaar mogelijk te maken. Zonder feilen is hij niet, en het laat zich echter begrijpen, dat, bij de verscheidenheid van teekens, welke voor de menigte opgaven vereischt worden, die teekens hier en daar wel wat te wenschen zullen laten. Dit is vooral het geval met de grensscheidingen, ook ten opzigte van de steden, vlekken en dorpen. Evenwel zijn die gebreken niet van overwegenden aard en kunnen zij aan de eigenlijke bruikbaarheid van het werk weinig hinder doen. De Atlas is alle aanbeveling waardig, zoo tot studie, als voor hen, die slechts iets wil nazien. De namen van gehuchten en buurten zijn, over het algemeen, kleiner, dan naar de schaal der kaart, noodzakelijk was, maar de letters zijn helder en zuiver gehouden. Tot ons leedwezen moeten wij eene meer wezenlijke aanmerking maken op de eerste en op de laatste kaart. - De generale kaart van het Koningrijk der Nederlanden is nog vervaardigd ‘onder toezigt van j. van wijk, roelandszoon.’ Men zoekt er dus de indijking van de Waard- en Groet-gronden en van de Anna-Paulowna-Polder te vergeefs; - en de Nederlandsche Bezittingen buiten Europa zijn niet goed voorgesteld; er ontbreekt naauwkeurigheid aan. Zou ook die laatste kaart van den Heer jaeger zijn? Wij twijfelen. - Overigens verhindert dit niet, dat, ten opzigte der verschillende Provinciën des Rijks, deze Atlas eene hooge mate van bruikbaarheid en doelmatigheid in zich vereenigt. Moge de uitgever voor zijne fraaije uitvoering door een ruim debiet worden schadeloos gesteld.





{==458==} {>>pagina-aanduiding<<}

Academia Groningana, dimidio seculo XIXo commilitonibus, in solemne hujus anni festum, adumbravit Herm. Fred. Theod. Fockens, Theol. Doct. Franequerae, apud viduam W.J. Bruining. 1850. 8o. maj. 146 pag. f 1-50.

Dr. h.f.t. eockens, sedert 1818 Predikant in de groote doch dorre (⋆) gemeente Twyzel en Kooten in Friesland, heeft zich steeds onvermoeid beijverd in voortgezette studie der Godgeleerde Wetenschap, en vooral ook der Oostersche (Semitische) Talen; en daarbij zich de achting en dank verworven van hen, die nog belang stellen in het behoud der Latijnsche taal, als ‘taal der geleerden’, door zich bij de uitgave zijner lettervruchten als een stator et vindex dier tale te betoonen. Geen wonder, dat hij als dankbaar leerling der Groningsche Hoogeschool, de gelegenheid aangreep der feestelijke inwijding van het nieuw Academie-gebouw te Groningen in 1850, om in een Latijnsch geschrift, een duurzaam gedenkteeken van den roem dier Hoogeschool, en tevens van zijne dankbaarheid aan die liefelijke voedsterschole te stichten. Het is geen bloot redekunstig lofschrift, en evenmin een dor berichtschrift, dat de Heer fockens geeft; zijn werkje is eene aangename aanvulling der andere, die over de meeste onzer Hoogescholen of Athenaea, bij gelegenheid van Jubel-feesten of van inwijding (als van heringa, over een nieuw auditorium te Utrecht) in de laatste dertig jaren in het licht verschenen zijn. Naast heeft het overeenkomst met de Narratio de rebus Academiae Lugduno-Batavae van den geleerden j.g. te water. Doch met dit eigenaardig verschil, dat dáárin de Professor sprak of schreef, en hier de Oud-student: en aldus de Professor achtervolgens de reeks der Professoren geeft; de Oud-student meer uitweidt over de beroemdste
Leerlingen; maar ook met meerder levendigheid en vrijheid schrijft dan de Professor, en in zijne korte behandeling

{==459==} {>>pagina-aanduiding<<}
de Professoren, vooral die hij-zelf gekend heeft, veelal treffend karakteriseert.
De Heer fockens verdeelt (p. 5) de halve eeuw, die hij gaat behandelen, in drie (of vier) tijdperken. De oude Academie van 1801-1815; de nieuwere, 1816-1830; en de nieuwste of jongere, 1831-1850: doch het eerste vijftienjarig tijdperk deelt hij weer in twee. In elke periode vermeldt hij de Hoogleeraren, die in dien tijd gestorven zijn of anderzins afgetreden; verdienstelijkste leerlingen; en de bijzonderheden aangaande de wijze van onderricht, van verkeer, de hulpmiddelen van studie, enz.
Daar aan den éénen kant het belang van dit geschrift beperkt is tot degenen, die in de Groningsche Academie belang stellen; maar aan den anderen kant niemand hunner het ongelezen laten kan of zal, en zeer velen het als een aangenaam aandenken van hun verblijf aan die Hoogeschool zich zullen aanschaffen; acht ik het overbodig, in nadere ontwikkeling van den inhoud of van het plan en beloop van het stuk te treden. Slechts eenige opmerkingen, onder het oplettend lezen bij mij opgekomen, wil ik voor den Schrijver-zelf of voor de lezers nog bijvoegen.
Pag. 9. j. de rhoer, geb. 1723, gest. 1813; dit geeft den 90jarigen leeftijd. Maar hoe strookt daarmede, dat de rhoer (p. 10) in het jaar 1817 nog eene verhandeling schreef en onder zich liet defendeeren, en daarvoor van de Stadsregering een geschenk in zilver ontving?
‘Johannes van lennep.’ De geleerde Analogist heette johan daniël.
Pag. 12. Zonder iets te willen betwisten aan den lof van h. bosscha, heeft men toch toen wel eenig tort gedaan aan den verdienstelijken Frieschen Philoloog g.t. suringar, die nu in Lingen heeft moeten sterven. Zijne vrienden verhaalden toen in Friesland eene curieuse anecdote, over de wijze waarop het Groninger beroep aan hem onthouden was.
Pag. 13. ‘Non dissimilis.’ Die lof is veel te groot. l.c. schroeder (Onanak, d.i. ohne nack'), stond oneindig beneden zijnen broeder n.g., aan wiens invloed zijne

{==460==} {>>pagina-aanduiding<<}
beroeping algemeen werd toegeschreven; en bijkans even ver stond de Jurist joannes cannegieter beneden zijnen broeder, den Franekerschen Jurist hermanus.
Pag. 13, 14. j. bosman was minder beroemd wegens zijn acumen philosophum, dan wegens zijne beminlijke dochter.
Pag. 14, reg. 10 v.o. ‘Nequicquam’, lees: Nequaquam.
Pag. 28, 29. Aardige en levendige schildering van het academie-leven: zoo mede, elders, van het Jubilé-feest van 1815, en van de oud-studenten-vereeniging van 1839.
Pag. 30. Wanneer de drie zuidelijke Departementen behoorden onder de Leidsche Academie, en Groningen en de beide Frieslanden onder de Groningsche, waartoe behoorden dan de andere van het voormalig Koningrijk?
Pag. 33. Wanneer de Professor-zelf de nieuwe Fransche ambts-bekleeding in 't openbaar bespottede jegens de studenten, en straks, steunende op de Fransche strengheid, de studenten als schooljongens behandelde (p. 35, r. 3-5), was het wel geen wonder, dat zij tegen de nieuwe orde van zaken en tegen hem rebelleerden. (Z. aldaar, onderaan.)
Pag. 34. Te vergeefs tracht de Heer fockens de vleijende Oratie van den braven doch zwakken muntinghe te excuseren; die daarenboven de ongevergde dwaasheid had, van ze in druk te geven. Brugmans te Leiden zorgde wijsselijk, dat de zijne niet gedrukt wierd.
Pag. 47-54. Met blijdschap las Recensent hier den verdienden lof der Hoogleeraren ruardi, de la faille en muntinghe; waarvan de beide eersten (ofschoon Rec. door den Heer fockens buiten zijn bestek gesloten is) ook zijne Leermeesters waren, en de laatste zijn bloedverwant was; en zoo vooral ook, bl. 75 en 78, den lof van zijn' (helaas! nu reeds wijlen) braven neef th. van swinderen. - Naïf is p. 55 de schildering der theevisites bij den stok-dooven Professor sypkens, wiens blinde vrouw dan voor tolk ageerde.
Pag. 57, reg. 12. ‘Commodassem’, d.i. uitgeleend had; doch dit bedoelt de Schrijver niet.
Pag. 73. Bittere schraalheid in het nieuwste tijd-
{==461==} {>>pagina-aanduiding<<}
perk, van knappe Medici, en nulliteit van Philosophi en Physici!
Pag. 102. Met eene zonderlinge wending maakt de Heer fockens zich af van de lofsvermelding der gewezene Curatoren van de Groningsche Hoogeschool; - ‘om de feestvreugde, bij wier gelegenheid zijn werkje uitgegeven werd, door geene rouw-herinnering te kwetsen;’ - terwijl het boek vol is van overledene Professoren en Oud-studenten.
Pag. 125-129. Op eene merkwaardige wijze vermeldt de Heer fockens de Groninger Theologische School; wier oorsprong hij schijnt af te leiden, deels van den vroeg overleden Professor t.a. clarisse, deels van de leer van schleiermacher.
Ofschoon de stijl niet elegant (wel, hier en daar, gesmukt) is en de latiniteit niet klassiek, laat het boekje zich gemaklijk en aangenaam lezen. Taalfouten, behalve de kleine, boven vermeld, zijn Rec. niet voorgekomen (doch librum compingere, p. 122, is niet, een boek schrijven, maar inbinden. Perpetus, p. 94, is eene drukfout, voor perpetuo). Ook is de correctie goed en zoo mede de typographische uitvoering. Recensent, Veteraan der Groninger Hoogeschool, en die slechts door het tot later jaargetij uitstellen der inwijding van het nieuw gebouw, zich het genoegen der bijwoning van het feest heeft moeten ontzeggen, betuigt gaarne den geleerden Schrijver zijnen dank voor dezen arbeid, en zijne vernieuwde hoogachting.
x.




De Schoonzusters. Door Henriëtte Maria L***, Schrijfster van ‘de Coquetterie.’ Te Schiedam, bij H.A.M. Roelants. 1850. In gr. 8vo. 308 bl. f 2-90.

Bij dezen roman denkt Ref. aan een goudenregen, in zijn tuin, tusschen de klinkers der bestrating voor 't huis, uit een wild zaadjen opgeschoten. Ongunstiger kon hij niet zijn geplaatst, en toch is hij groot geworden. Eerst toen de jonge stam in een paar bloemtros-
{==462==} {>>pagina-aanduiding<<}
sen toonde van welken aard hij was, en wat hij leveren kon, werd hij opgemerkt, naar een gunstiger plekje gebragt, en van tijd tot tijd begoten en gesnoeid. Nu is hij reeds een boom, en verrukt in elke lente door de fraaiheid en veelheid zijner bloemen, wier trossen met de groene bladeren een geheel vormen, dat hem vorstelijk bekleedt. - Terwijl hij onöpgemerkt voortgroeide, zijn vele planten en stammen, voordeeliger geplaatst en zorgvuldiger behandeld, rondom hem mislukt. Zoo gaat het ook met menig genie, vooral op het gebied der kunsten. Hoe velen ontwikkelen en vormen zich-zelven onder de ongunstigste omstandigheden, en brengen 't, ofschoon door alles tegengehouden en verdrukt, tot eene hoogte van verdienste, die de wereld verbaast en tot bewondering stemt; terwijl zoo vele anderen, aan wier opvoeding en vorming schatten van geld en schatten van tijd worden besteed, niets voortbrengen der aandacht waardig.
De geschiedenis van den goudenregen heeft wel eenige overeenkomst met die van het talent der zedige Schrijfster van ‘de Schoonzusters.’ - Ook aan haar blijkt het alweder, dat het genie, ofschoon aan zich-zelven overgelaten, en bestreden door al de moeijelijkheden van pligten en zorgvolle maatschappelijke banden, in zijn eigen aandrift de kracht bezit om alle beletselen te overwinnen, en in de gave der scheppende verdichting, van de natuur-zelve schatten ontvangt, die 't maar heeft ten toon te spreiden, om te worden gewaardeerd, en aangenaam en nuttig te zijn voor velen. Wie spoorde haar aan, zoo veel tijd aan den slaap te ontwoekeren om de pen te voeren, en maakte haar bekwaam te schrijven met zoo veel oordeel, smaak en gevoel? Wie anders dan de magt van het ingeschapen genie, dat gebiedt en dwingt den weg te volgen, dien het aanwijst; doch onder welks ingeving 't ook zoo gemakkelijk en zoet is te arbeiden. - Eenige jaren geleden ontvingen wij in ‘de Coquetterie’ haren eersteling, en dat werk, vlijtiger gelezen naarmate 't meer bekend is geworden, was voor Ref. genoeg om er de Vaderlandsche letteren geluk meê

{==463==} {>>pagina-aanduiding<<}
te wenschen, en hem naar meer vruchten te doen verlangen van die aanminnige, eenvoudige pen. - Sedert heeft de Schrijfster gerust, en, blijkens haar voorberigt, zelfs het plan gehad om niet weder eenig werk te ondernemen. De aanleiding daartoe wordt niet opgegeven, doch zal wel te wijten zijn geweest aan den dwang harer ernstige bemoeijingen in het prozaïsche leven. Doch op nieuw heeft de aandrift van het genie de beletselen overwonnen, en de voornemens van het koude verstand verijdeld: ‘het was mij onmogelijk’ - zegt zij in het voorberigt - ‘mij-zelve op dit punt gelijk te blijven: de beelden en tafereelen drongen zich onwillekeurig aan mij op, totdat ik eindelijk den lust niet langer kon weêrstaan, en weêrgaf wat mijn hart en hoofd vervulde.’ - Wij gelooven het gaarne, en betreuren maar, dat de strijd tusschen hare roeping van geest en maatschappelijke bestemming de zegepraal der eerste veel te lang vertraagd heeft voor hare behoefte en voor het verlangen harer vrienden.
Het werk dat wij nu aankondigen, is, even als ‘de Coquetterie’, hoofdzakelijk voor vrouwen bestemd, en moet eigenlijk alleen door vrouwen worden beoordeeld. De Schrijfster heeft 't aangeboden aan hare ‘zusterlijke landgenooten’ en Ref. kon er dus zijn gevoelen niet over uitspreken zonder in de regten der dames te treden. Dáárom riep hij het vrouwelijke oordeel ter hulp, en ervaren lezeressen getuigen, dat de Schrijfster niet noodig had haar nieuwe lettervrucht met zoo veel schroomvalligheid en ontschuldiging aan te bieden. Zij keuren ten sterksten de ver gedreven bescheidenheid af, die in het voorberigt spreekt alsof er geen vooruitgang in het werk ware te bespeuren. Onder wezenlijke talenten moet de eerste nog geboren worden, die met de vruchten van zijnen geest dweept; integendeel: nimmer kan hij zich-zelven voldoen, en véél méér dan anderen ziet hij gebreken. Maar niemand drijve de kieschheid zoo ver, die zelf aan te wijzen, en aldus der onpartijdigen oordeel voorin te nemen, en het partijdige oordeel te wapenen, tot eigen leed en schade. De kritiek is van zelve scherpzin-
{==464==} {>>pagina-aanduiding<<}
nig en scherp genoeg. In het algemeen maken ontschuldingen ook geen indruk. Het is op het gebied der fraaije letteren als op dat van de schilderkunst. De kunstkenner vraagt niet: of de schilder zijn beide armen en oogen wel heeft. Dat een stuk met de hand of met den voet werd geschilderd doet niets bij hem af: hij beoordeelt het werk.
Ref. vernam ook nog andere aanmerkingen. De eerste betrof den titel, die niet geheel voldoet, wijl daatje van ofen, volgens den titel de eene der hoofdpersonen, al dadelijk sterft. Het werk had ‘de Schoonzuster’ kunnen heeten, naar marianne van elst, later Mevrouw sixenberg, die haren zoon liever rijk dan gelukkig ziet, en door valschheid en logen de zaken voor horace, nora en zich-zelve zoo deerlijk bederft, en dus de eigenlijke handelende personaadje is. Even goed echter had de titel ook ‘nora’ kunnen zijn, vermits nora, ofschoon ondergeschikt en lijdelijk, de persone is, die het meest deelnemïng inboezemt. Ten tweeden meenden de dames, dat een jongeling, van liefde blakende voor eene maagd, die, in de onschuld en vrijheid van haar gemoed, hare wederliefde niet verbergt, bezwaarlijk van dat beminde voorwerp zal afzien op 't eenvoudig zeggen van derden, dat haar woord reds aan een ander werd verpand; veel minder nog, uit wrevel en wanhoop, met eene andere zal huwen, zonder het voorwerp zijner liefde gehoord, en zich aan haar-zelve verklaard te hebben. Dat horace ànders is voorgesteld, werd niet geheel natuurlijk gevonden, en 't kwam vóór geen bewijs te zijn van zeer gunstige ervaring of verwachting omtrent der jonge heeren bestendigheid en beradenheid. - Voorts was het eenigzins duister, van welke omwenteling op bladz. 69 wordt gesproken, daar zij gesteld schijnt te worden kort vóór het laatste spelen van MIIe. rachel hier te lande, bl. 104.
Daarentegen hebben de Dames geene woorden genoeg voor de ongekunstelde eenvoudigheid van het plan; de fikschheid waarmede de karakters zijn opgevat en volgehouden, en de schoonheden van détail op schier elke bladzijde. De karaktergroepen bevatten figuren uit al de

{==465==} {>>pagina-aanduiding<<}
rassen, behalve het cholerische misschien, - of de oude Heer van elst moest daartoe behooren? - en de tegenstellingen zijn gelukkig zonder gezochtheid. De overdrijving, die zoo menigen roman in de groote wereld fortuin bezorgde, vindt men hier niet; ook geen buitensporigen, bandeloozen hartstogt, die in het kwade, zonder vatbaarheid voor berouw, tot uitersten brengt, welke den lezer doen sidderen: het tafereel is in vele opzigten een spiegel van het zachte gemoed en het stille leven der jeugdige Schrijfster, die zich door het verschrikkelijke weinig voelt aangetrokken, en er liever alleen ter loops met den vinger op wijst, dan het in al zijne akeligheid en zielesmart te ontleden; - maar wie onzer lezeressen zich aangenaam wenscht bezig gehouden; wie gaarne wenken verzamelt, die in het dagelijksche leven met vrucht zijn toe te passen, en de kracht der ziel vermeerderen tegen den dag van beproeving; wie van een kalmen, verstandelijken geest, en een weinigje poëzij onder het proza der gebeurtènissen niet afkeerig is, heeft in ‘de Schoonzusters’ een boek ontvangen, dat verdient gelezen en herlezen te worden.
Over den inhoud van 't verhaal zal Ref. niets zeggen, om den indruk der eerste lezing niet te verminderen. Ten deele zou 't ook onnut zijn, nu het werk reeds eenige maanden in den handel is; maar voor die lezeressen, welke het nog niet kennen, volgen hier enkele fragmenten tot eene proeve van den stijl en den geest.
Met bezielde dichterlijke trekken wordt de Natuur, zoo dikwijls er aanleiding toe komt, geschetst. Zoo leest men, b.v. op bl. 83: ‘Het was een koele voorjaarsmorgen. - De zon trachtte te vergeefs door den vochtigen nevel te dringen, die de boomtakken deed druipen, als weenden zij over het lange toeven der lente; de spreeuwen echter schenen in het vaste vertrouwen te leven, dat, al toefde zij lang, zij echter zeker zou komen, want zij floten en kweelden zoo lustig op de lijsten der huizen, dat het langs de stille grachten weêrklonk.’ - Op bladz. 64 slaat Ref. de schets op ‘van een brandend warmen dag in het begin van Julij’: de zon staat er strak aan den wolkeloozen hemel, en roostert de dikke lindeboomen langs de breede statige gracht, en schittert op de lijsten der hooge voorname huizen, op welke de kraaijen en kerkkaauwen in een vervelend gekras, elkander over den gloed der dakpannen schijnen te onderhouden.’ - Drie bladzijden verder vindt hij een onweêr bij den avond: ‘in de verte rommelt de naderende donder; de atmospheer is drukkend en zoel, en de donkere lucht

{==466==} {>>pagina-aanduiding<<}
schijnt zwaar te hangen op de dikke lindeboomen, die van tijd tot tijd door een schichtigen lichtstraal zigtbaar worden. Nora treedt beklemd naar binnen, sluit de deur, plaatst zich op de kanapé, om met heimelijken angst en toch met genoegen te luisteren naar de rollende slagen, en te zien naar het blaauwige licht, dat elk oogenblik het vertrek vervult. Zoo ras het oproer der hoofdstoffen bedaart en de laatste slagen in den gezuiverden dampkring wegsterven rijst zij op, en treedt weêr naar buiten, waar de geur der bloemen haar tegenkomt, en de rozen en helictropen haar schijnen toe te fluisteren, hoe veel liefde er was in die donderslagen. Een frissche wind doet de boomen trillen, waar tusschen de sterren heenlagchen, als getuigen van den onveranderden staat des hemels, in weerwil van de nevelen en beroeringen van den lageren dampkring.’ - Men behoeft bij zulke in het werk alom verspreide trekken niet te vragen of hier poëtische aanleg zij; al verkiest hij de vrijheid van het proza boven de banden van maat en rijm.
Omtrent de godsvrucht teekende Ref. eenige wenken aan, wier mededeeling wel niet onaangenaam zal zijn.
Zie hier de godsvrucht van den jongen koopman van elst, bladz. 52: ‘de tijd der poëzij was voor hem voorbij, en de godsdienst was wel altijd als een schoon luchtverschijnsel door hem bewonderd en vereerd, doch zij was hem geen doordringende zomerregen geweest, die in tijd van rouw en bezoeking eene gezegende vrucht van troost en onderwerping voortbragt. Eene schoone rede en eene dichterlijke voorstelling der eeuwige waarheid hadden hem immer in vuur gebragt, maar dit schoone of deze waarheden op te nemen in de levensvochten zijner ziel, en er zich meê te voeden en te sterken als de levensweg moeijelijk viel, en bijzondere krachten eischte, dit vermogt hij niet; zijne godsdienst huisde meer in zijne verbeelding dan in zijn hart.’ - Voor nora (bladz. 53) ‘was de godsdienst wel eene zaak van toewijding des harten, maar niet het levensbeginsel harer ziel: niet dat, wat licht en lucht voor ons ligchaam zijn. De band, die haar aan het hoogere bond, was een zacht en liefelijk snoer, uit gevoel en jeugdige dweeperij gesponnen, dat haar zou blijven sieren zoo lang de zonneschijn des geluks haar bijbleef: geen vaste en stevige keten van onbewegelijk geloof en zekere hoop, die onverbroken zou blijven, al verging ook voor haar de wereld en al wat haar lief was. - ‘Geloof mij, nora!’ sprak Mevw. r., hare wijze opvoederesse, ‘ons binnenste moet de kleurstof bevatten voor onze toekomst, zullen wij bewaard blijven

{==467==} {>>pagina-aanduiding<<}
die te zien verbleeken. Hoe rijk ons de wereld maken kan, als de schat in ons binnenste niet nog meerder is, komen er, ook in het meest gezegende leven, oogenblikken van armoede en dorheid, die ongelukkig doen zijn te midden van de grootste weelde. Alleen ons hart is het brandpunt van levensgeluk. Er is geene bloem op ons pad die niet vroeg of laat verdort, geene ster aan onzen horizon die niet eenmaal verbleekt; alleen de bloem van ware zielsbeschaving behoudt hare kleur, en de ster van het geloof, eens in ons hart opgegaan, straalt tot in den dood. Daarom, lieve! - zoek boven alles het ééne noodige, dat ééne, zoo als uw lievelingsdichter zich uitdrukt, dat geen tweede duldt, en het hart geheel of niet vervult.’ - Nora is nog te jong en te gelukkig om die les geheel te verstaan en op te volgen. Later, opkomende uit de zware ziekte, in welke zij gestort was, op het berigt van horace's verloving met de rijke, geestelooze victorine, sprak zij tot hare godvruchtige tante van ofen: ‘ik ben zoo bedroefd, dat zelfs de godsdienst mij geen troost schenkt. - Ik dacht, dat ik godsdienst bezat, doch nu de tijd van smart is gekomen, is zij mij niets. Waar is nu de rots van ons vertrouwen? Waar is die staf, als de weg ons moeijelijk valt?’ - ‘Hetgeen ge zegt is waar’ - antwoordde hare tante: ‘gij dacht, dat ge godsdienst bezat, en het was slechts de vorm; gij sloot eene nevelgestalte, uit gevoel en verbeelding zamengesteld, in de armen, die u ontglipte zoodra gij troost bij haar zocht.’ - ‘Het is droevig,’ zuchtte nora; ‘vroeger, toen het geluk mij toelachte, heb ik toch den Heer niet vergeten, maar Hem gediend met eene vurige ziel.’ - ‘Dat is de vraag, lieve!’ hernam de tante, met
eene belangstelling, die den wel wat strengen zin harer woorden verzachtte, ‘zeg liever, dat ge Hem dweepend hebt vereerd.’ - ‘Maar was dat dan niet goed?’ vroeg nora verwonderd. - ‘Dat is goed’ sprak Jufvrouw van ofen ‘als onze daden gelijken tred houden met die vereering; doch dit is zelden of nimmer het geval: men is vurig in de vereering, flaauw in de betrachting; men paait alzoo zich-zelf, vergetende dat eene gedurige offerande van onze wenschen en begeerten de eenige waarachtige eeredienst is, en ook de eenige weg tot gemoedsrust bij alle wisselingen des levens; want voor ons allen, wie wij ook zijn, breekt een tijd van strijd en zelfverloochening aan; en schoon bij den aanvang die strijd moeijelijk schijnt, de ziel, even als het ligchaam, wordt door inspanning ontwikkeld, en ontvangt juist daardoor hare kracht.’ - Toen

{==468==} {>>pagina-aanduiding<<}
nora, na eene poos zwijgens, het hoofd weder ophief en met een flaauwen blos fluisterde: ‘Die strijd zal zoo zwaar zijn; want ik had hem (horace) zoo lief, tante!’ - sprak de tante bemoedigend, terwijl ze voor het ledekant knielde, en de beide handen der lijdende in de hare drukte: ‘Juist dat wat we liefhebben, dat innig gekoesterde voorwerp moeten wij den Heer wijden met blijmoedigheid, als de schatting van het beste, dat we bezitten; even als abel het uitnemendste van het zijne offerde, en wij lezen: het was den Heere tot een liefelijken reuk.’ (bl. 251-253.)
Méér behoeft Ref. wel niet aan te halen, om dezen roman te doen kennen. De twee laatstgemelde bladzijden, hier, om 't bestek, verkort, verdienen wel onder de schoonheden uit onze prozaïsten, in eene Bloemlezing te worden opgenomen. Wie zóó kan denken, zóó kan schrijven, heeft eene schoone en edele gave ontvangen, overwaardig om door hare bezitster vlijtig te worden gekweekt, en in haar door de wereld te worden erkend en gehuldigd. - Vergelijkende, wat, op bladz. 54, uit de lippen vloeit van Mevw. r., de opvoederesse en 't geen hier gezegd wordt door jufvrouw van ofen, ziet men tevens hoe de Schrijfster onderscheidt wie er spreekt. Beider wijsheid is één; maar zij maakt onderscheid in de bewoordingen. De specerij is dezelfde; doch de vazen zijn naar den stand: hier van gebloemd porselein, ginds van eenvoudig aardewerk.
Het zedelijke doel des verhaals ligt in de tegenstelling van Mevw. sixenberg en nora: de triomferende wereldgezindheid die langs schitterende wegen tot ellende, en de lijdende godsvrucht, die langs donkere wegen tot geluk brengt. Zulk een roman mag elke moeder aan hare zoneu en dochteren geven; en met nadruk aanbevelen.
Ook aan de verdienstelijke Schrijfster zou Ref. gaarne eenige romans aanbevelen. Als het geen stalen wet is, dat elk genie zich een nieuwen weg moet banen, prijst hij haar die aan van de onsterfelijken wolff en deken; inzonderheid voor de studie van het volkskarakter, en ook hàre roeping, om te streven naar invloed op haren tijd.
Ten slotte wenscht hij, dat de voldoening, die het aangekondigde werk haar geeft, groot moge zijn; doch vooral, dat zij voortga, en niet weder ruste, maar haren weg moedig vervolge, met het oog op voorbeelden harer waardig; niet vermetel, maar ook niet beschroomd.
w.






{==469==} {>>pagina-aanduiding<<}

Boekbeschouwing.

Thomas Arnold, volgens zijne brieven en de mededeelingen zijner vrienden. Uit het Hoogduitsch van K. Heintz, Hulpprediker aan de Domkerk te Berlijn. Door C.H. van Herwerden, h.z., Theol. Doct. en Predikant te Beetsterzwaag. Te Groningen, bij M. Smit. 1850. In gr. 8vo. 475 bl. f 3-60.

Dit werk behelst het leven van een' man, die nog vóór weinige jaren in Engeland, niet alleen onder de godgeleerden, maar ook onder de taal-, geschied-, staaten opvoedkundigen eene voorname plaats bekleedde; die, onafhankelijk van karakter, een der voorstanders was van een gematigden vooruitgang; al wat goed en edel is, ondanks velerlei tegenstand, met allen ijver zocht te bevorderen, en in al zijn denken en handelen een echt Christelijken zin openbaarde. Zijn naam was verbonden aan de gewigtigste gebeurtenissen, die in het Staatkundige en Kerkelijke in zijn vaderland plaats grepen. Hij stond in betrekking en briefwisseling met verschillende beroemde mannen van onzen tijd in en buiten Engeland. Na zijn vroegtijdigen dood in 1842 deelde een zijner leerlingen en vrienden, a.p. stanley, de voornaamste bijzonderheden van zijn leven en een groot aantal zijner brieven mede in een werk, getiteld: ‘The life and correspondence of thomas arnold, D.D. late headmaster of Rugby School and reguis professor of modern history in the university of Oxford. By arthur penrhen stanley. M.A. fellow and tutor of university college, Oxford, in 2 vol. London 1844.’ Dit werk maakte zulk een opgang, dat reeds in 1847 eene zevende uitgave daarvan het licht zag. De beroemde Hoogleeraar a. neander te Berlijn, maakte er zijne landgenooten op aandachtig in een verslag, geplaatst in de Berl. Jahrb. f. Wissensch. Kritik, Jan. 1846, N. 1, 2; hetwelk naderhand afzon-
{==470==} {>>pagina-aanduiding<<}
derlijk werd uitgegeven onder den titel: Die Bedeutung des thomas arnold für den Standpunkt der kirchlichen Gegenwart, nach den über sein Leben
erschienenen Denkwürdigkeiten. Von Dr. august neander. Berlin, bei w. besser. 1846.’ Dit stukje behelst alleen een voorloopig berigt aangaande het werk van stanley en den persoon van arnold. Het was toch op aanraden van neander, dat k. heintz, hulpprediker aan de Domkerk te Berlijn, met weglating van hetgeen alleen voor den Engelschen lezer belangrijk, en met bijvoeging van hetgeen voor den buitenlandschen ter opheldering noodzakelijk was, nog in hetzelfde jaar eene vrije bewerking van stanley's geschrift leverde: eene taak, waarvan hij zich naar de uitspraak van bevoegde beoordelaren op eene allezins loffelijke wijze heeft gekweten.
Wij kunnen de geschiedenis van dit boek niet beter geven dan met de woorden van den Eerw. van herwerden, die het vertolkende, een voor het Nederlandsche pnbliek nuttigen arbeid volbragt. ‘Men vindt hier leven in het leven; theorie door praktijk verwezenlijkt; een werken dat meer nut stichtte dan gerucht maakte, maar juist daarom ook van blijvende waarde is. Het werk bevat de geschiedenis van arnold, geboren in 1795 en gestorven in 1842. Hij begon zijne openbare loopbaan met het Rectoraat van de School te Laleham. Veertien jaren achtereen bestuurde hij de School van Rugby, en de laatste maanden zijns levens onderwees hij de nieuwere geschiedenis aan de Hoogeschool van Oxford. Hij was een beminnelijk echtgenoot, een waardig vader van negen kinderen. Van hem getuigde een bevoegde mond, dat hij zijne vrienden beminde, als had hij geen gezin, en zijn gezin beminde, als miste hij vrienden, en zijn vaderland beminde, als had hij geen ander voorwerp gekend, waaraan hij zich zou hebben kunnen hechten.’
Het werk begint met arnold te doen kennen in zijne jeugdige vorming naar geest en ligchaam, en schetst zijne werkzaamheid als Rector aan de Scholen te Laleham en Rugby. Wij durven allen die belang stellen in het onderwijs dat tot het Akademisch leven opleidt, aan-
{==471==} {>>pagina-aanduiding<<}
bevelen de wenken, opmerkingen en raadgevingen, hier nedergelegd, ter harte te nemen. Zij verdienen ook in deze dagen in ons Vaderland eene gezette overweging, terwijl de neiging bij velen zich openbaart om het godsdienstig beginsel uit geheel het onderwijs te verbannen.
Even belangrijk is de voorstelling van arnolds historischen arbeid. Wij betreuren zeer, dat de dood hem belet heeft zijne Romeinsche geschiedenis af te werken, die voorzeker een nieuw licht vooral over de Keizerlijke regering en de uitbreiding van het Christendom zou ontstoken hebben. Met genoegen volgen wij den Schrijver, terwijl hij zijnen held doet optreden bij zijn werken en spreken in de Iersche aangelegenheden, en wij roemen zijne onbekrompene onpartijdigheid, die vreemd was van bitterheid en opgewonden hartstogt. Dit vereert hem te meer daar de driften alles behalve sluimerden, toen het vraagstuk der Katholieke Emancipatie in Brillanje besproken en behandeld werd. Met dezelfde rust en kracht hooren wij hem eene stem uitbrengen over de Staatkundige belangen zijns volks.
Bovenal verdient hij als uitlegger der Heilige Schrift gekend en in menig opzigt gevolgd te worden. Zijne uitlegging was helder; zijne toepassing practisch. Wat de biograaf mededeelt moge door studenten en jonge godgeleerden gelezen worden. Het biedt een schat aan van wijsheid, en scherpzinnige en nuttige opmerkingen.
Vervolgens wordt verhaald, welke pogingen door arnold werden aangewend, om den toestand der Anglikaansche Kerk in leer- en eeredienst en wetgevende stem te verbeteren. Hij gaat daarbij van deze drie beginselen uit:
‘1. Dat eene door vereeniging met den Staat gevestigde Kerk tot het geluk van de Natie noodzakelijk is.
2. Dat het bestaan van groote, van eene Staatskerk gescheidene magten hare werkzaamheid benadeelt, en haar bijzonder thans in Engeland met den ondergang bedreigt.
3. Daar eene geweldige onderdrukking van de dissenters goddeloos en onuitvoerbaar is, zoo blijft geen ander middel over om het weg te nemen, dan de ware,

{==472==} {>>pagina-aanduiding<<}
maar tot dus ver niet beproefde weg, om hen in de Staatskerk op te nemen.’
Zijne voorslagen zoo wel als zijne beschouwing over den Christelijken Staat maakten eenen verschillenden indruk. Zij vonden aanmoedigenden bijval, maar aan de andere zijde nog ontmoedigender tegenspraak.
Een geheel Hoofdstuk wordt besteed met de bemoeijingen aan te wijzen, die hij in het werk stelde om het Christelijk beginsel op de Londensche Universiteit te doen doordringen. Wij zien den waardigen man dan ook ijverig in de weer tegen den geest des verderfs, die, zich sluw en listig plooijende om niemand aanstoot te geven, de Christelijke waarheid met den dolk eens bandiets belaagt.
Niet minder deed hij zich gelden tegenover het Puseyïsme, waarvan hij de opkomst en bloei beleefde. Zijne bemoeijingen op dit punt zijn bijzonder leerrijk: ‘Zij werpen een helder licht op de geschiedenis van dit pas verleden tijdvak, zoo rijk aan gebeurtenissen; en van de voorwaarden, waaronder het ontstaan is. Zij behandelen elementen, die ook thans op zich-zelven zoo min in de Engelsche Kerk hebben opgehouden te bestaan, als zij zelf deze vorming in eene bijzondere partij reeds geheel verloren hebben; zij bewegen zich binnen de algemeene grondbeginselen, die altijd ter sprake komen, wanneer de gewigtige en vooral ten onzen tijde opmerkzaamheid vorderende leer van de Kerk en hare toepassing, zal worden toegelicht en in beoefening gebragt.
Deze twisten maakten hem onzacht wakker uit een droom, dien hij met vele regtschapen mannen heeft gemeen gehad, doch op zijn hart geen blaam wierp. ‘Hoezeer,’ schreef hij aan eenen vriend, ‘staat men verbaasd, wanneer men bemerkt, hoe vreedzaam tegengestelde gevoelens naast elkander liggen, zoo lang geen derzelven met levendigen ijver wordt gekoesterd; maar wanneer zij beide tot diepe en ware overtuiging worden, dan is verdraagzaamheid niet langer iets gemakkelijks. Ik droomde voor eenige jaren van eene bevrediging tusschen Roomsch-Katholieken en Protestanten;

{==473==} {>>pagina-aanduiding<<}
want de schijnbaar tusschen hen bestaande eendragt had mij misleid, terwijl beider beginselen sliepen. Maar ik droom het thans niet meer; want de beginselen zijn eeuwig in tegenspraak, en de menschen beginnen thans zich van hunne beginselen bewust te worden, en daarvolgens te handelen. Het zou mij in het geheel niet meer bevreemden, wanneer ik nog een tijd van vervolging moest beleven, en de geschiedenissen der oude martelaars komen ons thans als dingen voor, tot welker verwezentlijking wij zelven eenmaal zouden kunnen geroepen worden. Waar de menschen niet onverschillig zijn, daar twijfel ik zeer, of zij groote vorderingen in de liefde gemaakt hebben.’
Niet minder behartiging verdienen arnolds beschouwingen, als hij de zaak van een verstandig geloof tegenover een onverstandig ongeloof bepleit. ‘Geloof en rede worden vaak als vijanden naast elkander geplaatst, alsof de Bijbel die als strijdig met elkander voorstelt. Veeleer staat tegen het gelooven het zien en het begeeren over, maar is het geloof-zelf eene zeer hooge oefening der rede. Waarheden, die onze zinnen ons niet willen leeren en onze driften niet willen aannemen, gelooven wij, omdat hij dezelve leert, wien de rede als hare oorzaak en de onbedriegelijke bron der waarheid erkent.
Rede is de voorwaarde van het geloof. Wel is het waar, dat de rede kan zwijgen, wanneer wij dit hebben; wij wandelen in het licht der zon in plaats van in dat der maan; wij volgen de oneindige in plaats van de eindige rede. Van het Rationalismus schijnt mij nu aldus het duidelijkst een denkbeeld te kunnen gegeven worden; dat hetzelve het misbruik van het verstand in zulke zaken is, waarin het goddelijke en het menschelijke ten naauwste met elkander verbonden zijn. Daar nu het verstand alleen over het laatste mag oordeelen, zoo veroorzaakt zijn onvermogen met opzigt tot het eerste eene verwarring van de betrekking tusschen beide gedeelten, en wordt derhalve zijn oordeel over het geheel misvormd. B.v. het verstand onderzoekt een wonderverhaal, het onderwerpt aan zijn oordeel met regt al het mensche-
{==474==} {>>pagina-aanduiding<<}
lijke in hetzelve, d.i. de zeldzaamheid der wonderen, het bedriegelijke van menschelijke getuigenissen, de geneigdheid der meeste menschen tot overdrijving, de oordeelkundige bewijzen betreffende de echtheid of de dagteekening van het berigt zelf. Maar het vergeet het goddelijke gedeelte, t.w. Gods magt, voorzienigheid en wezentlijke tegenwoordigheid, en dat de ons omgevende onzigtbare wereld zich somtijds en voor enkele personen werkelijk kan openbaren.’
Uit zijn huiselijk leven en gezellig verkeer wordt een beeld ontworpen, dat arnold beminnelijk teruggeeft, geenszins als een stug kamergeleerde, maar als een mensch met teederheid en hartelijkheid bezield, die het leven der familie doordrong met liefde en vriendschap. Het laatste Hoofdstuk eindigt met zijn onverwacht ontslapen, en met eene algemeene beschouwing over de waarde des mans, die zoo wel de beroemde werken van Grieken en Romeinen als het Nieuwe Testament in den grond bestudeerde en praktisch verklaarde en onderwees; die, bij de levensvragen van zijn volk en zijnen tijd, zoo wel op staatkundig als kerkelijk terrein luide zijne stem deed hooren, die het Christelijk beginsel bij de opvoeding handhaafde, en de verderfelijke strekking van het Puseyïsme met scherpe wapenen bestreed; die vijand van gewetensdwang een positief Christendom beleed en het ijskoude Rationalisme verfoeide.
‘Zoo laten wij het gordijn voor het beeld van een' man vallen, die met heldere bewustheid, bereid om te sterven zoowel als om te leven, vrij, edel en moedig in doen en in dragen, zacht en krachtig, vastberaden en toegevend tevens, een wonderbaren rijkdom van geest en karakter voor allen ontvouwt, die in staat zijn om zijne trekken op te merken. Waar wij hem aanschouwen, hetzij hij leert, overdenkt, schrijft, raadt of handelt, is hij mensch; een man in den waren zin des woords, die zijne talenten niet begraaft noch laat te loor gaan; maar aan derzelver nuttige aanwending zijn leven toewijdt. Maar alle zijne voortreffelijke eigenschappen vertoonen zich daar in de heerlijkste overeenstemming en in het

{==475==} {>>pagina-aanduiding<<}
helderst licht, waar zij haar dagelijksch voedsel zochten, en ook geheel haren oorsprong hadden in het Christendom. Arnold was een echt Christen. Hij hing bij zijne bemoeijingen geenszins af van allerlei stemmingen, hulpmiddelen en wetten buiten hem; maar gene wortelden in de eenheid van zijn' Christelijken zin en wil; hij had niet noodig haar door nadenken en bedoeling eene bijzondere wending en kleur te geven, maar deze wending en kleur gingen bij haar vooraf als geheel in zijn inwendig leven gegrond. Maar dat was niet het geval als iets, waarvan hij zich onbewust was, als eene bloote eigenschap, eene als het ware lijdelijke besproeijing met den regen der in de Christenheid werkende genadekrachten; maar zoo duidelijk, als hij iets wist en wilde, had hij den levenden christus als den stam aangegrepen, op welken al zijne vreugde bloeide en al zijn werk rijpte. Naar Hem rigtte hij zijne werken van buiten en het heiligste verlangen zijner ziel; naar Hem liet hij zich door elke kerkelijke bemiddeling leiden, waarvan hij zonder kleingeestige naauwgezetheid gebruik maakte, maar ook alleen als bemiddeling, om met christus, met Zijn' geest en woord gemeenschap te hebben. Aan den waren, persoonlijken Verlosser evenveel behoefte hebbende, en Hem evenzeer inwachtende, als de bedelaars, die hij bezocht, of de wijzen en aanzienlijken, voor welke hij niet vreesde, ontleende hij ook aan Hem alleen, en niet aan zich-zelven, of aan het schemerlicht der wereld, of aan het niets van het ongeloof, al zijne mildheid omtrent verschil van meening en zijn standpunt boven kerkelijke scheuringen.’
Dit geschrift, hoezeer in een min behagelijken vorm gevat, verdient gekend te worden door allen, die over opvoeding, Christendom en volksleven nadenken, en geroepen zijn of kunnen worden er eene stem over uit te brengen.
h.
j.h.s.





{==476==} {>>pagina-aanduiding<<}

Zes gewijde woorden uit eene eerlang uit te geven Nederlandsche Chrestomatie, uit in- en uitlandsche Prozaschrijvers. Een werk voor Christen, Jood, voor Jan en alleman, die 't ware en goede en schoon... die godsvrucht minnen kan. Door Jonkhr. Mr. J.T. van Breugel, Bewaarder der Hypotheken en van het Kadaster te Rotterdam. Uitgegeven voor rekening van den Schrijver. Te Rotterdam, bij van der Meer en Verbruggen. 1850. In gr. 8vo. 94 bl. f :-90.

In het voor ons liggend werkje doet de Heer van breugel zich kennen als een warme hoogschatter van de godsdienst. Hoewel de studie der regtsgeleerdheid aanvankelijk zijne hoofdzaak was en hem later aanzienlijke administratieve betrekkingen zijn opgedragen, werd echter het onderzoek naar de goddelijke waarheden des Evangelies niet door hem verwaarloosd. Vlijtig las en bestudeerde hij de geschriften, die het geloof in hem bevestigen konden aan de echtheid en juistheid der Bijbelsche berigten. Hij verklaart, dat het hem daarbij ging als den beroemden Italiaan salvini, die verklaarde: ‘Ik voor mij doorblader allerlei soort van boeken in de onderscheidene talen, die, op zich zelve genomen, slechts woordspelingen zijn, - doch doe zulks om de Schrijvers die er hunne denkbeelden in hebben uitgedrukt. Ik overzie allerlei slag van opstellen, doe er mijn voordeel mede en maak mij daardoor als het ware aan het menschdom verpligt.’ De Schrijver teekende onder het lezen van vele belangrijke werken, treffende uitspraken op, waardoor hij van lieverlede eene verzameling kreeg, die hij besloot te rangschikken, door eigene mededeelingen te verrijken en daarna uit te geven onder den titel: Nederlandsche Alphabetische Chrestomatie uit in- en uitlandsche Proza-schrijvers. Als proeve van dat werk deed de Schrijver het voor ons liggend boekje drukken, behelzende zes gewijde woorden, t.w.: Bijbel; Drieëenheid; God; jezus christus; Mensch; Laatste oordeel. Uit die

{==477==} {>>pagina-aanduiding<<}
woorden blijkt, dat de voornaamste door den Schrijver ter hand genomen Schrijvers zijn: nösselt, stirm, van der palm, olavide, grotius, letz, de salagar, mirandy en addison. Hoewel de Heer van breugel inderdaad uit die en andere Schrijvers veel schoons en treffends mededeelt, mogen wij toch onze aanmerking over de onevenredigheid der artikelen niet terughouden. Immers terwijl het woord bijbel 80 bladzijden inneemt, beslaan de vijf andere, niet minder belangrijke woorden en namen, te zamen slechts 14 bladzijden. In eene Chrestomatie behoort eenige evenredigheid te bestaan ook in de uitgebreidheid der artikelen. Wij zouden het ook voordeelig achten, wanneer de Heer van breugel tijdsörde in acht nam door eerst de aanhalingen van vroegere, daarna die van latere Schrijvers over hetzelfde onderwerp mede te deelen; men zou dan niet alleen de uitspraken der beste Schrijvers in verschillende tijden, maar ook een kort overzigt hebben hoe en wanneer de opvattingen zijn veranderd of gewijzigd. Als de Heer van breugel gelukkig is in de keuze der te behandelen woorden en van de uitspraken der Schrijvers van alle tijden en landen, kan de Chrestomatie niet slechts een aangenaam en nuttig werk worden, maar ook wetenschappelijke waarde verkrijgen. Groote waarde toch ontleent zulk een werk aan de zamenstelling; de meerdere tijd en moeite er aan besteed, worden door grootere degelijkheid van 't werk ruim vergoed. De Heer van breugel, ons ten eenenmale onbekend, toont een werkzaam en godsdienstig man te zijn; wij dragen hen achting toe, die op zulk eene nuttige wijze hunne vrije uren besteden. Terwijl wij het werk aanbevelen om het werkzelven, dat als bloemlezing met veel nut en stichting gebruikt zal kunnen worden, mogen wij ook niet verzwijgen, dat de Heer van breugel het in de wereld zendt niet alleen
belangeloos, maar zelfs met een weldadig doel; aldus toch schrijft hij in zijne voorrede aan den lezer: ‘Geen verder eigen voordeel, dan het reeds door mij onder en door den arbeid-zelven genotene, daardoor beoogende, is het mijne bedoeling, dat de even-
{==478==} {>>pagina-aanduiding<<}
tuëele zuivere geldelijke opbrengst, naar de strekking van het werk-zelve, door den uitgever voor ½ aan het Bijbelgenootschap, voor ½ aan het Genootschap tot zedelijke verbetering van gevangenen, en voor het laatste ½ aan de Maatschappij van Weldadigheid zal worden uitgekeerd, - doch mag alsdan ook billijk van u verlangen, dat zulks niet soms ten mijnen nadeele plaats vinde, - waarom ik dan ook, op grond van uwe bekende menschlievendheid en weldadigheid, reken en vertrouw, dat gij, op de voorwaarden in het later uit te geven Prospectus te omschrijven, deze mijne zwakke poging tot het algemeen welzijn door eene ruime inteekening zult bevorderen.’ Wij wenschen den Heer van breugel lust en kracht toe om het werk loffelijk te voltooijen, en zullen ons verblijden als zijn weldadig oogmerk bekroond wordt met een ruim debiet.

†-.

Bijbelsch Dagboekje voor huisgezinnen en Katechizatiën. Derde druk. Te 's Gravenhage, bij de Erven Thierry en Mensing. 1850. In 12mo. f :-12½; bij 25tallen f 2-50.

Van verschillende zijden worden pogingen aangewend, om godsdienstigen zin, die uit het Evangelie zijn levensbeginsel ontvangt, op te wekken, of, waar hij bestaat, eene voor het verstand en hart nuttige en heilzame rigting te geven. Wij hebben hier voor ons een kleine tekstenrol, een Bijbelsch dagboekje voor het huisgezin en de Catechisatie bestemd. Het begint met het gebed des Heeren en de twaalf artikelen des geloofs. Dàn geeft het voor elken dag des jaars eenen tekst, en, bij wijze van aanhaling, een voorbeeld, dat dien opheldert en in het leven plaatst, waardoor verhoed wordt, dat hij niet als een afgetrokken denkbeeld worde opgevat. Aan het slot van elke maand staan eenige verzen uit de berijmde Psalmen en Evangelische gezangen. Het boekje eindigt met de tien geboden en het register der Bijbelboeken.

{==479==} {>>pagina-aanduiding<<}

Hoe men dit werkje met vrucht kan gebruiken, kunnen wij niet beter uitdrukken dan met de woorden van den Heer berghege-zelven, die het met een paar voorbeelden aanwijst.
‘1 Januarij. Ps. xc:12. Wat beteekent het zijne dagen te tellen? - Waarom is dat zoo nuttig? - Zou dit vooral op Nieuwjaardag zijn aan te prijzen?
Voorb. luk. xii:16-21. (vooraf nalezen) Verhaal mij van dat voorbeeld eens den inhoud? - Bezat die man geen wijs hart? - Wat was er dan wel verkeerds in zijn gedrag? - Hoe kan dat voorbeeld u leeren om uwe dagen te tellen? - Weet gij ook een voorbeeld bij te brengen van iemand, die zijne dagen telde, om er een wijs gebruik van te maken? 2 sam. xix:31-37. - Ook van iemand die dat niet deed? luk. xvi:19. - Weet gij ter aanprijzing van dat tellen, ook voorbeelden bij te brengen van menschen, die zeer onverwachts stierven? Lev. x:1, 2. 2 sam. xviii:9-15. Job i:18, 19. marc. vi:27 enz.
‘8 Maart. 2 Tim. iii:15. Wat is eene gedaante van godzaligheid? - Wat is de kracht daarvan te verloochenen?
Voorb. joh. xii:1-8. (nalezen) Kunt gij uit dit voorbeeld wel aanwijzen, dat hier eene gedaante en niet eene kracht van godzaligheid was? - Hebt gij ook nog andere voorbeelden? 1 sam. xv:13-22. Luk. xviii:9-12. Hand. iv:1-10.’ enz.
Ziedaar den aard en de strekking van dit werkje; een wezenlijk huisboekje, dat men bij zich kan dragen, en tot verpozing van den arbeid, even als den Bijbelschen Almanak, kan inzien. Menig huisvader, wiens beroep hem verhindert in het morgenuur eene uitvoerige voorlezing uit Gods woord te houden, zal nut stichten met dit handboekje dagelijks te gebruiken. Wij bevelen het daartoe aan, en kunnen zeer wel begrijpen, dat reeds een derde druk het licht ziet. Wij wenschen er den waardigen Verzamelaar geluk mede, die toont te weten, dat het zaad van Gods woord niet vruchteloos wordt uitgestrooid.


{==480==} {>>pagina-aanduiding<<}

Christelijke stemmen uit de hoogte en uit de diepte. (Vervolg op ‘de bergen.’) Door J.H. Daub, Schrijver van: ‘de Sterrenhemel en de Bergen.’ Te Amsterdam, bij J.D. Sijbrandi. 1850. In gr. 8vo. 163 bl. f 1-70.

Dit werkje is een vervolg op des Schrijvers vroegere werken, die het Nederlandsch publiek zijn aangeboden. Het stukje echter staat ook zeer goed op zich-zelven. Er spreken Christelijke stemmen uit tot Christenen; komende van de bergen, die, of uit hunne ingewanden, of van hunne spitsen, de grootheid en liefde verkondigen des grooten Bouwheers, die ook de vader zijner schepselen is. Het grootste gedeelte van den inhoud is in beeldspraak vervat, hier en daar, zoo als de Vertaler te regt opmerkt, poëtisch genoeg. Maar wie zal er den vernuftigen man om laken. 't Is waar, geen genre zoo gevaarlijk om te struikelen en verkeerd verstaan te worden; terwijl zij, die niets geestigs in de hersenkas bezitten, hunne gal uitwerpen over hetgeen zij dikwerf te ligtvaardig valsch vernuft noemen. Aan eene leiddraad van waarheid en liefde voert daub den lezer waarschuwend tot in de diepte van het menschelijk hart, of verheft hem tot de hoogte van Gods genade in christus; terwijl hij hem met de belangrijkste levensvragen bezig houdt, en wel zóó, dat de oplossing niet uitblijft. Men voelt zich door Meester kroon en Dominé gerhard somwijlen diep in het gemoed gegrepen. Hun woord is dan geen klank die vervliegt, zoo ras het gesproken is, maar geeft nog lang een welluidenden weerklank. De stijl echter is niet overal even fraai, en duidelijk. Zie hier een paar proeven:
‘Hoor mijn vriend,’ zeide kroon eens tot frederik, ‘ik word er altijd boos om, wanneer men zoo veel over het bidden praat. Het gebed is voor God en hem die bidt; het is eene heilige zaak, die voor een ieder geheim gehouden moet worden. Daarom kan ik het niet dulden, wanneer men er veel over babbelt, en doorgaans

{==481==} {>>pagina-aanduiding<<}
steekt er niet veel goeds achter. Voor eenige dagen had ik iemand bij mij, die den schijn aannam alsof hij een zeer ootmoedig, waar discipel van den Heer was, en hij verhaalde mij ook, hoe hij door het gebed verlicht en bekeerd was geworden; ik dacht er echter terstond bij: ‘is het wel zoo?’ en nog denzelfden avond bleek het, dat het niet waar was; want de vreemdeling had tot laat in den nacht in de herberg kaart gespeeld; en om iemand om een paar penningen te bedriegen, daar had hij ook geen bezwaar in gevonden. Welk eene bekeering was dat nu? of liever, wat was dat een dwaas praten over het gebed? Mijne moeder was eene brave, godvruchtige vrouw, en is voor drie-en-veertig jaren zeer kalm en getroost in den Heere gestorven. Zij bad 's avonds met mij, toen ik nog een klein kind was, en dan sliep ik in. Toen ik echter grooter werd en het avondgebed zelf kon bidden, en er ook nog iets uit mijn eigen hart kon bijvoegen, liet zij mij alleen, en slechts van tijd tot tijd, wanneer ik haar goeden nacht wenschtte en de hand toereikte, fluisterde zij mij in het oor: ‘vergeet toch vooral uw avondgebed niet, beste jongen!’ -
‘Gerhard zeide eens tot zijne kinderen, hoe de goede, barmhartige God toch voor alles vaderlijk zorgt, hoe hij de leliën des velds kleedt en de vogelen des hemels voedt.
Van waar weet gij dat?’ vroeg hermine.
‘Wel,’ zeide de kleine wilhelm, ‘Hij heeft het immers gezegd.’
‘Wien meent gij daarmede?’ vroeg gerhard.
Wilhelm verwonderde zich over deze vraag van den vader; gerhard was ook verwonderd, verheugde zich en ging voort, over Gods goede voorzienigheid te spreken.’
Wij wenschen dit boeksken een goed onthaal, dat het ruimschoots verdient.




Brief aan den Hoogleeraar W.A. van Hengel, bij de tweede uitgave van zijne vijf brieven over das Leben

{==482==} {>>pagina-aanduiding<<}
Jesu van Dr. D.F. Strauss. Eene proeve omtrent de overeenstemming der Evangelisten in een gedeelte der lijdensgeschiedenis. Door Dr. J.F. van Oordt, J.W. Zoon. Te Leiden, bij C.C. van der Hoek. 1847. In gr. 8vo. 41 bl. f :-50.

Nu eerst ontvangen wij, ter aankondiging in dit Tijdschrift, den bovenstaanden brief van den Hoogleeraar van oordt. Bekend is het, dat genoemde Hoogleeraar gemeend heeft, zijne bedenkingen te moeten inbrengen tegen het gevoelen van zijnen ambtgenoot, betrekkelijk de al of niet herhaalde vergadering van den Joodschen Raad, waarin het doodvonnis over den Heer werd uitgesproken. Die bedenkingen moeten tevens strekken tot aanbeveling van het gevoelen, dat vroeger vrij algemeen was onder onze vaderlandsche Godgeleerden, dat, namelijk, de zitting van den nacht in den morgenstond herhaald is. Het valt niet te ontkennen, dat zich daarvoor veel zeggen laat, gelijk dan ook dit gevoelen laatstelijk gevolgd is door den Eerwaarden van oosterzee. Wij voor ons blijven echter, in weerwil dezer tegenspraak, de voorkeur geven aan de verklaring, door van hengel met groote scherpzinnigheid voorgestaan, zonder haar echter voor de éénig ware te houden. Men kan het doorgaans, ten opzigte van een zoo betwist vraagpunt, niet verder brengen dan tot zekere mate van waarschijnlijkheid. En daarbij hangt veel af van het standpunt, waarop men zich, bij den aanvang des onderzoeks, heeft geplaatst. Het ware overigens te wenschen, dat elke tegenspraak, in de geleerde wereld, door zoo groote humaniteit zich onderscheidde, als hier gevonden wordt. Elk ander twistgeschrijf breekt af, in plaats van op te bouwen, en schaadt meer aan de liefde, dan de waarheid er bij wint. En om hare zegepraal moet het toch alleen te doen zijn. Gelukkige ambtgenooten, die, ook bij verschil van meening, elkander wederkeerig hoogachten!





{==483==} {>>pagina-aanduiding<<}

De onwankelbaarheid van Gods beloften, onze bemoediging in het scheidingsuur. Afscheidsrede, gehouden te Pijnacker den 22 September 1850, door R.A.S. Piccardt, Theol. Doct. en Pred. te Goes. Uitgegeven ten voordeele van het fonds ter bevordering van den zedelijken welstand in de Hervormde Gemeente te Pijnacker. Te Delft, bij W.N.C. Roldanus. 1850. In gr. 8vo. 48 bl. f :-50.

Bij eigene ondervinding weten wij, dat men in een scheidingsuur veel te zeggen heeft en zich-zelven met moeite beheerscht. Maar deze afscheidsrede, die reeds vrij uitvoerig is, zou zeker veel te lang zijn, indien niet van het getal der bladzijden eene breede toewijding der leerrede aan den gewezen Burgemeester van Pijnacker, niet minder dan xi bl. groot, moest worden afgetrokken. Die toewijding getuigt van wederkeerige hartelijke vriendschap; van gemeenschappelijke zucht, om het welzijn der gemeente te bevorderen. En de leerrede-zelve strekt den scheidenden leeraar tot eere. De woorden van paulus, 2 Cor. i:20, liggen daarbij ten grondslag. Zij zijn, ook om het verband, waarin zij voorkomen, gelukkig gekozen. De onwankelbaarheid van Gods beloften wordt voorgesteld als de roem onzer heilrijke ervaring - de vervulling onzer gemeenschappelijke behoefte - de grond onzer zalige hope - en de kracht tot ons laatste gebed. Elk dezer bijzonderheden wordt weder in drie punten ontwikkeld. De schets is wel eenigzins kunstig, en in de opgave iets gekunsteld. Ook de ontwikkeling had, hier en daar, misschien eenvoudiger en daardoor treffender kunnen zijn. Maar het blijkt genoeg, dat het den leeraar ernst is met zijne bediening, en dat hij het waarachtig heil der gemeente zocht. Het bevreemdt ons ook niet, dat hij, met niet gewone gaven bedeeld, geroepen is tot ruimeren werkkring. Dit afscheidswoord moge voor zijne vele vrien-
{==484==} {>>pagina-aanduiding<<}
den, die hij te Pijnacker achterliet, nu het gedrukt is, eene blijvende gedachtenis zijn. En waren er dáár, gelijk zij overal gevonden worden, die uit betweterij en gewaande vroomheid 's mans dienst versmaadden, de Heer der gemeente brenge hen, ook nà zijn vertrek, van hunnen dwaalweg terug!




Twee Leerredenen, ten voordeele der Heidebewoners van Varsseveld. Door B.J. Westerbeek van Eerten. Te Doesborgh, bij A. Mongers en Zoon. 1851. In gr. 8vo. 41 bl. f :-50.

Leerredenen, die het doel der uitgave zóó duidelijk aan het voorhoofd dragen als deze, zijn daardoor meer of minder gewaarborgd tegen het gevaar eener ongunstige beoordeeling. Niet, dat het doel alleen de uitgave zou wettigen; maar wie wil, bij zulk eene uitgave als gestrenge censor optreden en de roede des oordeels zwaaijen? Wij althans doen hier afstand van ons regt, en berigten alleen, dat de eerste leerrede handelt over Gods leiding met den mensch, volgens Gen. xxviii:10-22, en de tweede over de bede van den Heer aan zijn volk, luk. xix:52. Waarom juist déze leerredenen zijn uitgekozen, wordt ons niet gezegd. Wij lazen die overigens met stichting en wenschen hartelijk, dat er hier en daar iets goeds door moge worden bevorderd. Vroeg de Heer van eerten meer bepaaldelijk ons oordeel over zijn uitgegeven kanselwerk, wij zouden, met het oog op zijne gemeente en vooral op de heidebewoners, ten wier behoeve de uitgave geschied is, hem bescheidenlijk antwoorden, dat eenige meerdere eenvoudigheid van voorstelling en bestemdheid van uitdrukking ons wenschelijk voorkomt. Misschien zouden wij er in een vertrouwelijk gesprek nog wel meer bijvoegen, dat wij thans terughouden, om niet met ons-zelven in tegenspraak te komen.


{==485==} {>>pagina-aanduiding<<}

Rapport der Commissie, in dato 20 Mei 1851, door den Koning benoemd, ter beraming en opgave der middelen tot herstel van het Nationale tooneel. Te Amsterdam, bij J. Noordendorp. 1851. In gr. 8vo. 24 bl. f :-25.

Zeven jaren geleden schreef een vernuftig en scherpzinnig man in den Spectator: ‘Een Nationaal Tooneel bezitten we niet, en zullen we nooit bezitten, zoo lang finantiën en kunst hier te Lande als twee elkander vijandige zusters verkeeren; zoo lang dicht- en Tooneelspeelkunst smeekelingen blijven aan den voet van den troon!’ - Die waarheid was niet nieuw; maar wij vonden haar nergens zoo duidelijk en krachtig uitgesproken. Inderdaad, hetzij men door de woorden: ‘Nationaal Tooneel’ versta: eene Nationale tooneeldichtkunst; òf: een schouwburg op welks tooneel, op bepaalde dagen der week, geene andere dan oorspronkelijke stukken worden vertoond; òf: een gezelschap, welks tooneelspeelkunst eene zelfstandige Nederlandsche school vormt, altijd is het vraagstuk: of en hoe Nederland er weder aan komen zal, een vraagstuk van geld. Maar wij gaan verder en gelooven, dat eene verzoening tusschen de dames finantiën en kunst niet kan baten, wanneer de rijke zuster niet zoo kordaat en edelmoedig is om de arme zuster levenslang geheel te onderhouden; met andere woorden: wanneer er niet jaarlijks zóó veel gelds verstrekt wordt, als er onder een wijs bestuur - aan de mogelijkheid van zulk een bestuur willen wij niet twijfelen - noodig is, om een Nationaal Tooneel voor te bereiden, te grondvesten, op te bouwen, en in stand te houden: onafhankelijk van het publiek. Al wat de voorstanders van een Nationaal Tooneel in de besturen en tooneelgezelschappen van onze groote schouwburgen misprijzen of veroordeelen, vindt geheel of voor drie vierden zijne oorzaak in het spelen om 't geld, en den onmiddellijk daaruit volgenden dwang om het publiek te lokken, en te believen. - Zal er ooit een Nationaal Tooneel, in alle of

{==486==} {>>pagina-aanduiding<<}
maar eenigen van de gemelde beteekenissen, tot stand komen, dan moet de Directie een eigen wil kunnen hebben; dan moet zij den weg naar het beöogde doel zelfstandig kunnen volgen, al wierden de zalen jaren lang niet anders bezocht, dan door die zeer weinige voorstanders van den schouwburg, die er geen zinnelijk maar zedelijk genoegen komen zoeken.
Mag men zich nu vleijen zuster Financiën het levensonderhoud der arme tooneelspeelkunst zoo geheel voor hare rekening te zien nemen, dat die vrijheid van wil en zelfstandigheid der Directie mogelijk worden? - Wij hopen dat. Als 't niet zóó verre komt zal de Directie, al wordt zij met ruimer subsidiën geschraagd, toch altijd nog met den smaak van den dag moeten transigeren, om zóó dikwerf volle schouwburgen te krijgen, als noodig is om met subsidie en opbrengst rond te komen.
Als bijdrage tot de beschaving des volks is een Nationaal Tooneel eene zaak van algemeen nut; als bijdrage tot het vermaak des volks is 't eene zaak van algemeene behoefte: in alle opzigten is 't eene zaak van algemeen belang. Wij gelooven dáárom, dat de zorg voor het Nationaal Tooneel tot den werkkring van de Wetgeving behoort, en dat er jaarlijks op de Staatsbegrooting een post voor gebragt moet worden in uitgave. Het is waar, in de kosten van het Nationale Tooneel zou dan ook gedragen worden door zulke ingezetenen des Lands, die te strenge beginselen koesteren, of te ver af wonen, om bij het bestaan of niet bestaan onzer groote schouwburgen persoonlijk belang te hebben; maar bedriegen wij ons niet, dan gaat dat even zoo met vele andere werken of zaken van algemeen belang, uit de Staatskas bekostigd of onderhouden. Of zijn er, om maar iets te noemen, volstrekt geene gedeelten van groote Rijkswegen, die méér kosten dan zij opbrengen? - Het méér kostende drukt op de massa, terwijl die gedeelten van wegen hoofdzakelijk maar zijn ten nntte van één enkel gewest. Zou, b.v. het Groot-Noord-Hollandsch-Kanaal zoo bruikbaar zijn, wanneer niet de Staat zich aanzienlijke offers getroostte, om het in orde te houden; hoe-
{==487==} {>>pagina-aanduiding<<}
wel dat kanaal hoofdzakelijk maar bestaat in het belang van de hoofdstad? - Als het eenmaal gebeuren mogt, dat ons gevoelen over het Nationaal Tooneel door alle de takken der Wetgeving aangenomen, en in zijne behoeften door een toereikenden vasten post op de Staatsbegrooting voorzien, en zijn belang tegenover het Niet-Nationaal tooneel door de Wet beschermd wierd, dȧn, maar ook dàn alleen zou niet slechts het herstel, maar ook het duurzaam voortbestaan (wat baat anders het herstel?) van een Nationaal Tooneel zijn verzekerd.
De Koning heeft onlangs een te regt erkend en dankbaar gewaardeerd bewijs gegeven van Zijn verlangen naar dat herstel. Zijne Majesteit heeft eene Commissie benoemd om de middelen daartoe op te geven, en die Commissie heeft hare beschouwingen aan Hoogstdezelve voorgedragen in het Rapport dat wij aankondigen, en dit Rapport, met het grootmoedig antwoord des Konings op de gedane voorstellen, wereldkundig gemaakt, en aan het oordeel des publieks onderworpen.
Wij achten de zaak van veel te groot gewigt, om niet aan die roepstem der Commissie gehoor te geven, en, naar aanleiding van het Rapport, wederkeerig onze aanmerkingen en beschouwingen aan hare overweging te onderwerpen.
Het Rapport draagt geene dagteekening, maar het antwoord van Zijne Majesteit is van den 27 Junij 1851, terwijl de benoeming der Commissie op den 20 Mei 1851 is geschied. Binnen vier weken tijds alzoo heeft zij de haar opgedragen taak volbragt. Wij brengen haar lof en dank toe voor dien gegronden spoed; hoewel 't dááraan veelligt ook is toe te schrijven, dat het Rapport en plan, niet zoo naauwkeurig en doordacht zijn, als zij hadden kunnen zijn bij minder overhaasting.
Eerst en boven alles betreuren wij, dat de Commissie niet heeft uitgemaakt, wat zij onder de benaming van Nationaal Tooneel verstaat. - Regel 4 van het Rapport, in welken gehandeld wordt ‘over 't afwijken van 't oorspronkelijke doel der Instelling, verwijst naar den éérsten schouwburg hier te Lande: Coster's werkelijk

{==488==} {>>pagina-aanduiding<<}
Nationale ‘Academie’ te Amsterdam: ‘Nederlands Oefenschool tot stigtinge en vermaakelijkheid van een iegelijk’, en die bestemd was tot het vertoonen alléén van stukken in dichtmaat, oorspronkelijke treur-, blij- en kluchtspelen en zinnebeeldige vertooningen van Nederduitsche Poëten. Zóó stellen wij ons het Nationaal Tooneel voor, dat hersteld moet worden. Maar twee regels vroeger (regel 2 van 't Rapport) spreekt de Commissie over het Nationaal Tooneel, als over iets, dat hare leden hebben zien verkwijnen en verbasteren: iets derhalve, dat een dertig jaren geleden nog bestaan en gebloeid moet hebben, en eerst sedert dien tijd veranderd en verminderd is. Dát is niet overeen te brengen. Aan het oorspronkelijke doel van coster's ‘Academie’ is men geene 50 jaren getrouw gebleven. Zij werd gesticht in 1617 (in 1638 kreeg zij den naam van schouwburg), en in 1672 werd de schouwburg op last van Burgemeesteren reeds gesloten, onder anderen: om 't vertoonen van spelen waarin de goede zeden geschonden werden. Als Oefenschool tot stigtinge van een iegelijk, was zij dus reeds toen vervallen, en als zoodanig is zij ook niet weder hersteld; want toen de schouwburg in 1678 heröpend was onder het bestuur van zes uitmuntende regenten, die met zorge over het répertoire en de spelers waakten, ging er bij het volk een kreet tegen hen op, en bragten de Regenten der Godshuizen, die de voordeelen van het spelen trokken, eene klagte tegen hen in: ‘dat zij, te zéér gesteld op spelen (stukken) waarin de regels der tooneelpoëzij naar behooren waren waargenomen, en op de taal en dichtkunst
en goede zeden gelet was, het volk, niet gevat op zulke kieschheden, uit den schouwburg hielden, en de Godshuizen benadeelden.’ Burgemeesteren van 1678 waren minder naauwgezet dan die van 1672, en die brave Regenten van den schouwburg kregen reeds in 1680 hun ontslag. Jan vos noemde het tooneel nog in 1664 eene plaats waar men ‘door het spel, in ledigheyd deugd kon leeren’; maar van 1681 af is het tooneel niet anders gebruikt dan als een middel om brood en geld te winnen, door het vertoonen van die stukken,

{==489==} {>>pagina-aanduiding<<}
welke de menigte aanlokten. Reeds omtrent twee eeuwen is dus het tooneel niet meer zuiver Nationaal geweest, en zijn overschot van Nationaliteit verloor het voor omstreeks honderd jaren, toen men begon vertaalde stukken (hoewel nog altijd in dichtmaat) op te voeren. Wij hebben 't ook, in de ruim veertig jaren, dat wij 't tooneel bezocht en gadegeslagen hebben, volstrekt niet als een Nationaal Tooneel leeren kennen. De Commissie moet derhalve, wanneer zij 't Tooneel van voor dertig jaren Nationaal noemt, onder die benaming iets verstaan, dat men niet kan weten wàt het zij, zonder hare nadere verklaring.
Dat onzekere omtrent hetgeen met de woorden ‘Nationaal Tooneel’ in het Rapport bedoeld wordt, zet ons bij 't lezen van het Rapport gestadig vast, en maakt 't ook moeijelijk, zoo niet onmogelijk, over álle de voorgedragen middelen te oordeelen; te meer nog omdat (dit valt ons nu in het oog) de woorden Nationaal Tooneel op sommige plaatsen in het Rapport - b.v. op bladz. 18, regel 12 v.o. - zelfs niets anders kunnen beteekenen dan: Amsterdamsche Schouwburg; en 't herstel der aangelegenheden van één of meer Schouwburgen, geheel iets anders is dan 't herstel van een Nationaal Tooneel.
Al lezende komen ons eenige aanmerkingen en herinneringen in de pen.
Het gezegde op bladz. 9: ‘dat de stem die van het schouwtooneel tot het volk spreekt, niet minder magtig is dan die, welke van den kansel in den boezem der Maatschappij doordringt, en mogelijk nog magtiger dan deze, omdat zij het woord rigt tot alle rangen en standen’ is weinig aannemelijk. - Ieder, zoo wel de armste als de voornaamste gaat in de kerk; maar geen vijftigste gedeelte van de bevolking des Lands komt in den schouwburg. Er is ook maar ééne plaats waar álle rangen en standen te zamen komen, en die ééne plaats is de kerk: aan wier deuren geen entrée-geld gevorderd wordt. In den Schouwburg komt niemand zonder vóóraf zijne plaats te hebben betaald, en geheel de ontelbare menigte van hen die niets bezitten, en van hen die te

{==490==} {>>pagina-aanduiding<<}
weinig bezitten of te gierig zijn, om geld voor uitspanningen te betalen, is er dus buiten gesloten.
Op dezelfde bladzijde wordt gezegd, dat de acteurs en actrices van den tijd van lodewijk XIV ‘onovertroffen’ zijn; maar hoe kan men dat weten? - Wij zouden veeleer gelooven, dat zij wel degelijk zijn overtroffen; want de stijl van spel en voordragt is vooruitgegaan: - het déclaméren is vervangen door 't meer natuurlijke récitéren, en dat récitéren is van de roffelvoordragt der groote clausen, die 't op 't Fransche tooneel ontsierde, door Mlle. rachel gezuiverd, die aan elk vers zijne waarde geeft, en (dit zij in 't voorbijgaan aangemerkt) daardoor op het Théatre Français, 't zij wetend of onwetend, den Hollandschen treurspeelstijl heeft overgebragt.
‘'t Zou’ - zegt het Rapport op bladz. 11 - ‘niet moeijelijk zijn aan te toonen, welk heilloos zaad er verborgen ligt in het meerendeel der stukken in de laatste jaren hier te Lande vertoond.’ - Bij het bestaan van die overtuiging en van zulke hooge gedachten omtrent den invloed ‘der stem, die van het tooneel tot het volk spreekt,’ moet het verwondering baren, dat in het Rapport volstrekt niet gehandeld wordt over de Kleine Schouwburgen en Reizende Tooneelgezelschappen; veel minder nog middelen worden voorgesteld, om die voor den smaak, den geest, en de zeden des volks onschadelijk te maken.
Op bladz. 12 wordt de wensch uitgesproken: ‘dat Hooge Bescherming de zaak des tooneels in de oogen des volks wijden, het kunstvak adelen, vooroordeelen vernietigen, en den slagboom opheffen moge, die zoo menig talent weêrhield de kunstenaars loopbaan te betreden’ (d.i.: acteur of actrice te worden). Eere zij der Commissie, voor het uiten van dien wensch bij deze gelegenheid! Wij hopen, dat hij in het hart van den Koninklijken lastgever weerklank moge vinden.
Maar op die zelfde bladzijde zet ons de onzekerheid, omtrent hetgeen de Commissie door de woorden Nationaal Tooneel verstaat, weder geheel vast. Er wordt daar en op de volgende bladz. gesproken van vier hefboomen,

{==491==} {>>pagina-aanduiding<<}
die vereischt worden om een waardig standpunt te verzekeren aan ‘het Tooneel bij een beschaafd volk.’ Dát Tooneel is, naar ons inzien, geheel iets anders dan een Nationaal Tooneel bij dat zelfde volk. - De hefboomen worden genoemd te zijn: goede stukken; goede akteurs; een kundig en ijverig bestuur; een deelnemend publiek (waarom niet óók eenvoudig: een goed bestuur, en een goed publiek?). De drie eerstgenoemden zijn, buiten twijfel, onmisbaar, zoo wel voor een Nationaal Tooneel (oefenschool van kunst, smaak, goede zeden en vaderlandsliefde) in het bijzonder, als voor het tooneel (de tooneelspelers broodwinning) in het algemeen; maar met den vierden is het anders. Het Tooneel als middel van broodwinning, kan niet bestaan zonder den bijval van het publiek - maar het Nationaal Tooneel heeft iets anders noodig; namelijk, gelijk wij in den aanvang gezegd hebben: eene onveranderlijk vaste, jaarlijksche toelage, groot genoeg om den bijval van het publiek, des noods, te kunnen ontberen. - Overigens valt nog aan te merken, dat het niet blijkt, of door ‘een deelnemend publiek’ gemeend wordt: eene bevolking, die in het tooneel belang stelt; of maar: een vast schouwburg-publiek van dichters en geabonneerden, zoo als de Amsterdamsche schouwburg dat gehad heeft vóór en in de dagen van wattier, en nog eenigen tijd later. Zulk een schouwburg-publiek vormt zich van zelf voor die avonden op welke alleen goede stukken in verzen goed worden gespeeld; mits die avonden nooit tot andere vertooningen bestemd worden.
De vereischten van goede stukken zoo als die op bladz. 13 staan omschreven, kunnen ons niet bevredigen. Een edele geest, gezonde denkbeelden en begrippen, natuurlijke toestanden, juist voorgesteld, zijn niet genoeg. Wij zijn dikwerf bij stukken, die dat alles in zich vereenigden, maar ledig waren van intrigue en handeling, in diepen slaap gevallen. - Men mag hier ook wel vragen, wat is waarheid? - De waarheid kan en moet op het tooneel niet anders zijn dan eene conventionéle waarheid; zoo als het Rapport-zelf bewijst, door in één

{==492==} {>>pagina-aanduiding<<}
adem te vergen: waarheid in de karakters en toestanden, doch in de vormen schoonheid; dus: waarheid; maar in schoone vormen. - Wij voor ons noemen overigens geene stukken goed dan zulke waarin men ook handeling vindt, en eene vernuftig geweven, kunstig doorgevoerde, en geestig opgeloste intrigue. De bruikbaarheid van een stuk voor het tooneel hangt dáárvan af.
Bij de beoordeeling van de Artt. 1 en 4 der voorgedragen middelen, dient vooràl in aanmerking te komen, wat op bladz. 14 van het Rapport wordt gezegd, namelijk: ‘dat het bestuur, met de samenstelling van het répertoire en de verdeeling der rollen, het lot van den tooneeldichter, en van den tooneelspeler, ja, van de Dramatische kunst-zelve in handen heeft.’ - Hier spreekt de Commissie blijkbaar over het bestuur van een Nationaal Tooneel, zoo als wij ons dat voorstellen; want zij zegt er van: dat bestuur moet ‘geen ander doel hebben na te jagen, dan om het tooneel te doen zijn wat het wezen moet: eene zedelijke kracht in de Maatschappij.’
Dit geeft ons aanleiding om te vragen: hoe het komt, dat er in het Rapport geen enkel woord is te vinden over het Ballet? Als het tooneel eeniglijk zijn moet eene zedelijke kracht, dan zijn de eersten van alle opkomende vragen dezen: kan, mag, zal het Ballet behouden worden? - Men vindt deswege niets, dan alleen op bladz. 19, onder de oorzaken van 't verval des tooneels te Amsterdam, de aanmerking: ‘dat de danskunst er de tooneelspeelkunst half verdrongen had.’.
Dezelfde Schrijver van wien wij reeds gesproken hebben, deed, in 1843, met betrekking tot het Ballet, in den Spectator opmerken, ‘dat het gratieuse de zedigheid niet behoeft buiten te sluiten, en dat een gedeelte van het publiek het dankbaar zou erkennen, wanneer de welvoegelijkheid in kleeding door niet ééne der danseressen uit het oog wierd verloren.’ - Wij gelooven dan ook, dat het Rapport niet streng billijk is, wanneer het (bladz. 15) de afwezigheid van belangstelling in het Tooneel bij de beschaafde standen, alleen toeschrijft aan het gemis van beschaving op het tooneel. Als het jeugdig

{==493==} {>>pagina-aanduiding<<}
Ballet-publiek eens wilde zeggen, waarom het zoo véél van de balletten houdt, zou 't kunnen blijken, dat vooral het ballet nog wel andere redenen oplevert, om welke de heschaafde ingetogen man en jongeling, de beschaafde eerbare vrouw en jonge dochter, voorzienige ouders en opvoeders vooral, den grooten schouwburg in de hoofdstad niet bezoeken, en er hunne telgen en kweekelingen zelden of nooit binnenleiden. Wij voor ons doen hulde aan de ongemeene talenten en bekwaamheden der verdienstelijke pantomimisten, dansers en danseressen van den Amsterdamschen schouwburg; maar begrijpen niet hoe een tooneel, wanneer men wil, dat 't ééniglijk zijn zal eene zedelijke kracht, aan die bestemming zal kunnen voldoen, met een tak van kunst zoo zinnelijk in middelen en uitwerking, dat er de zedelijke indruk der voorstukken door wordt uitgewischt.
De geschiedenis van het Amsterdamsche tooneel, op bladz. 16 geschetst, is, voor zoo verre zij moet strekken om over die van het Nationaal Tooneel eenig licht te verspreiden, te hoog opgevat. Zij begint met den tijd waarin ward bingley, snoek en wattier geschitterd hebben; maar het Nationaal Tooneel was lang vóór hunnen tijd reeds vervallen. Men kan zeggen, dat het laatste overschot er van op den 11 Mei 1772 was afgebrand met den ouden schouwburg. Uit den nieuwen schouwburg waren de oorspronkelijke stukken meer en meer door vertalingen uit het Fransch verdrongen. Van 1795 af waren ook reeds de meeste stukken in dichtmaat, voor prozavertalingen uit het Hoogduitsch op zijde geschoven. De oorspronkelijke nastukken waren insgelijks in onbruik geraakt; eerst door de opera, later door het ballet. Alleen op de zaturdagen werden er doorgaans treurspelen, doch zelden oorspronkelijke vertoond. De smaak van het puhliek was ook reeds dermate veranderd, dat zelfs wattier en snoek slechts dàn zeker waren voor eene volle zaal te zullen spelen, als op het treurspel een fraai ballet volgde. Toen wattier, die in het treurspel allen bezielde en tot zich ophief, het tooneel verliet, verloor de treurspeelkunst dadelijk een groot gedeelte van haren

{==494==} {>>pagina-aanduiding<<}
luister; wijl snoek op het tooneel de inspiratie miste van de stem, den blik, en het spel dier onvergelijkelijke vrouw, en, bovendien, terwijl hij alle zijne vermogens had moeten inspannen, om door háár niet overschaduwd te worden, na háre aftrede zich veeleer bedwingen moest, om niet te overschaduwen wie háár opvolgde. Zijn spel en voordragt, zoo als die waren vóór en ná de aftreding van wattier, staan ons van een paar zijner rollen nog voor den geest. Dat vervolgens, met snoek en met de óók hoogst verdienstelijke actrices grevelink en kamphuizen, zelfs ‘de traditie van treurspelspelen en van 't echte blijspel (blijspelspelen?) verdwenen zijn’ kunnen wij niet toegeven. - Wel kunnen met hen traditiën zijn verloren gegaan omtrent de uitvoering van eenige rollen, in niet vertaalde treur- of hooge blijspelen; maar dàt is geheel iets anders.
Het oordeel over de Directiën, die elkander, in den loop van ruim veertig jaren, zijn opgevolgd, vinden wij te hard. ‘Zij wendden’ zegt het Rapport, op bladz. 18 ‘de onöordeelkundigste, de slechtst gekozene middelen aan, om zich staande te houden.’ - Waar blijkt dat uit, met betrekking tot de Directie van snoek en majofski? De middelen door hen aangewend moeten goed zijn geweest; want hunne Directie hield stand, en zij deden hunne verbindtenissen eer aan, in weerwil zelfs van, zoo wij meenen, f 10,000. - huur, die zij jaarlijks aan de stad betaalden. Dat zij voortgingen ook Drama's en Melodrama's te vertoonen, die hun volle zalen en goede recettes verzekerden, werd hun door eenige voorname schrijvers en dichters tot eene zonde gerekend, maar ten onregte; want hun hoogste wet en eerste pligt was te zorgen, dat de stad hare huur, en het personeel zijne appointementen kreeg, en zij-zelven niet verarmden. In 1820 was de huur om, en met het lokaal werd hun de Directie ontnomen, door den invloed van den ‘Tooneelkijker.’ Onder de toen benoemde kommissarissen waren, naar men meent, ook een paar der schrijvers van dat scherpe, maar belangrijk Tooneelblad. Deze Directie trad met de beste bedoelingen op; maar ondervond, gelijk al de Directiën die haar waren voorafgegaan, dat een tooneel

{==495==} {>>pagina-aanduiding<<}
welks opbrengsten de kosten, zij het ook maar ten deele, moeten dekken, den volkssmaak niet leiden kan, maar gedwongen is den volkssmaak te volgen. Het is ook billijk te erkennen, dat deze Directie het Genootschap voor Uiterlijke Welsprekendheid, en de school tot stand deed komen, aan welke de acteurs peters en van ollefen, en de actrices engelman-bia en van ollefen-da silva eene klassieke opleiding voor het tooneel hebben te danken. Ook hare pogingen in 1824 om een Nederduitsch Operagezelschap te vormen, waren meer loffelijk dan onöordeelkundig, en het is jammer, dat zij niet naar wensch zijn geslaagd; alleen was het niet goed de Opera te doen vertoonen in denzelfden schouwburg en op de gewone avonden, vermits dat niet geschieden kon, dan ten nadeele van de tooneelspeelkunst, en met opöffering van hetgeen er toen nog van het vroegere vaste treurspel-publiek was overgebleven. Voor de Directiën, die haar na 1840 zijn opgevolgd, kon het tooneel niet anders zijn dan een middel van broodwinning. Maar al ware nu de Directie van den ‘Hollandschen schouwburg in de Hoofdstad’ beneden alle kritiek, dan zou dit nog geene reden kunnen zijn, om dat tooneel, gelijk 't op bladz. 19 gedaan wordt, te stellen tot een maatstaf van den stand des tooneels in Nederland. Dat ware, zelfs dán, niet te verantwoorden ten aanzien van de Directiën van andere groote schouwburgen, die met den schouwburg in de Hoofdstad niets gemeens hebben. Wat daar (regel 4 en volgg. v. b) gezegd wordt: ‘Het Nationaal Tooneel in Nederland zonk zóó diep, dat wij op den Hollandschen schouwburg in de Hoofdstad’ enz., is ten eenenmale zinledig als men bedenkt, dat wij, immers wat de vertooningen betreft, reeds sedert minstens honderd jaren geen
Nationaal Tooneel meer bezitten, en dat onze groote schouwburgen (gelijk dat ook behóórt te zijn) in geenerlei betrekking tot elkander staan. Uit misbruik aan of van den Amsterdamschen schouwburg is niets te bewijzen, omtrent andere schouwburgen. Het onbestaanbare der redenering blijkt het best, als men voor de woorden ‘in Nederland’ de woorden ‘in den Haag’, en

{==496==} {>>pagina-aanduiding<<}
alzoo voor het geheel, een gedeelte des Lands in de plaats stelt, en den zinbouw omkeert. Men leest dan dit: - Nadat de danskunst er de tooneelspeelkunst half verdrongen had, hebben Engelsche boksers, koorddansers, springers en goochelaars, en een Duitsche opera-troep elkander afgewisseld op den Hollandschen schouwburg te Amsterdam: - zóó diep zonk het Nationaal (Hollandsche) Tooneel in den Haag!’ - Zulke redeneringen houden geen steek. Wij schrijven die toe aan de haast met welke het Rapport is opgemaakt.
In den Haag, noch te Rotterdam, zoo ver ons bekend is, heeft iemand zich aldus te ergeren. Het misschien óók niet geheel onberispelijk, maar toch zéér verdienstelijk tooneelgezelschap onder directie van den Heer peters, voert op elken representatie-avond een oorspronkelijk of vertaald voor- en nastuk, doorgaans loffelijk, dikwerf meesterlijk uit. Wij gelooven, dat het publiek overal waar zijn gezelschap speelt, wèl voldaan is, en over zijne Directie in alle opzigten tevreden; behalven eenige weinigen (waaronder ook wij behooren) die meer treurspelen op zijn répertoire verlangen; doch aan wier eischen - wij erkennen dat - hij niet voldoen kan, dan ten koste van zijne beurs. Ook gelooven wij, dat men dáár overal de ontbinding van het gezelschap met reden zou houden voor een onöordeelkundig vernietigen van iets stellig goeds, in 't schemerig uitzigt op iets anders: beter in de voorspelling; maar zeer mogelijk, en zelfs waarschijnlijk, slechter in de proef.
Behoudens deze aanmerkingen doen wij hulde aan den smaak der Commissie en aan hare geopenbaarde belangstelling in het tooneel en zucht voor de handhaving der Nederduitsche tooneelstukken in hunne waarde. Het Rapport is altijd belangrijk, zelfs voor hen, die er zich niet mede kunnen vereenigen.
Nu blijft er nog te spreken over de opgegeven middelen tot herstel, en het voorgedragen plan, om die middelen te beproeven.
Onder de middelen worden genoemd:
‘Eene Directie, die van het tooneel niet uitsluitend eene

{==497==} {>>pagina-aanduiding<<}
geldzaak behoeft te maken.’ - Dát is niet genoeg. De Directie van een Nationaal Tooneel moet van het Tooneel volstrekt gééne geldzaak behoeven te maken, en bovendien ook géén belang hebben òm 't tot eene geldzaak te maken: de Directie moet derhalve volstrekt géén aandeel hebben in de winst.
‘Eene goede keus van stukken, zoo veel mogelijk Nationaal.’ - Dát is óók niet genoeg. - De stukken op een Nationaal Tooneel vertoond, moeten zijn: Treur- en Hooge Blij- en Kluchtspelen in verzen, zoo véél mogelijk oorspronkelijk. Dat kan ook dàdelijk zoo zijn; de voorraad van bestaande stukken is groot genoeg.
‘Het invoeren van vaste emplooijen.’ - Ja; maar dan met méér dan één acteur of actrice in hetzelfde emplooi: anders sterven een aantal stukken met den tooneelspeler, die de hoofdrollen monopoliseert; gelijk 't geval is geweest bij den dood van snoek, maar niet het geval zou geweest zijn, als hij de rollen van zijn emplooi en partage gespeeld had met den Heer evers.
‘De stichting eener opleidingschool.’ - Neen: de stichting van eene opleidingschool te Amsterdam, te 's Hage, en te Rotterdam. De meesten van onze voorname acteurs en actrices waren niet van Amsterdam geboortig. Er is alle reden om de gelegenheid tot opleiding niet aan maar ééne plaats te binden.
‘Verbetering der lokalen.’ - Wij lazen liever 't geen vergeten is: verbetering van decoratiën en costumes; opdat er in geen enkel stuk behoeve gezondigd te worden tegen den tijd, of de plaats der voorstelling.
Het voorgedragen plan echter komt ons voor schier geheel ondoelmatig te zijn voor 't tegenwoordige, en heilloos voor de toekomst. Wij zullen er enkele bepalingen van aanstippen; want om 't geheel en volledig te behandelen laat ons bestek niet toe.
Er wordt eene inrichting (?) tot stand gebragt, die dadelijk f 100,000. - zal uitgeven (waaróm?). Dat is, zoo niet een verkeerd, dan toch een zeer duur begin.
Om die f 100,000. - te bekomen, plaatst de inrichting (?) 1000 schuldbrieven, elk van f 100. -, niet ge-
{==498==} {>>pagina-aanduiding<<}
waarborgd door hypotheek of borgstelling, maar regtgevende op vrijen toegang in de schouwburgen. Die vrije toegangen verminderen niet alleen de inkomsten; maar de uitgaven worden ook nog verhoogd met eene jaarlijksche betaling van f 4000. - voor aflossing, en 5000. - voor dividend à 5 ten honderd: te zamen f 9000. -: behoudens 't afloopen des dividends.
Boven en behalven die f 9000. - worden de onkosten van het Tooneel nog vermeerderd met even zoo vele, of nog méér duizenden guldens bezoldiging, voor een Directeur (bij Kommissarissen geheel onnoodig), wiens bezoldiging zéér aanzienlijk moet wezen, en van een Kontroleur, wiens bezoldiging ruim moet zijn. Beide die gesalariëerden worden benoemd door Z.M., en zijn geene tooneelspelers, maar particulieren: dus mannen, die van tooneelzaken en tooneelbehoeften volstrekt geen verstand kunnen hebben. - Dat is mede zeer duur, en naar óns gevoelen zeer gevaarlijk.
Aan den Directeur en aan den Kontroleur worden, boven hunne salarissen, toegelegd, te zamen 2/5 van de winst. Dat bestendigt het Tooneel als geldzaak, en gaat volstrekt niet. Niemand en niets, ook géén opleidingfonds, ook gééne pensioenkas, mogen belang hebben bij de geldwinst van dit Tooneel. Het vervallen Nationaal Tooneel, coster's ‘Academie’, is vooral dáárdoor verbasterd en vervallen, dat het speelde ten profijte van de armen. - Dàt hebben coster en hooft en andere edelmoedigen niet voorzien; maar de geschiedenis bewijst het. - Zelfs de Regenten der belanghebbende Godshuizen lieten de zeden los, om maar méér geld te krijgen.
Tot Hoofdbestuurders benoemt Z.M. Kommissarissen voor hun leven, en als er sterfgevallen onder hen plaats hebben, worden de vacatures bezet met personen, die zij voordragen. Dat zou de kunst en de kunstenaars ten eeuwigen dage onder 't juk kunnen brengen van eene familiën-regering, en zou dan doodelijk zijn voor alle genie. - Die Kommissarissen, mede particulieren, kunnen óók eerst na jaren eenige kennis van tooneelzaken bezitten, en brengen hunne minachting voor den tooneelspeler mede.

{==499==} {>>pagina-aanduiding<<}

Waarschijnlijk om te verhoeden, dat de Directeur zich niet al de fraaije rollen toeëigene, mag hij niet zijn tooneelspeler. Naar dien regel zou dan ook geen Kommissaris toonceldichter mogen zijn; want de Dichter-Kommissaris kan evenzeer zijne stukken het meest, en op de beste avonden doen opvoeren, ten nadeele van andere Dichters. - Dáárover echter wordt in het Plan niet gesproken. Waarom niet?
Het Plan zegt niet duidelijk waaruit de kosten van het Tooneel betaald moeten worden. Art. 8 bepaalt wel wat er van ‘de gelden’ (de ontvangsten) moet worden betaald; doch die kosten staan er niet genoemd. Dat maakt de geheele opbrengst van het jaar tot deelbare zuivere winst, na aftrek alleen van de f 4000. - voor aflossing en van 't bedrag des dividends. Maar dat kan de bedoeling niet zijn.
Er wordt ook niet in gezegd wie aansprakelijk is voor de te-korten. Wij vermoeden, dat de Beschermheer, als Z.M. de ‘Inrichting’ tot stand brengt, en de Kommissarissen en den Directeur en den Kontroleur benoemt, daardoor van zelf aansprakelijk wordt voor de Negociatie der Inrigting, en voor de handelingen van hare Directie. Wanneer dat zoo is, ware 't in 't belang des Beschermheers, billijk, te bepalen: dat er geen winst zal worden gedeeld, zoo lang de te-korten van slechte jaren, niet uit de overwinsten van betere jaren zijn terugbetaald.
Als het Plan zijn beslag krijgt, hebben de twee bestaande Tooneelbesturen afgedaan, en zijn de twee tooneelgezelschappen van Amsterdam en 's Gravenhage ontbonden, om, in liefde en vrede, uit te maken één enkel tooneelgezelschap. Daardoor vervallen voor de kunst: a. de voordeelen van den naijver der twee gezelschappen; b. de voordeelen van de verscheidenheid der twee verschillende répertoires van stukken; c. de voordeelen van het bestaan van twee verschillende practische kweekscholen van jeugdige talenten. - Omtrent dit laatste willen wij alleen aanmerken, dat toen Mw. wattier buiten staat geraakte het Tooneel langer te betreden, vele stukken van haar répertoire alleen daardoor voor 't Tooneel

{==500==} {>>pagina-aanduiding<<}
behouden bleven, dat aan het Rotterdamsche Tooneel, onder de leiding van ward bingley, Mw. grevelink zich had bekwaam gemaakt, om er loffelijk in op te treden. - Voor de kunstenaars, alsdàn geketend aan dat éénig, immerdurend familiënbestuur, vervalt door die zamenschroeving: a. bij verongelijking, alle gelegenheid om zich te doen gelden, of, in een engagement elders betere behandeling te zoeken; b. bij onvoldoende belooning, alle gelegenheid om betere inkomsten te bedingen; wijl zij, nergens anders te regt kunnende, ook de karigste belooning moeten aannemen. En op karigheid in 't bezoldigen der tooneelspelers is wel kans, onder een Directeur en Kontroleur, géén tooneelspelers, die elk f 200. - genieten van elke f 1000. - die zij op de tractementen der tooneelspelers uitwinnen; c. onder den invloed van een répertoire op hetwelk die stukken welke het publiek zien wil, en waarin zij gewoon waren te schitteren, niet gevonden worden; en van levenszorgen; en van vernedering; en van gemis aan uitzigt op verbetering van lot en vooruitkomen: alle ambitie voor het vak.
Op bladz. 14 zegt het Rapport-zelf, dat het Bestuur geheel 't lot des tooneelspelers, en der Dramatische kunst in handen heeft. Hoe komt dan de Commissie er toe den beteren waarborg, dien twee Besturen geven, te willen vernietigen, en alles, àlles te stellen aan 't believen van ééne enkele Direetie van onervaren particulieren, die als Tooneeldirectie niet kan wezen kundig en méér kwaads en ongeluks rondom zich verspreiden zal, naarmate zij, in hare onkunde, ijveriger is.
Wat ons boven alles bevreemd: - er is voor velen en velerlei in het plan gezorgd, behalven, zoo als men zegt, voor de paarden, die den haver verdienen. Goede Treurspelen, goede Hooge Blijspelen, goede Nastukken, en volijverige, bekwame, geniale spelers en speleressen: - ziedáár de hóófdzaken. Maar van zorg voor de Tooneeldichters: - geen wóórd! En van zorg, dat het lot en loon der acteurs en actrices aangenaam en ten minste voldoende zijn: - geen wóórd! - Onder de middelen staat één regel: ‘aanmoediging van bekwame Schrijvers.’ -
{==501==} {>>pagina-aanduiding<<}
Schrijvers zijn geene dichters, en dan ook van dezen nog maar de bekwame? Kunnen dan dezen niet alleen zijn de bij de Directie beminden?
In No. V van het Tijdschrift Astréa staat een ander, in dit opzigt gewis veel beter en billijker plan; hoewel ook dàt, naar ons gevoelen, te ver gaat, in eene zoo eenvoudige zaak.
Het grootmoedig antwoord van Z.M., die zich met de algemeene strekking van het Rapport heeft vereenigd, bereid is den titel van Beschermheer aan te nemen, jaarlijks eene aanzienlijke subsidie wil geven, en deel wil nemen in de Negociatie van f 100,000. -, is vooral merkwaardig om twee redenen: Z.M. verlangt voor de tooneelschrijvers een droit d'auteur, en - bepaalt nu met ronde woorden het doel der herstelling. Dat doel moet zijn: een wáár Nationaal Tooneel.
Een wáár Nationaal Tooneel is eene van de goedof afkeuring des publieks onafhankelijke school van kunst, zeden, en vaderlandsliefde, door 't vertoonen van zoo véél mogelijk oorspronkelijke Treur-, Hooge Blij- en Kluchtspelen en andere Nastukken van Nederduitsche dichters; zonder meer. Het voorbeeld er van vindt men in 't Tooneel uit de tijden van coster, of van de marre, huydecoper en langendijk.
Aan zulk een Tooneel, maar ook aan zulk een Tooneel alleen is behoefte; - aan zulk een Tooneel alleen zijn de offers, die Z.M. wil brengen, goed besteed; en de oprigting van zulk een Tooneel is, naar ons gevoelen, eene hoogst eenvoudige zaak.
Dat Nationaal Tooneel is van de Niet-Nationale Tooneelen geheel afgescheiden, en de Niet-Nationale Tooneelen behoeven er dus geenszins om ontbonden te worden.
Zulk een Nationaal Tooneel kan, naar ons gevoelen, geene vijftig duizend gulden jaarlijks kosten, al wierden - gelijk de Amsterdamsche Rederijkers dat doen hij hunne openbare werkzaamheden - àlle de toegangbiljetten tot de representatiën gratis uitgedeeld.

{==502==} {>>pagina-aanduiding<<}

Wij kunnen daarover hier niet in bijzonderheden treden; maar eindigen met een vurigen wensch.
Een der Schrijvers van den ‘Tooneelkijker’, wanhopende aan 't herstel des Nationalen Tooneels, riep in 1819 uit: ‘Neen, geen krachtdadige arm zal medewerken, om het te behouden, geen vinger verroerd worden, om het te herstellen! Een' vergilius, een' tacitus, eene sappho heeft Nederland gehad; wij verwachten nog een' augustus, een' mecenas! - Welnu in Koning willem III - Dank en eere worde Hem toegebragt! - is de augustus, is de mecenas verschenen. - Van het wèl of kwalijk gebruik van zijne magt en van de schatten, die zijne grootmoedigheid voor de zaak aanbiedt, hangt het nu af: of Nederland een Nationaal Tooneel, met de eer die er voor 't Land; met het nut, dat er voor het Volk; met de voordeelen, die er voor Dichten Tooneelspeelkunst aan verbonden zijn, àl dan niet zal bezitten. Een oogenblik gunstig als dit komt niet terug. De tijd moet eeuwen dragen, eer hij een' augustus, een' mecenas voortbrengt. - Geve dan de Eeuwige Bron en Oorzaak van allen gevoel, ook van 't gevoel voor de verheven Dichtkunst en Welsprekendheid des Tooneels, dat de aard en strekking van een wáár Nationaal Tooneel begrepen, het doel van den augustus en mecenas verstaan, en diens schatten en invloed niet gebruikt worden, om, voor de Niet-Nationale Tooneelen, een ander Niet-Nationaal Tooneel, met misschien erger en grooter gebreken dan dezen, in de plaats te stellen; maar om naast de Niet-Nationale Tooneelen (want de geest des tijds moet zijn' loop hebben, en de kunst moet niet in de kluisters van een Monopolie worden geklemd), te vestigen een
wáár Nationaal Tooneel, den Koning, het Land, onzen grooten Dichteren, en den bekwamen Tooneelspeleren en Speleressen waardig, die wij, onder het personeel der gezelschappen in Noord- en Zuid-Holland nog bezitten.
Wij hopen en wachten van de leden der Kommissie, wier groote gaven wij hoogachten, beminnen en bewon-
{==503==} {>>pagina-aanduiding<<}
deren, en die, in deze zoo eenvoudige als gewigtige zaak, toonen kunnen ook mannen te zijn van doorzigt en beleid, dat zij aan den augustus en mecenas, nu Hij verklaard heeft te verlangen 't herstel van een wáár Nationaal Tooneel, daartoe nader zullen voordragen goede middelen en een goed plan van uitvoering.
Wij zeggen tot de Kommissie, wat Mr. j. van 's gravenweert zeide tot den beroemden vader van haren beroemden Voorzitter, in de opdragt van zijne vertaling van het treurspel ninus de Tweede:
- - - leef om heil te stichten,



Om vondels eeuw terug te voeren.



theatrofilus.




Brieven aan eene Vriendin, door w. von humboldt. Naar de vierde Hoogduitsche uitgaaf door K. Sijbrandi. IIde Deel. Te Groningen, bij W. van Boekeren. 1850. In gr. 8vo. f 3-:

Wat wij vroeger van het Eerste Deel gezegd hebben, is ook volkomen van toepassing op dit Tweede en laatste Deel. De herhaling van: ‘lieve charlotte’ en andere teedere benamingen en woorden, die gestadig terugkomen, moge aan charlotte hebben behaagd, de lezer, en vooral de Hollandsche lezer, kan ze niet anders dan flaauw vinden en wordt er wee van. Halve, bijna geheele bladzijden van eenen brief zijn toegewijd aan zaken, voor den lezer van geene waarde en door de herhaling vervelend. Dit gevoegd bij een aantal ledige plaatsen, maakt het boek duurder dan 't noodig was, en kan alleen voordeelig zijn voor den Uitgever. Ook in dit Deel wordt weder zoo veel gevoel van eigengenoegzaamheid en van eigen voortreffelijkheid, onverbloemd, aan den dag gelegd. dat men bijkans begint te vragen: of dat niet zoo behoort, en of 't geene dwaling

{==504==} {>>pagina-aanduiding<<}
is in de nederigheid des harten de ware grootheid te zoeken. De aphoristische vorm ware de behagelijkste, nuttigste en degelijkste geweest. Er komen echter zeer schoone gedachten en stellingen in deze brieven voor, die den eigenlijken kern uitmaken en waarde geven aan het werk, dat ook, wat druk en papier belangt, net en bevallig is uitgevoerd. De vertaling is onberispelijk en het verwondert ons maar, dat zulk een bekwaam bewerker van deze Hollandsche uitgaaf lust heeft kunnen gevoelen om de menigte van sentimenteele uitboezemingen, van welke wij gesproken hebben, mede over te zetten.
Dat het werk in Duitschland zoo veel opgang heeft gemaakt, zal voor een goed gedeelte ook te danken zijn aan den naam des Schrijvers; door zijn broeder in geheel de beschaafde wereld vermaard. De brieven hebben het teleurgestelde meisje eenige verzachting gegeven in lateren leeftijd; hunne uitgave kan haar ook eenig geldelijk voordeel hebben opgebragt, en de lezing er van kan ook hier te Lande voor velen een nuttig voedsel zijn voor den geest. Om het laatste zij het werk aanbevolen; er is toch nimmer koorn zonder kaf.

l.h.v.

Polycarpus. Magazijn van algemeen-nuttige kundigheden. De dierenwereld in hare geaardheid en verrigtingen, door J.L. Dubois. 2de en 3de Aflev. Te Gouda, bij G.B. van Goor. 1851. In kl. 8vo. 480 bl. f 1-50.

Wij hebben van dit Magazijn de 1ste Aflevering reeds aangekondigd, en herhalen het, ingenomen te zijn met dit nuttige werkje voor de jeugd. Het kan ook, door meer bedaagden, in zoo ver zij 't tot uitbreiding hunner kennis noodig hebben, met genoegen en nut gelezen worden, en, te Amsterdam, aan de leden en bezoekeren van Natura Artis Magistra goede diensten bewijzen. Wij mogen echter eenige aanmerkingen niet terughouden. De Schrijver had, gelooven wij, beter gedaan met bij elke

{==505==} {>>pagina-aanduiding<<}
diersoort de algemeene, kenmerkende, natuurlijke eigenschappen vooraf te laten gaan: dan kon uit het lezen duidelijker blijken, welke de onderscheidende merkteekenen van elke soort zijn, en die in iedere species worden teruggevonden; dat ware ook meer wetenschappelijk en leerzamer. Hij had ook beter gedaan met bepaalde rubrieken te vormen en deze bij alle dieren te volgen, in plaats van nu eens déze dan géne eigenschap onvermeld te laten. De hontsneê-figuren, ofschoon keurig genoemd, laten veel te wenschen over. Men neme slechts één voorbeeld. Op bladz. 132 van de 2de Aflevering wordt het paard beschreven; daar heet het: ‘Het (het paard) heeft korte regtopgaande ooren, lange manen aan den hals (den nek) en een langharigen staart.’ Intusschen stelt de houtgravure, boven deze beschrijving geplaatst, een paard voor met korte manen, een korten, geanglaiseerden staart, en dikke hielen; terwijl de edelheid, fierheid en moedigheid van het dier, toch wel niet gezegd kunnen worden in dezen kop en in deze oogen, zelfs maar eenigermate te zijn uitgedrukt. De harddraver, met wiens afbeelding dit artikel eindigt, mist eenige paren ribben. Zoo is ook de stier eene niet gelukkige navolging van den stier van potter. Eindelijk is de betrekkelijke grootte der dieren, eene hoogstgewigtige zaak bij derzelver beschrijving, niet in het oog gehouden. Met dat al verdient het werkje aanbeveling. De dorheid, die zulke beschrijvingen niet zelden aankleeft, is door het aanvoeren van onderhoudende bijzonderheden vermeden; het geheel is niet zonder tact behandeld.
Er zijn ons eenige druk- en taalfouten voorgekomen, die vooral in werken voor de jeugd niet mogen gevonden worden. De uitvoering is overigens voldoende.

l.h.v.

Reunie en Akademiefeest. Schetsen en mededeelingen door den Schrijver van: ‘Ons dorp.’ Te Groningen, bij A.L. Scholtens. 1851. In gr. 8vo. 188 bl. f 1-70.


{==506==} {>>pagina-aanduiding<<}

Met genoegen zal dit geestig lettergeschenk ontvangen worden, zoo wel door hen, die de feesten van Groningens Hoogeschool hebben bijgewoond, als door anderen, die dat genot hebben moeten ontberen. Wat de Schrijver geeft, verhale hij-zelf:
‘Gij begrijpt ligt, wat gij daarin ál, en wat niet vinden zult. Geene naauwkeurige, volledige, deftige beschrijving van de feesten en plegtigheden, welke plaats gehad hebben ter gelegenheid van de overdragt en inwijding van het nieuwe Akademiegebouw te Groningen, op den 25 September des jaars eenduizend achthonderd en vijftig. Gij kunt de programma's en couranten lezen. Gij verwacht ook geen gedenkstuk van Groningens jubel, geen: het feestvierend Groningen of iets dergelijks van mij. Maar eene eenvoudige en natuurlijke beschrijving, niet alleen van hetgeen mijn oog zag, maar ook van hetgeen bij dat gezigt in mijn hart omging; niet alleen van de Iövivats, die ik hoorde, maar ook van de aandoeningen, die dat bij mij opwekte, - dit, vriendlief! zult gij hier niet vruchteloos zoeken. Overal zult gij den oud-student tusschen oude en jonge studenten aanschouwen. Overal zult gij woorden vinden, die herinneringen verlevendigen en weêrklank vinden in uw gemoed. Er waren hier, wél beschouwd, drie feestvierende partijen. Ieder vierde háár feest. Groningens feest was een praesens, dat der Akademie een futurum, 't feest der oud-studenten was praeteritum van het imperfectum tot het plusquamperfectum. - Groningen (stad en provincie) toch vierde het feest van roem en belang. De Akademie vierde het feest van haren luister en hoop. De oud-studenten vierden het feest der vriendschap en der herinnering. Maar het driedubbel feest smolt ineen, en de feestelingen waren één. Daarom zal u uit mijn boeksken een trio tegenklinken, waarin echter de juichtoon van den oud-student den boventoon heeft.’
Wat de Schrijver belooft geeft hij inderdaad. Hij is daarbij een zeer aangenaam verteller. Zijne voorstelling is zóó aanschouwelijk, dat men zich bijkans zou ver-
{==507==} {>>pagina-aanduiding<<}
beelden, in het midden der feestgenooten te zijn. De toon, dien hij aanslaat, is luchtig en los, gevoelig en medesleepend, hier en daar geestig, soms fijn humoristisch. Men moet een studentenleven, vrolijk en opgeruimd, soms ook wel dartel, maar toch zonder smet en blaam, in praetito hebben, om zoo studentikoos en joviaal zich in de onbezorgde dagen der jongelingschap te kunnen terugplaatsen.
Wij gelooven, dat niemand dit werkje onvoldaan uit de handen zal leggen.

Moederzorg en moedervreugde. Woorden van liefde en ernst over de verpleging der kindschheid. Door eene moeder. Met eene voorrede van Dr. Diesterweg, Directeur der Kweekschool voor onderwijzers te Berlijn. Uit het Hoogduitsch. Te Gouda, bij G.B. van Goor. 1850. In 12mo. XX en 132 bl. f 1-25.

Er is meer over verpleging en opvoeding geschreven, dan er voor gedaan is, en de meeste geschriften er over lijden aan dat euvel, dat zij te hooge eischen doen, om in praktijk gebragt te kunnen worden. Vraag het aan moeders met een talrijk kroost, die 't niet aan vreemden afstaan, maar zelve er voor leven, of zij zich in staat gevoelen de théoriën te verwezenlijken, die zij in vroeger tijd uit boeken trokken, of in eigen verbeelding vormden.
Wij vinden hier eene moeder, die uit den schat van hare ondervinding, raad en lessen geeft, omtrent de verpleging, vorming, en ontwikkeling van het kind in zijne eerste levensjaren, zoo lang het bepaaldelijk onder het oog zijner moeder opgroeit.
Zij geeft der vrouw, die moeder staat te worden, nuttige wenken; slaat haar gade aan de wieg als moeder en voedster; wijst op den zamenhang tusschen ziel en ligchaam van het kind; geeft behartigenswaardige wenken aangaande het gedrag van kindermeiden; het zelf

{==508==} {>>pagina-aanduiding<<}
dokteren en het spenen. Verder geeft zij een naauwkeurige tijdverdeeling aan voor het verplegen, baden en eten; en handelt over de ontwikkeling der spraak, het ziekbed, en de gehoorzaamheid. Belangrijk is hare beschouwing over de wijze, waarop het kind wordt voorbereid tot de kennis van God. Zoo geeft zij allerlei nuttige en godvruchtige wenken, en is het ook anders van eene moeder te wachten? Immers zij, die hare kinderen niet voor den hemel opleidt, is niet waardig moeder te zijn. De vader moge peinzen, hoe hij zijnen zoon in de wereld zal plaatsen; de regtgeaarde moeder tracht, van de wieg af aan, haar kind voor den hemel te vormen. - De Schrijfster beantwoordt ook de vraag: hoe en wanneer eene vroege ontwikkeling van den geest schade doet aan het ligchaam, en wijst den weg aan, om de ontwikkeling van beiden gelijkmatig te bevorderen. Inzonderheid verdient zij gehoord te worden over de aankweeking van liefde tot de waarheid, die men zoo menig kind, onverstandig genoeg, spelende laat verspelen. Ook handelt zij breedvoerig over de middelen om het kind gehard en sterk te maken, zoowel naar den geest als naar het ligchaam. Eindelijk geeft zij doelmatige regelen voor het eerste onderwijs.
In dat alles bewandelt de Schrijfster een natuurlijken weg, zonder eenige zucht, om vertooning te maken. Zij aanschouwt in de moeder hetgeen zij bestemd is te wezen, en wezen moet: de natuurlijke voogdesse en eerste opvoedster van hare kinderen, die daarbij niet naar stijve kunstmatige regelen moet te werk gaan, maar de natuur moet volgen en voor alle dingen te zorgen heeft, dat de mensch zich uit den mensch ontwikkele. Daarheen zijn alle hare beschouwingen gerigt, die, men gevoelt dat, voortstroomen uit de bron der ervaring.
Wij laten aan die tijdschriften, welke bepaaldelijk uit een wetenschappelijk oogpunt de opvoedkunde behandelen, de naauwkeurige toetsing en waardeering over der voorschriften, die dit werkje bevat; maar voor onszelven achten wij 't allezins waardig om gelezen en her-
{==509==} {>>pagina-aanduiding<<}
lezen te worden door jonge moeders, vooral uit den beschaafden stand.

Broeder en Zuster, door de Schrijfster van: ‘Mary Barton.’ Uit het Engelsch. Te Amsterdam, bij P.N. van Kampen. 1851. In gr. 8vo. 226 bl. f 2-40.

Wij begrijpen niet, wat den Uitgever tot het doen vertalen van dezen Roman bewogen heeft. De zedelijke strekking en godsdienstige zin, die er in ademen? Wij hebben ze met genoegen opgemerkt en doen er hulde aan; maar zij zijn niet voldoende om de eischen te bevredigen, noch van den lezer noch van de kritiek. Karakters die levendig uitkomen, en uit het leven zijn opgevat, vindt men hier niet: zij zijn flaauw en onwaarschijnlijk. Zoo is, b.v., het karakter van buxton en van de oude dame browne. En hoe weinig geest en waarheid in de handeling! De ontknooping valt bijkans uit de lucht. Wij hebben er de Schrijfster van mary barton niet in kunnen herkennen.




De dochter van den predikant raumer. Huiselijke tooneelen door Mevrouw Tourte-Cherbuliez. Uit het Fransch vertaald door D. Bomhof, H.Zoon. II Deelen. Te Zutphen, bij A.E.C. van Someren. 1850. In gr. 8vo. 585 bl. f 5-40.

Ofschoon onze ingenomenheid met dezen roman niet zoo groot is als die van den Vertaler, erkennen wij toch volgaarne, dat hij zich van de meeste Fransche romans gunstig onderscheidt door zijne goede zedelijke strekking, en ook als schets van huiselijk leven en zoogenaamde conversatie wel aanbeveling verdient. In een boeijend verhaal wordt de lezer tegen het oppervlakkig oordeelen over personen en zaken met nadruk gewaarschuwd, en op het schijn bedriegt opmerkzaam gemaakt.

{==510==} {>>pagina-aanduiding<<}
Den inhoud te schetsen laat ons bestek niet toe; maar wij betuigen gaarne, dat de dochter van den predikant raumer tot de goede romans behoort, en dat de lezing mag worden aanbevolen; al schittert hij niet door fraaiheid van stijl of rijkdom van denkbeelden. De vertaling is over het algemeen vrij goed, maar de correctie laat nog al te wenschen over. Men vindt hier, onder anderen: Augus oogen, voor: Argus oogen; naar eene poos, voor: na eene poos; verzoek, voor: bezoek. Wij maken den Vertaler ook opmerkzaam, dat hij steeds geschreven heeft: twee eerste, drie eerste, tien eerste, enz. in plaats van: eerste twee; eerste drie; eerste tien, enz. Eene onnaauwkeurigheid waaraan velen zich schuldig maken, en die wij ook wel op den kansel vinden, wanneer de gemeente verzocht wordt te zingen de twee eerste of twee laatste verzen, terwijl er toch maar één eerste en één laatste vers is. Ook heeft de Vertaler verzuimd de Engelsche en Fransche motto's en aanhalingen over te zetten; hoewel hij veronderstellen moest, dat de lezer die talen niet magtig is: anders toch ware de vertaling van het werk overbodig.

†-.

Michaël Grant. Naar het Engelsch van de Schrijfster van: ‘mont-sorel’ enz. Door P. Simonsz, Pz. II Deelen. Te Amsterdam, bij P. Kraay, Jr. 1850. In gr. 8vo. 535 bl. f 5-40.

Wat hebben de hartstogten der menschen veel schoons en edels, groots en verhevens, weldadigs en goddelijks, maar ook ellendigs en verachtelijks, ongelukkigs en betreurenswaardigs, diepbedroevends en duivelachtigs voortgebragt! De Psychologen verdeelen de hartstogten in opwekkende en nederdrukkende; de zedekundigen verdeelen ze meer wezenlijk in edele en onëdele. Deugd, het resultaat van edele, ondeugd, het resultaat van onedele driften, worden meestal in eene schrille tegen-
{==511==} {>>pagina-aanduiding<<}
stelling naast elkanderen geplaatst, en van de waarheid en schoonheid dezer tegenstelling hangt veelal de waarde van den roman af. De intrigue is, vergeleken bij de karakterschildering, maar bijzaak. Ook onëdele hartstogten zijn nuttig, en zelfs onvermijdelijk, niet slechts omdat er anders geene edele hartstogten zouden bestaan, maar omdat zij door de onëdele eerst regt worden ontwikkeld en tot verhevenheid opgevoerd.
Michaël grant is een herderszoon uit de valleijen van Schotland, brandende van hartstogt naar geld, als het middel, in zijne oogen, om magtig, vermogend, geacht, bemind en gelukkig te worden. Hij erlangt zijn wensch, maar niet in de drie laatste opzigten, en daarin heeft hij zich, als zoo vele duizenden, bedrogen. Achting, liefde en geluk zijn onafhankelijk van het geld. Ja, ook het geluk: het is in de oogen van den Mammon een grief, dat ook de armen gelukkig kunnen zijn en dien grootsten schat van het leven kunnen bezitten. Het geluk is niet van geld afhankelijk, evenmin de achting, evenmin de liefde. De rijke wordt ontzien, maar is daarom nog niet in aanzien; hij wordt slechts dàn geacht en bemind, als zijne deugd aan zijne bezittingen gelijk is; want die veel heeft, van dien zal ook veel worden geëischt. Dat is de leer van den armsten, maar ook, door zijne deugd den geachtsten, den bemindsten, den gelukkigsten van alle menschen; die eene toekomst heeft, boven het begrip der stervelingen verheven. De roman dien wij aankondigen, is rijker in edele, dan in onedele karakters. Misschien zijn die van grants echtgenoot, de kleine johanna, Lord strathnaer en diens gemalin, en hun zoon edward, wel eenigzins overdreven; maar men bedenke dat het een roman is, waarin men den mensch juist zóó maakt, dat het karakter met elken trek in het oog moet vallen. Michaël grant is een verdienstelijk werk; hoewel er personen verdwijnen, zonder dat men het einde van hun levensloop verneemt, en 't ware toch wenschelijk geweest die te melden van grant-zelf, en van maria en hare ouders. Maar het werk verdient

{==512==} {>>pagina-aanduiding<<}
niettemin onze aanbeveling in hooge mate; het is eene lectuur voor allen, en eene lectuur, die bevredigt, en verbetert, en niet alleen aangename, maar ook weldadige herinneringen achterlaat.
De vertaling is vloeijend, en het titelvignet mag fraai heeten. Voor het Tweede Deel hadden we grant wel in meer gevorderden leeftijd willen zien. De druk is duidelijk; het papier wel niet van het beste; maar 't geheel is goed.

l.h.v.

Agenda voor Genees- en Heelkundigen. Te Leyden, bij D. Noothoven van Goor. 1851. f :-25.

Een lief en doelmatig aanteekenboekje. Wij wenschen, dat de Heeren Medici en Chirurgici er veel in zullen hebben aan te teekenen, en er aan het einde des jaars een bevredigend totaal-generaal uit mogen trekken; zonder dat de sterfte er door vermeerdere.




Schets der Natuurkunde, ten dienste der Scholen. Door P. van den Burg. Eerste en Tweede Stukje. Te Gouda, bij G.B. van Goor. 1850. In kl. 8vo. 326 bl. f :-80.

In elk der stukjes zijn ruim vijftig tusschen den tekst geplaatste houtsneê-figuren. Het werkje is bestemd voor jonge lieden van omstreeks twaalf jaren; maar ook voor oudere van dagen kan de lezing nuttig zijn; zelfs dan, wanneer zij eenmaal onderwijs in de Natuurkunde ontvingen. Dat het voor jonge lieden en oningewijden opheldering en teregtwijzing hier en daar behoeft, is wel niet noodig te zeggen. Ref. zou het nog eenvoudiger hebben gewenscht in de behandeling van sommige onderwerpen. Op lagere scholen behoort het niet te huis. Intusschen verdient de wakkere Schrijver allen lof; zijne voordragt is wèl geschikt de opmerkzaamheid te boeijen en den leerlust op te wekken.

{==513==} {>>pagina-aanduiding<<}

De uitvoering is doelmatig; de figuren zijn meerendeels goed. Het werkje is een vervolg op des Schrijvers ‘Eerste grondbeginselen der Natuurkunde.’ Moge het bijdragen tot verlichting van het verstand, tot veredeling van het hart en tot verheerlijking van den Schepper!

l.h.v.




Beknopt overzicht van de Geschiedenis des Vaderlands, voor min gevorderde leerlingen; door W.A. Elberts. Te Deventer, bij A.J. van den Sigtenhorst. 1850. In kl. 8vo. 145 bl. f :-60.

Dit boekje is door den Schrijver bestemd tot inleiding zijner Geschiedenis des Vaderlands voor Gymnasiën en Instituten, waarvan in September 1847 de eerste, en reeds in April 1849 een tweede vermeerderde druk in het licht verscheen. Het volgt dus dat eerste grootere werk op den voet, ook in de verdubbeling van sommige paragrafen, en in de verdeeling der geschiedenis in de tijdperken en onderafdeelingen - waarin de benaming van het derde tijdperk: ‘de strijd tegen Spanje 1482-1648’ Rec. zeer oneigenaartig voorkomt; gelijk ook: ‘het verval der Republiek’ niet wel gezegd kan worden reeds met 1713 begonnen te zijn; ofschoon de Republiek in tegenoverstelling van het veelzins schadelijk, werkdadig aandeel, dat zij vroeger in de Staatkunde en de Oorlogen van Europa had genomen, zich nu misschien dáárin wat al te achterlijk en onverschillig betoonde; alsmede om hare inwendige regering op vasten voet te vestigen.
Hoe zeer de voordracht hier verkort is, toont de vergelijking van het bladgetal van dit boekje met de 245 van het grootere werk; doch de laatste paragraaf ‘1830-1849’ is in deze redactie naar evenredigheid uitvoeriger behandeld. De bekorting in het overige werk scheen Rec. met goed overleg en oordeel geschied; doch hij kan zich bij dit Kort-begrip niet inlaten in discussie

{==514==} {>>pagina-aanduiding<<}
over bijzondere punten; bij een' nogmaligen herdruk van het grootere werk zou dit meer de moeite waardig wezen. Ook heeft dit beknopt overzicht geen nadere aanbeveling noodig; deszelfs lot is van zelf verbonden aan dat van het grootere; doch het kan ook met vrucht gebruikt worden op scholen, waar men zich tot een beknopt overzicht bepaalt. Daarvoor evenwel kon eenigzins hinderlijk zijn, dat de Schrijver, die in zijn grooter werk zich naar de officiëele spelling gevoegd heeft, in dit kleinere de Bilderdijksche heeft aangenomen; eene omgekeerde handelwijze zou in allen gevalle aan Rec. geschikter zijn voorgekomen.

h.w.t.





Theoretisch-praktisch Rekenboek; door M. en A. Gouka, Onderwijzers te Rotterdam en Middelburg. 1ste Stukje, 1ste gedeelte, bevattende de hoofdregelen met benoemde, geheele getallen. In kl. 8vo. 60 bl. f :-25.

1ste Stukje, 2de gedeelte, bevattende de hoofdregelen met benoemde, geheele getallen. Te Rotterdam, bij W. Wenk. 1849. In kl. 8vo. 56 bl. f :-20.

Deze rekenboeken, waarvan wij de volgende stukjes nog niet hebben ontvangen, voorzien niet in eene bestaande behoefte. - Wat de Schrijvers tot het zamenstellen bewogen hebbe, is ons onbekend. Intusschen zijn het zeer bruikbare rekenboeken, op de praktijk van het onderwijs gegrond. Zij bevatten eene menigte voorstellen ter toepassing, die geleidelijk opklimt, en weinig te wenschen overlaat. Ook zijn de voorstellen meerendeels kort en dus voor de beginnende leerlingen gemakkelijk te omvatten: eene eigenschap, in een rekenboek van groot belang. De theorie beduidt zeer weinig, en is onvolledig, de verklaringen hadden wij liever niet aangetroffen, maar aan het mondeling onderwijs, toch zoo onmisbaar, overgelaten. - Aan een goed debiet valt echter niet te twijfelen. De Schrijvers hebben beiden aanzienlijke scholen, daarenboven eene menigte kweekelingen,

{==515==} {>>pagina-aanduiding<<}
die bij voorkeur den leiddraad van hunne leermeesters volgen, waaraan zij wèl doen, en waarbij zij zich ook wèl zullen bevinden.

Leesboek voor kinderen over de Natuur. Te Groningen, bij F. Folkers. 1850. In kl. 8vo. 85 bl. f :-20.

Een voortreffelijk boekje, geschreven op eene zeer onderhoudende, regt kinderlijke wijze, door een zeer bekwaam onderwijzer en opvoedkundige - dit straalt op elke bladzijde door. Wij bevelen dit werkje onbepaald ten gebruike op de scholen aan; vooral voor de middelste klassen. 't Is betere kost, dan zoo vele vertellingen van zoete kinderen, waaraan de leerlingen niets anders hebben dan wat moraal, die als kaf voor den wind verstuift.

De nieuwe kindervriend; een schoolboekje voor jonge kinderen, in den trant van M. van Heyningen Bosch; door J.W. van der Bijst. Te Amsterdam, bij J. Tak. In kl. 8vo. 48 bl. f :-15.

Wanneer wij den inhoud vergelijken met dien van den kleinen kindervriend van van heyningen bosch, dan valt die zeer uit de hand. Waarlijk, deze meester in het vak is nog niet geëvenaard. Op zich-zelven beschouwd, heeft dit boekje echter zijne goede zijde, en vooral het poëtische gedeelte bevat zeer veel dat leert en sticht. Ter afwisseling kan het den liefhebberen van vertellingen in de scholen, wel ten gebruike aanbevolen worden.




Beginselen der Nederlandsche spraakleer voor schoolgebruik, door G. Kuyper, hz., Luit.-Ingenieur bij de Koninklijke Militaire Akademie. Tweede druk. Te Breda, bij Broese en Comp. 1849. In 12mo. VIII en 167 bl. f :-80.


{==516==} {>>pagina-aanduiding<<}

Sedert geruimen tijd kenden wij dit goede leerboek over de Nederlandsche taal. 't Verwondert ons niet, dat het zoo spoedig herdrukt werd. Het bevat alle de eigenschappen, welke een goed leerboek kenmerken. Uit de wetenschap is de kern genomen, en toch is zij volledig medegedeeld. Voor het mondeling onderrigt is veel ter verklaring en uitbreiding overgelaten, en toch zal men zelden onbevredigd het werk inzien. De bepalingen zijn kort, naauwkeurig en het resultaat van diepe studie. Met één woord, wij hopen, dat wij door deze zeer korte aankondiging iets mogen bijdragen, om de aandacht meer en meer op dit schoolboek te vestigen. De aard van dit Tijdschrift brengt niet mede om veel ruimte voor aankondigingen als deze af te zonderen.




Eerste leesboekje, of eerste vervolg op het ABC-Boek van den WelEd. Heer Prinsen. In kl. 8vo. 16 bl. f :-6½.

Tweede leesboekje, of tweede vervolg enz. In kl. 8vo. 28 bl. f :-7½.

Derde leesboekje, of derde vervolg enz. In kl. 8vo. 28 bl. f :-7½.

Vierde leesboekje, of vierde vervolg enz. In kl. 8vo. 32 bl. f :-10.

Alle vier door J. Spaan, Onderwijzer te Haarlem. Te Haarlem, bij J.B. van Loghem, Jr. 1850.

Deze boekjes onderscheiden zich in geen enkel opzigt ten goede van de bestaande. Evenwel zullen zij, gelijk zoo velen der bestaande, met vrucht kunnen gebruikt worden; waarom wij - ofschoon wij de uitgave zouden hebben afgeraden - aanbevelend eindigen.





{==517==} {>>pagina-aanduiding<<}

Boekbeschouwing.

Wijsgeerige beschouwingen over het Christendom door Dr. J.F. Bruch, Hoogleeraar in de Godgeleerdheid te Straatsburg. Uit het Fransch vertaald door H. Faugman, Predikant te Leyden. Te Leyden, bij D.J. Couvée. 1851. In gr. 8vo. IV en 212 bl. f 2-25.

In een tijd als deze, waarin zich zoo veel verschil van meening en zoo veel strijd omtrent godsdienstige aangelegenheden voordoet, en waarin de beide uitersten van on- en bijgeloof om den voorrang kampen, is het een verblijdend verschijnsel geschriften te zien uitkomen, die een helder licht verspreiden over het gewigtigste onderwerp, dat de mensch kan bezig houden; die tevens aan al de vereischten voldoen, waarop de wetenschappelijke beschaving der eeuw kan aanspraak maken, en die te gelijk de zedelijke en godsdienstige behoeften ten volle bevredigen. Aan godsdienstige en zoogenoemde stichtelijke werken heeft men geen gebrek, maar wel aan degelijke voortbrengsels, die den denkenden en wetenschappelijk gevormden mensch, die soms door een eerlijken twijfel omtrent godsdienstige waarheden geslingerd wordt, belang moeten inboezemen, en dienstig kunnen zijn om dien twijfel te doen ophouden of zijne overtuiging te verlevendigen en te versterken. Van dien aard is het werkje, dat wij thans aankondigen, en ofschoon het oorspronkelijke onder den titel van Ėtudes philosophiques sur le Christianisme reeds in 1839 te Parijs het licht zag, voldoet het nog tegenwoordig geheel aan de behoeften des tijds, en wij bejammeren het met den bekwamen Vertaler, dat er slechts een Eerste Deel, 1ste Stuk van mogt uitkomen. Dr. bruch heeft op de grondslagen, die hij hierin legde, in zijne latere werken, in het Hoogduitsch, zijne moedertaal, uitgegeven, verder voortgebouwd, vooral in zijne Betrachtungen über Christen-
{==518==} {>>pagina-aanduiding<<}
thum und christlichen Glauben, die in 1845 te Straatsburg zijn verschenen. Deze wijsgeerige beschouwingen over het Christendom leveren een schoon bewijs op van de mogelijkheid om de Wijsbegeerte en de Godsdienst in een overeenstemmend verband te brengen. Men heeft daaraan dikwijls getwijfeld: de Godgeleerden, omdat zij sommige
philosophische stelsels in tegenspraak met het Christendom zagen, en de Wijsgeeren, omdat zij het laatste niet genoeg kenden, en veelal met den menschelijken en gebrekkigen vorm verwarden, waarin het zich in den loop der eeuwen uiterlijk heeft voorgedaan. Het geschrift van Dr. bruch dringt tot de kern van de Godsdienst zoo wel als van de Wijsbegeerte door, hij verheft zich boven het beperkte stelselmatige gezigtspunt en boven eene bekrompene en letterlijke opvatting der godsdienstige leerstukken, zoodat de waarlijk verlichte en godsdienstige mensch ten volle door hem bevredigd wordt. Hij schrijft niet voor het groote godsdienstige publiek, veel komt er bij hem voor, dat boven deszelfs bevatting gaat, en daarom verkeerd zou kunnen geduid worden; maar de meer kundigen, die, wetenschappelijk gevormd, in de Godsdienst belang stellen, en sommige zwarigheden hierin uit den weg geruimd wenschen te zien, zij zullen zich bij hem niet teleurgesteld vinden.
Het werkje bevat, behalve eene inleiding, drie vertoogen, over den Mensch, de Godsdienst, en de Openbaring: het is dus slechts het begin der beschouwingen, dat wij hier ontvangen; maar waarin tevens de grondslagen worden gelegd, waarop de Schrijver verder het geheel zijner overdenkingen zoude hebben opgerigt, en die ons genoegzaam den milden en verlichten godsdienstigen geest doen kennen, die hem bezielt. De aanteekeningen, die de verschillende Hoofdstukken in sommige punten uitbreiden en ophelderen, getuigen van eene groote belezenheid en grondige kennis der oude en nieuwere Wijsbegeerte, en van eene vrije en onpartijdige beoordeeling der onderscheidene gevoelens, die zij over God, de Natuur en den Mensch hebben voorgedragen.

{==519==} {>>pagina-aanduiding<<}

Wij zullen trachten den inhoud van dit belangrijk geschrift eenigzins nader te doen kennen, niettegenstaande het moeijelijk is eene analyse van eene doorloopende redenering te geven, die uit hoofde van hare geregelde juistheid, opmerkzaam in al hare bijzonderheden dient gevolgd te worden, om hare gansche kracht te gevoelen. Tot dit laatste echter zijn onze landgenooten, door de vloeijende vertaling die wij aankondigen, volkomen in staat gesteld.
De Schrijver opent de Inleiding met eene voorstelling van den krachtigen en onloochenbaren invloed, dien het Christendom op de vorming van het beschaafdst gedeelte des menschdoms gehad heeft, en wederlegt de dwaling alsof het thans zijn tijd zoude gehad hebben, voornamelijk met deszelfs innerlijke volmaaktheid, waardoor het geschikt is, om verschillende vormen aan te nemen, in verband met de voortdurende ontwikkeling der zedelijke en verstandelijke beschaving. Zijne opvatting is dus geheel onbekrompen, verheven boven een angstig aanhangen aan de oude formulieren en geloofsbelijdenissen; maar geheel op den reinen geest van het Evangelie gegrond. Dat sommige Wijsgeeren het Christendom bestreden hebhen, kwam voornamelijk daaruit voort, dat zij het niet kenden. ‘Was het b.v. het zuivere Evangelie’ - vraagt hij - ‘waartegen de Encyclopédisten en de School van voltaire te velde trokken? Neen, het was veeleer het Katholicisme met zijne leerstellingen en dwaalbegrippen, met zijne onverdraagzaamheid, zijne hiërarchie en alle zijne geheiligde misbruiken.’ Daarentegen hebben groote Wijsgeeren, zoo als newton en leibnitz, den grootsten eerbied voor het Christendom gekoesterd; zelfs rousseau kon niet anders dan met bewondering van deszelfs Goddelijken Stichter spreken. Montesquieu behoorde ook onder zijne vereerders, en kant was geheel met den zuiveren zedelijken geest die daarin doorstraalt vervuld. Zijne Kritiek der praktische rede en zijn geschrift over de Godsdienst enz. leveren hiervan de sprekendste bewijzen op. Fichte kwam in later tijd van zijn Idealismus tot de reine eenvoudigheid

{==520==} {>>pagina-aanduiding<<}
van het Christendom terug, even als von schelling van zijn onbestemd absolute tot de leer van een levendigen God en Zijnen Zoon terugkeerde. ‘En al mogt hegel boven het Christendom, dat, volgens hem, in de voortgaande zelf-ontwikkeling Gods een der gewigtigste punten uitmaakt, zijne eigene opvatting der Wijsbegeerte stellen, hij verklaart nogtans onverholen, dat zonder het Evangelie zijne Philosophie niet bestaan zou. Naar zijne wijze van beschouwen dus, is de Wijsbegeerte niets ander dan het tot zijne hoogste ontwikkeling gevoerde Christendom. Hierdoor wordt werkelijk en inderdaad, meer achting daaraan betoond en meer waarheid aan hetzelve toegekend, dan door de handelwijze van vele Theologen, die, het Christendom van de geheele geschiedenis der intellectuële ontwikkeling der menschheid afscheidende, ten laatste een Deus ex machina er van maken, waarvan men niets begrijpt.’
De slotsom der Inleiding komt met des Schrijvers eigene woorden hierop neder. ‘De Philosophie is de wetenschap van het absolute,’ dat is: zij streeft, ‘om van datgene wat eindig is, grond en oorzaak op te geven;’ zij poogt ‘tot het oneindige op te klimmen en zich tot het absolute te verheffen, om dat wat toevallig is te verklaren. Voor ieder mensch, die begonnen heeft na te denken, is de Philosophie onvermijdelijk. De mensch is zich-zelven een onoplosbaar raadsel; hij weet niet wat hij is en waartoe hij bestemd is, vóór dat de Philosophie hem met de betrekkingen bekend gemaakt heeft, in welke hij tot zijnen Schepper, zijn Regter en hoogsten Weldoener staat.’
‘Even zoo zal men het Christendom niet eer waarachtig begrijpen, niet eer in zijne wezenlijke waarde schatten, vóór dat men het uit een wijsgeerig gezigtspunt beschouwd en onderzocht heeft. Men kan er aan gelooven, men kan de vertroostingen die het aanbiedt, zich ten nutte maken, men kan zijne voorschriften vervullen; maar in vele opzigten zal het Christendom zonder Philosophie een onverklaarbaar raadsel blijven. Onbekwaam om den vorm van zijn inhoud te onderscheiden, zal men van deszelfs grondslagen slechts eene ver-
{==521==} {>>pagina-aanduiding<<}
warde kennis hebben, noch den magtigen geest kennen, die het bezielt. Zonder bepaaldelijk aan eene wijsgeerige school te behooren, moeten wij altijd van de eerste daadzaken van het bewustzijn uitgaan. Om de leer van het Evangelie behoorlijk te verstaan, moeten wij ze van de tijdelijke vormen, onder welke zij werd voorgedragen, trachten te ontdoen, en al het mogelijke in het werk stellen, om tot de zuivere denkbeelden, welke derzelver geest en wezen uitmaken, in te dringen.’
Vervuld met deze verhevene en onbekrompen gevoelens, begint de Schrijver zijn onderzoek over de natuur van den mensch. Hij is, zoo als hij uitvoerig aantoont, een redelijke geest, die hier in het ligchaam als in zijn werktuig leeft, waarmede hij een ondeelig wezen uitmaakt, dat zinnelijkheid aan verstand en rede paart, dat gevoelt, denkt en wil, zonder dat men de verschillende vermogens die het bezit, te veel afzonderlijk moet beschouwen, maar als in eene wederkeerige en gezamenlijke werking uit het zelfbewustzijn voortspruitende, moet aanzien.
Dit vertoog is met uitvoerige aanmerkingen verrijkt, die sommige punten nog nader toelichten, en van de grondige psychologische kennis van den Schrijver getuigen. Even als de ondeelige mensch is het gansche menschelijke geslacht voor eene eindelooze en voortgaande ontwikkeling bestemd. ‘In het algemeen is de individuële mensch de type der gansche menschheid, zijne bestemming is die van zijn geslacht. De menschheid is geroepen tot het leven der rede, tot het leven in God te komen, waarin de individuële mensch de uitdrukking van zijn ware wezen vindt. Over het algemeen gaat het menschelijke geslacht onophoudelijk voorwaarts, en wanneer wij overtuigd zijn, dat God over de opvoeding van ieder individu waakt, waarom zouden wij het dan betwijfelen of Hij ook den gang der geheele menschheid bestuurt, en haar eindelijk langs zeer verschillende wegen tot het einddoel harer bestemming voeren zal?
Een der hoofdmiddelen hiertoe is de Godsdienst, die de Schrijver in zijn tweede vertoog beschouwt.

{==522==} {>>pagina-aanduiding<<}

De Godsdienst behoort tot het wezen van den mensch. Het geloof aan eene hoogere wereld, magtiger wezens, en aan éénen oneindigen God, Schepper des heelals, spruit uit het innigste bewustzijn van den menschelijken geest voort. De algemeenheid van de Godsdienst is reeds door de oude wijsgeeren en schrijvers volkomen toegestemd. Aristoteles, cicero en seneca komen in het gevoelen overeen, dat alle menschen van nature aan Goden gelooven. Hetgeen hume en de Fransche Materialisten in de XVIIIde eeuw daar tegen ingebragt hebben, heeft weinig te beteekenen. Eigenlijke godloochenaars zijn er niet; want het is algemeen bekend, hoe menigeen van Atheïsme beschuldigd werd, die integendeel door een echt godsdienstigen zin zich kenmerkte. Het komt dáárvan, dat de onverdraagzaamheid, onvatbaar om het onderscheid te begrijpen, dat er tusschen den vorm en het wezen der Godsdienst bestaat, diegenen, die in hunne godsdienstige voorstellingen van de aangenomene geloofsmeeningen afwijken, voor ongeloovigen en Atheïsten zoekt uit te krijten. Vanini werd verbrand, spinoza vervolgd, fichte van zijn professoraat te Jena ontzet, alles op aantijging van Atheïsme; eene beschuldiging die geheel ongegrond was. Waarschijnlijk was zulks in de oudheid ook het geval met leucippus, democritus, diagoras en protagoras, die zich met het bestaand volksgeloof niet konden vereenigen. Werden anaxagoras, socrates en aristoteles ook niet van Atheïsme beschuldigd? Zelfs den Schrijver van het beruchte Système de la Nature kan men niet alle godsdienstig gevoel ontzeggen. ‘Men ontmoet,’ zegt brougham in zijne Verhandeling over de Natuurlijke godsdienst, ‘in dit werk
overal het onbestemde en mystérieuze denkbeeld van eene kracht of levende magt, die aan de stof eigen is, en die bijkans eene vergoding van deze geheel onbegrijpelijke magt wordt, welk denkbeeld nogtans hij eenen man, die de Godheid haat en met alle goden den draak steekt, verbazing moet verwekken.’
De Schrijver gelooft, dat het gevoelen van eene oorspronkelijke algemeene Openbaring niet genoegzaam is

{==523==} {>>pagina-aanduiding<<}
om den oorsprong der Godsdienst te verklaren: hij is vast overtuigd, dat zij eene oorspronkelijke bron in ons binnenste hebben moet, dat zij primitief een daadzaak van ons bewustzijn is; dewijl anders iedere Openbaring geheel verloren zou zijn gegaan, en de Godsdienst sedert lang onder de menschheid zou opgehouden hebben te bestaan.
Het is daarom, dat hij aan de zoogenoemde bewijzen voor het bestaan van God zoo veel gewigt niet hecht, dat zij het Godsbegrip in ons zouden kunnen doen ontstaan, indien dit niet reeds in ons bewustzijn voorhanden was, zij kunnen het ontwikkelen en verhelderen: minder het ontologisch bewijs van anselmus van Canterbury en descartes, dat hij niet zonder grond voor weinig afdoende verklaart; dan wel de cosmologische en physico-theologische bewijzen, die zeer geschikt zijn, om door het aantoonen der orde en doelmatigheid, die in de Natuur heerschen, het geloof aan het bestaan van een Opperwezen krachtig te versterken.
De Godsdienst rust geheel en al op den aard van het Godsbegrip. Naarmate dit zuiverder en verhevener is, zal de Godsdienst dat óók zijn; want alle godsdienstige waarheden vloeijen er uit voort. De Godsdienst-Philosophie is, in de leer van de betrekking der wereld tot God, op twee geheel tegen elkander overstaande begrippen gekomen, namelijk: het Pantheïsme, dat God met de wereld vereenzelvigt, en het Naturalisme, dat de oorsprong des heelals van God afcheidt, en juist daardoor hetzelve zonder grond en beginsel laat bestaan.
Het bewustzijn van God, dat de Schrijver aan den mensch toeschrijft en als de eerste en oorspronkelijke bron van alle godsdienstige denkbeelden aanziet, is geheel iets anders dan het Godsbewustzijn, waarvan de volgelingen van von schelling en hegel spreken. Volgens deze Wijsgeeren is het bewustzijn van God geen bewustheid die de mensch van God heeft, maar veeleer eene bewustheid, die God van zich-zelven heeft; want de menschelijke geest is, zoo als zij zeggen, in den grond het ab-
{==524==} {>>pagina-aanduiding<<}
solute, dat in zijne trapsgewijze openbaringen tot een geestelijken vorm gekomen is; het is de Algeest, die verwezenlijkt, tot een individu geworden, onder eenen eindigen vorm verschenen is. ‘In dien zin spreken wij niet’ - zegt hij - ‘van eene bewustheid van God. Wij zeggen niet, dat God of de Goddelijke Geest in den mensch is, maar omgekeerd, dat de mensch in God is; en wel daarom, dat hij geenen anderen grond van zijn bestaan heeft dan de absolute Geest. Wanneer de bewustheid van God gaandeweg klaarder en bestemder wordt, zoo komt dit niet daarvan, dat God door eene trapsgewijze ontwikkeling van den eindigen tot den oneindigen vorm terugkeert, maar veeleer vandaar, dat de mensch, uit kracht van de behoefte van zijnen geest, zijne verschillende zielskrachten gebruikt om zijne bewustheid van God, die oorspronkelijk onbestemd en verward is, te ontwikkelen; om eindelijk tot een duidelijk en bestemd denkbeeld van God te geraken, en uit het denkbeeld van God alle daarin vervatte gevolgen af te leiden.’
Volgens den Schrijver is de naauwkeurigste definitie van Godsdienst: ‘het geheel inwendige leven, door de bewustheid van God of het geloof bepaald.’ Om een waarlijk godsdienstig mensch te zijn, wordt er vereischt, dat het Godsbegrip, door de rede ontwikkeld en met onwankelbare overtuiging aangenomen, in ons geheele verstand zijn zacht en weldadig licht verspreidt, in ons hart godsdienstige en zedelijke gevoelens verwekt; en, terwijl het aan de wet van pligt eene hoogere heiligheid mededeelt, aan onzen wil eene bepaalde onveranderlijke rigting geeft tot al wat goed, heilig en eeuwig is. De Godsdienst kan dus niet alleen uit het gevoel voortspruiten, dit leidt tot Mysticismus, noch éénzijdig uit het verstand: zij is de vrucht der harmonische zamenstemming van al onze zielvermogens.
Het derde vertoog, over de Openbaring, is voorzeker niet het minst belangrijke gedeelte van het geschrift van Dr. bruch, en is het sprekendst bewijs voor zijne opgeklaarde en innig godsdienstige denkwijze. ‘God openbaart zich vooreerst in de Natuur, Hij is echter de Natuur

{==525==} {>>pagina-aanduiding<<}
niet; Hij is er zoo van verscheiden, als het oneindige van het eindige verscheiden is. Het Pantheïsme, onder welken vorm het ook optreedt, strijdt met de meest zekere uitspraken van ons bewustzijn. De heerlijke openbaring Gods in de Natuur zou evenwel nutteloos zijn, wanneer er geene verstandelijke wezens waren, die dezelve konden verstaan. Even als alle andere eindige wezens heeft ook de mensch geen ander beginsel van zijn aanwezen als in God, hij leeft in zijnen Schepper, dit is de geheel natuurlijke reden, waarom zijn bewustzijn, de eerste openbaring zijns levens hem God verkondigt. De Godsdienst die de mensch uit zijn eigen ik put, noemen wij Natuurlijke Godsdienst, ofschoon zij in een zeker opzigt bovennatuurlijk is, omdat zij inderdaad als eene openbaring Gods in ons kan beschouwd worden. Wij noemen ze ook Godsdienst der rede, dewijl de rede in ons het Godsbegrip moet ontwikkelen. Men kan dus met regt zeggen, dat alle Godsdienst geopenbaard is. In de godsdienstige ontwikkeling der volken heeft eene gestadige vooruitgang plaats gehad.’
‘Behalve deze algemeene Openbaring, bestaat er eene nadere Openbaring Gods, waarvan de Heilige Schriften de geschiedenis en de leer bevatten; men zou echter de oogmerken van God geheel miskennen, wanneer men beweerde, dat de geopenbaarde leer zonder onderzoek zou moeten aangenomen worden, en dat het een vergrijp tegen Zijne Majesteit zoude zijn aan dezelve te twijfelen of haar onder eenen anderen vorm op te vatten. Veeleer is een blind geloof, dat zich van alle nadenken, alle onderzoek en verdere overweging onthoudt, eene miskenning van Zijne wijze bedoelingen. De nadere Openbaring bestaat dus niet zoo als men gewoonlijk meent in de onmiddellijke ingeving van bepaalde denkbeelden, nog veel minder in de mededeeling van denkbeelden, die boven het bereik van het menschelijk verstand zijn. Eene openbaring in dien zin zou de mensch geheel lijdelijk laten. Integendeel worden daardoor het verstand, het gevoel en de rede verhoogd en veredeld.’
De Heilige Schrift spreekt van verschillende trappen

{==526==} {>>pagina-aanduiding<<}
van Openbaring, die den mensch nader tot het leven in God brengen. Maar hoe zullen wij geopenbaarde Godsdiensten onderkennen, en ze onderscheiden van die, welke uit het regelmatig gebruik van onze natuurlijke vermogens ontsproten? Dit is, volgens den Schrijver, eene moeijelijke vraag. Konden wij twee verschillende werkzaamheden in God veronderstellen, dan zouden wij ook noodwendig door eigendommelijke en onmiskenbare teekenen de geopenbaarde van de natuurlijke Godsdiensten moeten onderscheiden; maar dit zoude met de volkomene éénheid van Zijn wezen in strijd zijn. Er heeft dus hier geen wezenlijk onderscheid plaats, maar alleen een hoogere of minder hooge graad van goddelijke werkzaamheid. De Godsdiensten, die men bij voorkeur de geopenbaarde noemt, vloeijen voort uit hetzelfde bewustzijn, dat aan de wilden den Grooten Geest verkondigt; alleen is bij eene nadere Openbaring het bewustzijn door God tot eene ongewone hoogte verheven.’
Dit godsdienstig bewustzijn was zulks ook bij mozes, de Propheten, en vooral bij jezus christus, die daardoor de stichter van de volmaaktste Godsdienst werd, op de zuiverste Openbaring gegrond, welke zich door wonderen en voorzeggingen staafde, die echter niet streng bovennatuurlijk in den gewonen loop der natuurwetten ingrijpen, maar het gevolg zijn van hoogere wetten, wier aard en uitwerkselen wij nog niet genoegzaam kennen.
Ziedaar den rijken inhoud van het geschrift van Dr. bruch, dit zal wel genoegzaam zijn, om ieder denkend en godsdienstig mensch tot de lezing daarvan aan te sporen.

j.a.b.

Brochures over het armwezen.


I.Armwezen en Armverzorging: Prijsverhandeling van Ds. s. blaupot ten cate, te Hoogezand; bekroond en uitgegeven door de Maatschappij: Tot Nut van 't Alge-
{==527==} {>>pagina-aanduiding<<}
meen. 1851. Te Leiden, bij D. du Mortier en Zoon. In gr. 8vo. 192 bl. f :-75.



II.Van denzelfden Schrijver: De Staatszorg voor de armen, als overeenkomstig met de beginselen van zedelykheid, staatsregt en staatsbelang, tegen eenige bedenkingen verdedigd. Te Groningen, bij K. de Waard. 1850. In gr. 8vo. 58 bl. f :-60.



III.Korte beschouwingen over het armwezen, door Mr. j.l. de bruyn kops. Te Leyden en Amsterdam, bij J.H. Gebhard en Comp. 1851. In kl. 8vo. 62 bl. f :-60.



IV.Proeve van wijsgeerige ontwikkeling der huishoudkundige beginselen, waaruit het Pauperisme moet worden bestreden; door Mr. r.c. Baron d'ablaing van giessenburg. Te Tiel, bij Gebr. Campagne. 1851. In gr. 8vo. 54 bl. f :-40.



V.johannes ludovicus vives geschetst als Christelijk Philantroop der zestiende eeuw, met eenige plaatsen uit zijne godsdienstige geschriften; door j. de bosch kemper. Uitgegeven ten voordeele van de Inrigting ter bevordering van volksgeluk en volkswelvaart, door verspreiding van nuttige kennis: de vriend van armen en rijken. Te Amsterdam, bij Johannes Müller en E.S. Witkamp, aan het Bureau van: de Vriend van Armen en Rijken, Koningsplein. 1851. In kl. 8vo. XII en 52 bl.



VI.De onderworpenheid der Diakoniën en soortgelijke Armen-administratiën aan de Armenwet van 28 November 1818, herhaaldelijk gehandhaafd door den Hoogen Raad, en nader betoogd uit die wet zelve; benevens, als bijlage de officiële Fransche tekst dier Wet naast den Nederduitschen afgedrukt, door Mr. w. boonacker, Advokaat te Amsterdam. Te Amsterdam, bij M. Coster, Jz. 1851. In gr. 8vo. 63 bl. f :-60.


{==528==} {>>pagina-aanduiding<<}

VII.Verdediging van de onafhankelijkheid der Diakoniën, door Mr. a.s. van nierop, Advokaat te Amsterdam. Derde veranderde uitgave, met een brief van Mr. j.r. thorbecke, thans Minister van Binnenlandsche Zaken. Te Zaandijk, bij J. Heynes. In gr. 8vo. 84 bl. f :-70.



VIII.Pauperisme. Zou er geen algemeen-werkend behoedmiddel, tegen de volksverarming en de daaruit voortvloeijende toeneming van het onzedelijk gemeen, te vinden zijn? Eene vraag, gerigt aan de meesters of bazen der werklieden en aan allen die een waarachtig belang in beider lot en welvaart stellen, door Mr. p.g. van ghert. Te 's Gravenhage, bij P.H. Noordendorp. 1851. In gr. 8vo. 95 bl. f 1-:



IX.Landöntginning, een middel tot wering der armoede. Prijsverhandeling van j. van konijnenburg, cz., te Frederiks-oord; bekroond en uitgegeven door de Maatschappij: Tot Nut van 't Algemeen. 1850. Te Leiden, bij D. du Mortier en Zoon, In gr. 8vo. 110 bl. f :-45.



X.Uitstapjen naar Hoenderloo, door j. herman de ridder, Remonstrantsch-Gereformeerd Predikant te Gouda. Te Leiden, bij D. Noothoven van Goor. 1851. In gr. 8vo. 32 bl. f :-25.



XI.Reglement voor de vereeniging Nederlandsch Mettray, op Rijsselt, bij Zutphen. (Gedrukt voor de Leden.)



XII.Philantropie. Rijssel bij Zutphen (gesticht voor verwaarloosde knapen). Een woord van afkeuring, meer bepaald aan de Heeren oprigters. Te Dordrecht, bij H. Lagerwey. 1851. In gr. 8vo. 16 bl. f :-20.



XIII.Reglement der Vereeniging tot verhuring van woningen aan de arbeidende klasse te Utrecht. Te Utrecht, bij Kemink en Zoon. In gr. 8vo. 16 bl. f :-20.


{==529==} {>>pagina-aanduiding<<}

XIV.Proeve ter beantwoording van de vraag: ‘Welke middelen staan der Kerke ten dienste, ter voorkoming of bestrijding van het Pauperisme in Noord-Brabant, op bl. 28-48 van het verslag der Vergadering van de Vereeniging van Predikanten der Hervormde Kerk in Noord-Brabant, gehouden te Oisterwijk den 22 Mei. 1850. Te 's Hertogenbosch, bij G.H. van der Schuyt. 1851. (Buiten den handel.)



XV.Rapport ingediend voor het vijfde landhuishoudkundig Congres te Leyden, 11, 12, 13 Junij 1850, door Mr. j.h. beucker andreae, betreffende een onderzoek naar den zedelijken en materiëlen toestand der arbeidende bevolking ten platten lande en van de middelen om dien zoo veel mogelijk te verbeteren. (Overgedrukt uit het Tijdschrift voor Staathuishoudkunde en Statistiek, VIde D., 2de St.) Te Zwolle, bij W.E.J. Tjeenk Willink. 1850. In gr. 8vo. 46 bl. f :-50.



XVI.Eerste verslag van de Algemeene Vereeniging tegen het Pauperisme bij de arbeidende klassen van den minder gegoeden stand. Te Groningen, bij P.S. van Barghoorn. 1851. In gr. 8vo. 37 bl. f :-35.


De beknopte beschouwing der opgenoemde geschriften moge ten vervolge strekken van eene soortgelijke, in dit Tijdschrift voor Mei 1851, No. VI, bl. 257 en volgg. geplaatst. Onze bedoeling daarmede is, om bij voortduring de aandacht gevestigd te houden op de gewigtige zaak der armen-verzorging, en op de van tijd tot tijd uitkomende meer of minder belangrijke geschriften, welke daarmede in eenig verband staan.
Wordt de Wets-voordragt tot regeling van het Armbestuur nog steeds met gespannen verwachting te gemoet gezien, aan gelegenheid om zich tot de beoordeeling der armenquaestie voor te bereiden, ontbreekt het even weinig als aan hulpmiddel en handleiding, om, ten nutte der behoeftigen of ter voorkoming van armoede, practisch werkzaam

{==530==} {>>pagina-aanduiding<<}
te zijn. Het tijdsverloop-zelve, sedert de Grondwet van 1848, en bijzonder sints de uitgave van de ‘Denkbeelden omtrent eene wettelijke regeling van het Armwezen in Nederland’, van de H.H. tydeman en heemskerk, in redetwist over armenzorg en in gedachten-wisseling over armen-zaken verstreken, moest dienstig zijn aan het opwekken der algemeene belangstelling, het vestigen van de overtuiging, het terugkeeren van dwalingen, het temperen van overdreven verwachtingen, en vooral aan het met meerdere billijkheid oordeel vellen over de pogingen van verschillende zijden tot bevordering van hetzelfde doel aangewend: misschien zelfs zal juist dat bezadigd nadenken en nalezen mogen strekken om meerdere overeenstemming en éénheid tusschen de vroeger uiteenloopende gevoelens tot stand te brengen, eene overeenstemming, die door den schok der meeningen het licht der waarheid doet schitteren.
Het sub No. I genoemde werk komt ons allezins geschikt voor, om aan zoodanige toenadering van denkbeelden ten grondslag te verstrekken. Het is geschreven door een Predikant, maar die blijken geeft van Staathuishoudkundige studie en bekwaamheid, en die, den kansel thans verlaten hebbende, tot Lid der Provinciale Staten van Groningen en tot Voorzitter eener Groningsche Provinciale Vereeniging tegen het Pauperisme is benoemd. Het is bekroond en uitgegeven door de Maatschappij Tot Nut van 't Algemeen; heeft dus den toets doorgestaan van bevoegde beöordeelaars; is wijd en zijd onder de leden verspreid en voor een geringen prijs algemeen verkrijgbaar gesteld. Het is in eenen aangenamen, populairen stijl geschreven, soms meer redekavelende dan redenerende; maar overvloeijende van juiste opmerkingen, en telkens hetzelfde verzoenende en toch zelfstandige stelsel predikende en uiteenzettende, hetwelk geacht kan worden hierop neder te komen: Op den Staat rust eene onvolkomene, maar toch Staatkundige verpligting, om de armen te verzorgen. Hij moet daarin conciliatoir te werk gaan met de Kerk, die van hare zijde volkomen geregtigd en zedelijk verpligt is, maar nimmer

{==531==} {>>pagina-aanduiding<<}
gedwongen kan worden - hare armen te onderhouden. De Staat moet slechts toezigt hebben over kerkelijke en andere bijzondere liefdadigheid; maar zij moet door Staatscommissiën bestuur uitoefenen omtrent alle Staats-armverzorging, bijzonder van hen die werken kunnen.
De verdere inhoud van het werk is grootendeels gewijd aan de middelen die aangewend kunnen worden om de armoede te voorkomen, de armoede te verminderen en de armoede te lenigen. Eene bijlage toont aan, welk eene merkwaardige overeenstemming er bestaat tusschen het stelsel van den Schrijver en dat van de Heeren tydeman en heemskerk, waarvan het echter ook in enkele punten verschilt.
Nog vóór dit bekroonde werk door de Maatschappij was uitgegeven, mengde de geachte Schrijver zich in den strijd, die inmiddels tusschen de Schrijvers der ‘Denkbeelden’ van de eene, en de Heeren boer, grevelink, de sitter, six en mackay van de andere zijde was ontstaan, en resumeert en wederlegt in No. II in korte trekken die stellingen van de laatstgenoemde Schrijvers, welke met het stelsel van Staats-armenzorg in strijd mogten zijn. Wij zullen ons thans in dien strijd niet mengen, ten einde het ons vergunde bestek niet te overschrijden. Ook hebben wij van de Schrijvers der ‘Denkbeelden’ nog altijd de toegezegde wederlegging te wachten, die waarschijnlijk in meerdere bijzonderheden treden zal, dan in de bedoeling kon liggen van dezen Schrijver, wien het hier alleen om de handhaving van het hoofdbeginsel tegen het laisser aller en tegen de vermeende omnipotentie der kerkelijke en bijzondere liefdadigheid te doen was.
Op het Staathuishoudkundig terrein heeft de leer van de Heeren grevelink en boer c.s. eene deskundige tegenspraak of teregtwijzing gevonden in het werkje No. III, van den met lof bekenden Schrijver der ‘Beginselen van Staathuishoudkunde’, den Heer Mr. j.l. de bruyn kops. Ook deze had zijn stelsel (in een Hoofdstuk, over de Armoede, in gemeld werkje ontwikkeld), hetzelfde nagenoeg als dat van de overige voorstanders der Staats-
{==532==} {>>pagina-aanduiding<<}
armverzorging, tegen regtstreekschen aanval te verdedigen; en hij deed dit in eenige uitmuntende artikels in het Handelsblad: nader met een voorberigt, eenige belangrijke aanteekeningen en een aanhangsel, afzonderlijk uitgegeven. Hij toont juist aan, dat de genoemde tegenstrevers der Staatsbemoeijing met het armwezen, den Staat te zeer in het afgetrokkene, in zijnen normalen toestand, beschouwen, maar aan den thans in ons Vaderland gelijk elders bestaanden ziekelijken toestand geene genezing aanbrengen, welke niet beter dan door eene krachtige inmenging van den Staat in het armbestuur, zij het dan ook als transitoire maatregel, kan worden te weeg gebragt. Het is vooral uit dit gezigtspunt, dat dit werkje in onze beschouwing aanbeveling verdient. Waar de geëerde Schrijver over onderwijs en voortbrenging, als middelen ter voorkoming en vermindering van armoede gewaagt, betreedt hij een ander terrein, waarop hij bij geenen Staathuishoudkundige, ook bij de tegenstrevers der Staats-armverzorging niet, tegenspraak zal kunnen ontmoeten.
Maar geldt het de wijsgeerige ontwikkeling der huishoudkundige beginselen, waaruit het Pauperisme moet worden bestreden, dan vindt het stelsel van den genoemden Schrijver tegenspraak bij den Schrijver van No. IV. Dit werkje is zoo wijsgeerig (?) en afgetrokken, dat het geen cijfer, geen feit, geen eigennaam bevat, en als 't ware in de lucht schermt met geheel op zich-zelve staande, voor practische toepassing niet wel vatbare redeneringen. De Schrijver zegt, bl. 14, te zullen nagaan: 1o. welk gebruik ieder lid der Maatschappij, ter bevordering van zijn welzijn en welvaart, van zijne middelen en vrijheid maken moet; 2o. welke de ware beginselen der liefdadigheid zijn; en 3o. naar welke beginselen de Staat zijne handelingen, bijzonder met het doel om het Pauperisme tegen te gaan, te besturen heeft. - Is het doenlijk, een bepaald stelsel bij dezen Schrijver te ontdekken, het zal dit zijn: men moet den onschuldigen arme overlaten aan de individuële of kerkgenootschappelijke liefdadigheid; maar den schuldigen behoef-
{==533==} {>>pagina-aanduiding<<}
tige, zoo hij geen eenloopend gezel is, tot arbeid dwingen, waarvan de kosten door den Staat moeten worden gedragen. Wij nemen de vrijheid te betwijfelen, of die onderscheiding altijd mogelijk zijn zal, of de bijzondere en kerkelijke liefdadigheid alle onschuldige armen behoorlijk zal kunnen verzorgen, of het Staatsbelang dulden kan de schuldige eenloopende armen aan hun lot over te laten, enz.; maar bovendien achten wij dit stelsel alles behalve liefderijk, en uit een Christelijk beginsel zeker afkeurenswaardig. Is het niet Staatkundig, den schuldigen arme aan zijn lot en aan zijne wanhoop over te laten; het is veel minder nog Christelijk, den arme te verwaarloozen, wien men in eigengeregtigheid oordeelt door eigene schuld in behoefte gedompeld te zijn.
Laat ons liever van de hooge vlugt van dit wijsgeerig onderzoek op het historisch terrein terugkomen, en bij de inzage van No. V herinneren aan een belangrijk opstel van den Heer kemper, in de Nederlandsche Jaarboeken voor Regtsgeleerdheid en Wetgeving, D. XII, bl. 468 en volgg., een overzigt van de Letterkunde omtrent het armwezen in de zestiende eeuw. Wij hadden dit opstel mede op het oog, toen wij in onze vorige Boekbeschouwing, (Mei 1851) bl. 275, den Heer mackay mogten aanbevelen een blik te slaan op de vroegere geschiedenis van het armwezen in ons Vaderland en België; ten einde zich te overtuigen of niet de leer der Staats-armverzorging, wel verre van Revolutionnair of Communistisch te zijn, eene vrucht is der Reformatie en van Christelijke Staatkunde. Het blijkt uit het historisch onderzoek van den Heer kemper, dat de strijd tusschen Kerkelijke en Staats-armverzorging tijdens de Reformatie in België reeds bestond: dat de Roomsche geestelijkheid over het algemeen de kerkelijke armenzorg vasthield, terwijl vele verlichte Christenen van dien tijd, ofschoon zij zelfs de Roomsche Kerk niet verlieten, de inmenging van het Staatsgezag in de armverzorging, welke bij de Protestanten veelzins noodzakelijk gekeurd werd, krachtdadig voorstonden.
Een van de voornaamste voorstanders der Staats-armverzorging van dien tijd, een zeer edel en verlicht R.C.

{==534==} {>>pagina-aanduiding<<}
Christen, was johannes ludovicus vives, wiens levensschets, naar aanleiding van zijne vroegere studie, onlangs door den Heer kemper is in het licht gesteld. Wij willen, te gelijk tot aanbeveling van dit werkje, het volgende uit bl. 9 en 10 overnemen: ‘Het plan van armbestuur, dat vives voordraagt, komt op de volgende hoofdbeginselen neder. De Regering moet toezigt uitoefenen op alle gast- en weeshuizen zonder onderscheid, opdat het geld niet verkeerd worde uitgegeven. De Huiszitten-armen behoorden door twee schepenen in elke parochie te worden opgeschreven, met het getal hunner kinderen en met vermelding van hunne behoefte, hun vroeger leven, en van de oorzaken, waardoor zij tot armoede vervallen waren. Even zoo de bedelaars zonder vaste woonplaats. (De voorzorg, dat dit laatste op eene opene plaats zoude geschieden, ten einde de ongezonde lucht, die zij bij zich hadden, het stadsgebouw niet zoude indringen, geeft eene treurige gedachte van hunnen ellendigen toestand.) Allen die met de zorg over de armen belast waren, moesten de magt hebben om de onwilligen te doen opsluiten, wanneer zij zich wederspannig gedroegen. Bij de armbedeeling moest boven alles vastgehouden aan de waarheid, dat God aan het menschelijk geslacht als boete heeft opgelegd, dat het dagelijksch brood in het zweet des aangezigts zou gegeten worden. Geen arme mogt ledig zijn. Zelfs blinden moesten leeren hun brood te verdienen. Die een beroep gebrekkig kenden moesten daarin onderwezen worden. In de gasthuizen mogten zij, die weder gezond waren geworden, niet lang verblijven. Bijzondere zorg voor de krankzinnige armen werd aanbevolen. Bedelarij behoorde streng te worden geweerd. De kinderen der armen moesten van hun zesde jaar reeds ter school gaan. De meisjes moesten daarbij tot vrouwelijke handwerken worden opgeleid. Den Stedelijken Raad werd opgedragen jaarlijks twee van de meest achtingswaardige mannen te verkiezen, ten
einde onderzoek te doen naar het levensgedrag en de zeden der armen; zij moesten de bedeelden, die zich aan spel en dronkenschap hadden overgegeven, berispen enz.’

{==535==} {>>pagina-aanduiding<<}

Van de geschriften No. VI en VII, grootendeels toegewijd aan de regtskundige beschouwing der Armenwet van 28 November 1818, maken wij hier slechts melding, voor zoo verre zij in verband staan met de discussie over de beginselen, die de nieuwe Wet zullen moeten beheerschen. In het voorbijgaan willen wij slechts te kennen geven, dat de Heer boonacker ons geenszins heeft overtuigd, en dat wij met den Heer van nierop gaarne aannemen, dat de bedoeling der Wet van 1818 stellig geweest is, de onafhankelijkheid der Diakoniën ten opzigte harer armen-administratie te handhaven; de Predikant van leeuwen heeft vóór ettelijke jaren dit reeds zonneklaar, meenen wij, bewezen; maar deze strekking der Wet is en wordt nog dagelijks in de uitvoering en toepassing bitterlijk miskend.
Maar de Heer van nierop mengt zich ook in het groote vraagstuk van den dag. Wij meenden uit het betoog van den Schrijver, bl. 1-14, te mogen opmaken, dat hij te dien aanzien met de Heeren ten cate, tydeman en anderen nagenoeg eenstemmig denkt; doch in eene noot op bl. 5 geeft hij een coup de patte aan laatstgemelden, waaruit men zoude moeten opmaken, òf dat hij het werk niet geheel heeft doorgelezen, òf dat hij de bedoeling der Schrijvers miskent, die zeker geene économische plannen bedoelen, welke niet uit een moreel en juridisch gezigtspunt practicabel zouden zijn; doch men leze ook in No. III, bl. 57, volgg. wat de Heer de bruyn kops tegen dergelijke beschuldiging op historisch terrein aanvoert.
Het werkje van den Heer van nierop is echter bovenal opmerkelijk, om eenen bijgevoegden brief, door den tegenwoordigen Minister van Binnenlandsche Zaken, toen Hoogleeraar in de Regten te Leiden, op 12 December 1846 aan den Schrijver gerigt, waarin onder anderen het volgende voorkomt: ‘Ik ben van uw gevoelen, dat onder onze tegenwoordige inrigtingen de ondersteuning der armen jure slechts een burgerlijke gemeentelast kan zijn. Facto echter, en dit vergroot de moeijelijkheid voor den Wetgever, was zij hoofdzakelijk, en is zij nog, kerkelijke

{==536==} {>>pagina-aanduiding<<}
gemeentelast. Een ander geducht beletsel is onze gewone diakensleer, veel sterker, dan de Besluiten over de Wet v. 1818, doortrokken van “Nederlandschen zin.” De armen-bedeeling der kerkelijke gemeenten en godshuizen zou ik met de weldadigheid van een particulier evenmin op ééne lijn durven plaatsen, als de door Diaconiën bestuurde armenfondsen met bijzonderen eigendom. Die fondsen zijn, mijns inziens, geen eigendom der kerkelijke gemeente, veel min der Diakonie; zij zijn goed der armen, ten hunnen behoeve door de bestuurders volgens de reglementen te gebruiken. (*) En deze reglementen is het, geloof ik, hoog noodig aan de heerschappij eener algemeene Wet te onderwerpen, strekkende om een gebruik dier fondsen te verzekeren overeenkomstig zoowel met hunne bestemming, als met de burgerlijke regels der armenzorge; en om tevens eene werkzame magt van toezigt of oppervoogdij over alle kerkelijke en bijzondere armengestichten in te stellen.’ (†)
In de aankondiging van No. VIII vinden wij eenen geschikten overgang, om van de beschouwing der hoofdbeginselen in zake van arm-verzorging tot de beoordeeling der middelen te komen, welke hetzij tot voorkoming of tot leniging der armoede worden aangeprezen.
Deze Schrijver toch spreekt eerst over armverzorging en maatschappelijke betrekkingen in het algemeen, om daarna tot zijn eigenlijk thema te komen, dat de zorg van de Regering niet slechts zich over allen moet uitstrekken ter voorkoming en leniging der armoede, maar dat ook bepaaldelijk de Regering verpligt is en zich beijveren moet, om ‘door openbare verordeningen en instellingen ter bescherming en verzekering van de ver-
{==537==} {>>pagina-aanduiding<<}
schillende takken der volksbedrijvigheid’ op te treden. De Schrijver wil de verschillende standen in den Staat in afzonderlijke Corporatiën splitsen, en aan die verschillende Corporatiën of Broederschappen ook deel geven in de verkiezingen! ‘We zijn (roept hij bl. 30 uit) voorstanders van vrijheid van uitoefening van bedrijf; maar tevens verdedigers van volkomene, waarachtige vrijheid der werklieden, om zich, al of niet, onderling te vereenigen of te verbinden tot ligchamen, hetzij die gilden, broederschappen, ambachten, corporatiën of associatiën worden genoemd, en voor derzelver zamenstelling, inrigting en beheer, reglementen of verordeningen te ontwerpen, die zij zelve geschikt en noodig achten, om hunne belangen en eigene zaken op de beste en ordelijkste wijze te behartigen en aller lot te verzekeren, en om zoodanige reglementen, - ten einde daaraan de vereischte uitvoering te kunnen geven, - te laten bekrachtigen door de Regering, bij wege van Koninklijke besluiten of andere verordeningen. Wij verklaren ons bepaaldelijk tegen de oude gilden, met hunne gebreken; met hunne bevoorregtingen van bloedverwanten en van vrienden; met hunne onderdrukkingen van zoo veel personen en andere misbruiken’ enz. - Wij zijn nu nog niet zoo ver gekomen, om onze onbepaalde goedkeuring aan dit stelsel te hechten, - ofschoon wij ook wel willen toegeven, dat men bij de afschaffing der
gilden te ver gegaan is, en het goede wat daaraan verknocht was van bekwaamheids-proeve, spaarkas en dergelijke, met het verderfelijk monopolie en verdere verkeerdheden heeft afgebroken.
Naar den titel van het werk zoude men echter bij den Schrijver een meer duidelijken en populairen redeneertrant verwacht hebben dan doorgaans het geval is; maar de reden waarom in den titel van meesters en bazen der werklieden wordt gewag gemaakt, wordt op bl. 29 verklaard: het was slechts om aan dezen onder de oogen te brengen eene vertaling van ettelijke Duitsche stukken, welke als aanhangsel op bl. 36 en volgende voorkomen, doch die eigenlijk den hoofd-inhoud van het ge-
{==538==} {>>pagina-aanduiding<<}
heele boekje uitmaken, daar zij van bl. 36 tot 95, dat is tot het einde toe voortgaan.
Die vertaling geldt een rapport van het Staats-Ministerie aan Z.M. den Koning van Pruissen, met twee daarbij gevoegde ontwerpen: 1o. eener verordening, betreffende de inrigting van Raden van bedrijven (Gewerbe-Räthen), en verschillende wijzigingen der algemeene bedrijfregeling; en 2o. eener verordening over de inrigting van regtbanken voor de bedrijven (Gewerbe-Gerichten).
Die ontwerpen zijn allezins lezenswaardig, en verdienen ook onder de aandacht van onze Regering en Volksvertegenwoordiging gebragt te worden, ten einde, met het oog op de behoeften onzer Natie, en op soortgelijke instellingen in andere landen, daaruit tot het welzijn van den bedrijvigen middelstand en den arbeidsman, zooveel over te nemen als noodig en nuttig geacht kan worden tot voorziening in erkende behoeften. Vooral wat de livrets en de conseils de prud'hommes betreft, is bij andere Natiën ook voor ons nog veel te leeren.
Een ander middel niet slechts tot vermeerdering van voortbrenging, bevordering van algemeene welvaart, maar bepaaldelijk ook tot leniging der bestaande armoede en tot werkverschaffing aan behoeftigen - prees de Heer konijnenburg aan in No. IX, landöntginning als middel tot wering van armoede. Het werk werd reeds in 1850 uitgegeven door de Maatschappij Tot Nut van 't Algemeen; maar wij achten het zaak er thans nog eens bepaald op te wijzen, wat het slot van het boek betreft, waar de verdienstelijke Schrijver handelt over invloed der landontginningen op de behoeftige volksklasse, en waar hij, wien men, als practisch man, wel niet van Utopiën, of als Directeur der Koloniën van Weldadigheid, wel niet van Socialisme verdenken zal, uitdrukkelijk te kennen geeft, dat men aan hen die werken kunnen niets om niet geven moet, dat men de behoeftigen veel op het land moet en kan laten werken, dat land-ontginning zeer geschikt is als middel tot werkverschaffing. Hij verlangt vermeerdering van het aantal Landhuishoudkundige scholen; hij begeert Maatschappijën van landöntginning tot

{==539==} {>>pagina-aanduiding<<}
verzameling der meststoffen in elke stad; hij wil de Diakoniën met deze Maatschappijën in betrekking gesteld zien; maar vooral dringt hij almede op de aanstelling van Algemeene Armbesturen aan, waarvan hij op eene zeer vernuftige wijze de werkzaamheden in drie afdeelingen wenscht gescheiden te zien: ééne voor de geld-zaken, ééne voor het armen-patronaat, en ééne voor de werkverschaffing; terwijl hij eindelijk te kennen geeft, dat de bijzondere liefdadigheid hare hulp aan erkende behoeftigen voornamelijk tot deelname aan de Armbesturen en ondersteuning der Diakoniën moet bepalen; en ten slotte ook de ongenoegzaamheid van Diakonale ondersteuning doet uitkomen.
Wat ontginning vermag tot bevordering van welvaart en vermindering van armoede toont de Schrijver van No. X, van wien wij in onze vorige beschouwing eene mededeeling omtrent het Werkhuis te Gouda, thans eene andere omtrent Hoenderloo opnamen. Hij wijst daarbij ook aan, hoe wenschelijk het zij aan den werkman het uitzigt te openen om na verloop van tijd, met grooten ijver, een stukje gronds in eigendom of erfpacht te kunnen aanwinnen, hetgeen bij goede arbeiders de zucht verlevendigt om met de uiterste inspanning dit schoone doel te bereiken; wij hopen van harte, dat de opwekking van den geachten Schrijver aan de groote grondbezitters van Hoenderloo tot spoorslag strekken moge, om hunne arbeiders die gewenschte toekomst te doen bereiken. Maar dit boekje bevat nog vele andere, ook zedelijke en godsdienstige wenken, welke wij wenschen dat door velen mogen worden ter harte genomen.
Het opleiden van behoeftige knapen tot den landbouw is voorzeker een uitmuntend middel, om hen aan verwaarloozing, aan het werkhuis, aan bedelarij en bedeeling te onttrekken. Elke inrigting van dien aard zou schijnen, op de algemeene sympathie aanspraak te mogen maken; dat dit evenwel niet het geval is, blijkt uit No. XII, waarvan de toezending ons noopt, eenige oogenblikken bij de opgerigte vereeniging Nederlandsch Mettray, en bij de daartegen gerigte afkeuring te vertoeven.

{==540==} {>>pagina-aanduiding<<}

De afkeuring betreft eigenlijk alleen dit punt, dat het nieuw Mettray, blijkens No. XI - het Reglement der Vereeniging - voor hulpbehoevende en verwaarloosde knapen is opgerigt, terwijl de Schrijver van No. XII integendeel eene dusdanige inrigting voor brave, oppassende hulpbehoevenden verlangde, en voor de verwaarloosden niets anders over heeft dan eene vermaning en een gehed; maar hen tot waarschuwende voorbeelden voor anderen stellen wil! Zou hij in waarheid een menschenvriend mogen heeten, die ten opzigte van ongelukkige verwaarloosde kinderen - wier droevig lot toch niet aan eigene schuld te wijten is - met zoo weinig meent te kunnen volstaan? - Wij vinden zijn denkbeeld uitmuntend, om voor brave, oppassende hulpbehoevende jongelingen en jonge dochters eene landbouwkundige school op te rigten, waar zij verder gevormd worden, en van waar zij, zedelijk-godsdienstig en maatschappelijk-bekwaam, door een goed uitzet of met een eigen stukje gronds, in staat gesteld worden, eigen verdiend brood te eten; - maar het komt ons voor, dat deze inrigting de andere niet zoude uitsluiten; beiden staan op zich-zelve: het eene zal een gesticht van belooning, het andere een gesticht van strenge tucht moeten zijn; gelijk men voor bedelaars en vagebonden straf-inrigtingen, voor den valide behoeftige, wien 't aan werk, maar niet aan lust om te werken ontbreekt, een minder gestreng werkhuis zal kunnen hebben. Wij kunnen derhalve de poging der oprigters van het Nederlandsch Mettray toejuichen en schragen, hun aanbevelende met een zuinig bestuur en niet te kostbare inrigtingen, eene gestrenge tucht en sobere voeding te vereenigen; - doch tevens mogen wij gaarne lijden, dat Philantropus of eenig ander armen-vriend aan het tweede Mettray ook een
ander Monthyon overstelle, en als prijs voor bijzondere verdienste de plaatsing in eene deugd-loonende inrigting voordrage: - doch daar zal men een harden kamp te strijden hebben tegen eigengeregtigheid en huichelarij!
Op het Protestantsch gesticht te Montfoort hopen wij bij eene nadere gelegenheid eens terug te komen.

{==541==} {>>pagina-aanduiding<<}

Nu nog, naar aanleiding van No. XIII, (*) een woord over een ander middel van armen-hulpe: het verhuren namelijk van gezonde, behoorlijk ingerigte woningen tegen matigen prijs. Met genoegen maakten wij kennis met het hier bedoelde Reglement, omdat het, behoudens enkele wijziging, zeer geschikt is om ook voor andere steden dan Utrecht tot gids te verstrekken, in het oprigten van soortgelijke vereeniging tot aankoop en verbouw of aanbouw van woningen, ten einde te voorzien in eene der eerste behoeften van een armoedig gezin, van welker vervulling zoo veel afhangt voor zedelijkheid, reinheid, en ligchaamskracht. - Het zal bij zoodanige Vereeniging altijd veel op eerlijke en zuinige werkbazen en naauwgezette administratie aankomen; maar het ligt in den aard der zaak, dat waar dit gevonden wordt, zonder merkbare opöffering het gewenschte doel gereedelijk zal kunnen worden bereikt; zóó zelfs, dat, bij eenige uitbreiding der zaak, de maatregelen der Vereeniging ook op die huis-bazen van invloed zal moeten zijn, welke tot dusverre hunne slechte krotten duur door den arme lieten betalen.
Ten besluite van deze beschouwing willen wij thans nog eens stil staan bij de middelen, die in sommige onzer provinciën worden aangewend of aangeprezen tot leniging en vermindering van den armen-nood. No. XIV, XV en XVI leveren ons daartoe de stof.
Aan eene Commissie uit de Predikanten-Vereeniging in Noord-Brabant was de beantwoording opgedragen der vraag: ‘Welke middelen staan der Kerke ten dienste, ter voorkoming of bestrijding van het Pauperisme in Noord-Brabant?’ Deze Commissie bragt op de vergadering van 1850 een verslag uit, waarin vooreerst de oorzaken worden nagespoord, welke tot vermeerdering der armoede

{==542==} {>>pagina-aanduiding<<}
in de Protestantsche gemeenten in Noord-Brabant aanleiding gaven en medewerkten, en daarna de middelen worden aangewezen, welke (naar het oordeel der Commissie) der Kerke, ter voorkoming of bestrijding van het Pauperisme in Noord-Brabant, ten dienste staan.
Dit rapport, in No. XIV te vinden, heeft, gelijk men wel vermoedt, eene sterk gekleurde kerk-genootschappelijke strekking; maar het is toch met veel bezadigdheid en welwillendheid jegens andersdenkenden gesteld. Het betreft alleen de Protestantsche armen, en het wijst alleen aan, wat de Kerk doen kan. De aangewezen middelen moeten deels tot voorkoming, deels tot bestrijding van het Pauperisme werken. Tot de eersten worden gebragt: toezigt op het onderwijs, patronaat voor arme kinderen, opleiding der jongelieden in landhuishoudkundige scholen of gestichten, en wat dies meer zij. Onder de middelen ter bestrijding der armoede, wordt classificatie der armen aanbevolen, armen-patronaat, werkverschaffing aan valide armen, tegengaan der bedelarij, land-ontginning, enz.; en eindelijk stelt de Commissie de oprigting voor van een Provinciaal Subsidie-Armenfonds. De zaak is overigens aangehouden, en wij verlangen uit een volgend verslag te vernemen, wat de Noord-Brabantsche Predikanten in deze zaak hebben kunnen en willen uitrigten.
No. XV behelst óók een rapport, uit den aard der zaak meer omstandig en volledig en van meer algemeene strekking: het betreft den toestand der arbeidende platte-landsbevolking in Friesland. Het tafereel, van dien toestand opgehangen, is niet zeer bemoedigend, zoowel wat het maatschappelijk en huiselijk leven en de blijken van Godsdienstige vorming betreft, als ook wat den materiëlen toestand in vele gemeenten aangaat. Als oorzaken van dit laatste worden deels overbevolking in sommige streken, deels hooge pachten, geringe dagloonen, onverstandige armenbedeeling, onberaden huwelijken en gebrek aan spaarzaamheid genoemd. Ten slotte worden middelen aangewezen, om in den ongunstigen toestand verbetering aan te brengen. Hier vindt men weder onderscheidene

{==543==} {>>pagina-aanduiding<<}
wenken, waarmede de practikale armverzorger zijn voordeel doen kan. Wij willen, ten proeve, er iets uit overnemen; op bl. 33 leest men: ‘Men treft bij vele armbesturen de gewoonte aan, om gedeeltelijk onderhoud aan een arbeider uit te reiken, waardoor deze wordt in staat gesteld, om met minder verdiensten dan de overige arbeiders, die vroeger met hem gelijk stonden, te bestaan. Hieruit vloeit natuurlijk voort, dat de eerlijke en nijvere arbeider, zonder eene dergelijke ondersteuning, de concurrentie van hen, bij het aannemen van werk niet kan doorstaan, en dien ten gevolge aan gebrek en ellende prijs gegeven, uit den aard der zaak er toe besluiten moet, om eveneens tot de armenkas zijne eenige en laatste toevlugt te nemen. Men zou er, mijns bedunkens, zeer geschikt in kunnen voorzien, door de Armbesturen de gelegenheid te geven, om hen, die gezond en frisch van ligchaam, de administratie lastig vallen, en daardoor niet alleen hen-zelve, maar ook anderen ten laste van haar brengen, te verwijzen naar een ver afgelegen oord, waar zij werk en verdienste kunnen vinden, of althans minder kostbaar kunnen geplaatst worden dan in de bedelaars-koloniën. Ook zedelijker wijze beschouwd, was dit eene hoogst wenschelijke zaak.’ - Op bl. 35: ‘Bij alle pogingen om de noodzakelijkste verbeteringen aan te brengen, zoude ik immer beginnen met op den voorgrond te plaatsen: materiële verbetering. Materiële en zedelijke verbetering toch beiden staan bij de arbeiders, even als bij allen, in een naauw verband tot elkander; de pogingen tot verbetering van deze moeten heilzaam werken op de bevordering van gene.’ Op bl. 37 wijst de Schrijver ook aan, door welke middelen men reeds begonnen is den invretenden kanker van armbedeeling in sommige streken te bedwingen. - Belangrijke staten der personele omslagen en daaruit verleende armen-subsidiën vindt men ten slotte.
Gelijk wij met den Heer blaupot ten cate begonnen zijn, willen wij ook met hem eindigen en wel in zijne nieuwe betrekking als Voorzitter der Algemeene Vereeniging tegen het Pauperisme, waarvan wij, in No. XVI,

{==544==} {>>pagina-aanduiding<<}
het eerste verslag voor ons hebben, en als medewerker aan een nieuw Tijdschrift voor het Armwezen, hetwelk men in Groningen wenscht op het touw te zetten.
Dit Verslag is opmerkelijk, in de eerste plaats om de berigten, welke daarin zijn opgenomen, omtrent hetgeen in vele gemeenten van de provincie Groningen tot werkverschaffing aan de behoeftigen wordt gedaan. Wij willen er twee proefjes uit vele van mededeelen. Van eene Vereeniging tot hulp voor vlijtige armoede, die vier dorpen omvat, leest men bl. 8: ‘Opgerigt in 1847, toen de nood ook daar zeer hoog geklommen was, stelde deze Vereeniging zich dadelijk ten doel, om de bedelarij uit te roeijen en werkzaamheid aan te moedigen. Zij verzocht, en met een gunstig gevolg, aan de ingezetenen, wekelijks zoo veel aan de kas der Vereeniging af te staan, als zij anders gewoon waren in aalmoezen bij de deur uit te reiken. Voor dit geld pachtte men heidegrond en liet men dezen grond door werk-behoevenden ontginnen en bearbeiden tot de vlasteelt. Voorts liet men bezems binden, brandhout zagen, steenen zoeken, ropen draaijen. Het verlies was betrekkelijk zeer gering; want met eene jaarlijksche opöffering van ruim f 139. - heeft men niet alleen door de armen ruim f 2351. - aan arbeidsloonen laten verdienen, maar heeft men tevens de bedelarij uitgeroeid, de spaarzaamheid bevorderd, het schoolgaan van arme kinderen verbeterd, en de subsidiën der Armbesturen kunnen verminderen.’ Zoo ook, bl. 9: ‘Van Burum werd berigt, dat men daar eene inschrijving geopend had tot een Fonds van waarborg tegen verlies, en de pogingen, om de minder gegoeden, vooral door vlasteelt aan het werk te helpen. Er was weldra voor f 2000. - ingeschreven. Men had voorts land gehuurd, laten bewerken en met lijnzaad bezaaijen; terwijl de Armen-kas voorschotten verleende. Het eerste jaar had winst opgeleverd; het tweede een gering verlies; de twee volgende jaren eene matige winst. Het Fonds van waarborg was dus nog niet aangesproken; de burgerlijke
subsidiën voor de armen waren zeer

{==545==} {>>pagina-aanduiding<<}
verminderd en Kerkelijke of Diakonie-armen kende men niet!’
In de tweede plaats echter is dit boekske belangrijk, omdat daaruit blijkt, dat men in de Provincie Groningen er aanvankelijk in geslaagd is, en, naar wij hopen, verder in zal slagen, om eenige meerdere éénheid tusschen de verschillende Armbesturen in dezelfde Provincie tot stand te brengen; reeds berigtten wij in onze vorige beschouwing, Mei 1851, No. VI, bl. 260, dat daartoe een plan was beraamd. Thans is dit voornemen verwezenlijkt, en heeft men een reglement daargesteld, hetwelk uitermate geschikt schijnt te zijn, om, met behoud der zelfstandigheid en onafhankelijkheid van de verschillende besturen-zelve, meer en meer éénheid in beginselen van armverzorging, en onderlinge hulpe en goede verstandhouding bij de Armbesturen te weeg te brengen. Mogten ook in andere Provinciën soortgelijke vereenigingen tot stand komen, het zoude voorzeker de uitvoering der Wet op het Armbestuur, die toch eindelijk wel eens komen zal, zeer veel gemakkelijker maken, ja zelfs daartoe eene bij uitnemendheid goede voorbereiding zijn.
Wij zijn minder ingenomen met het denkbeeld van een Tijdschrift voor het arm-wezen, immers zoo als men dit te Groningen schijnt te willen inrigten. Wij vreezen, dat, bij zoo groote verscheidenheid van inzigten, onder de mede-arbeiders, met wier medewerking men zich vleit, de éénheid van rigting te veel zal verloren gaan, en beginselloosheid, twist-geschrijf en verdeeldheid den boventoon voeren zullen. Ziet men kans om deze struikelblokken weg te nemen, dan zal zeker eene verzameling van belangrijke (vooral niet lang-dradige) stukken over hetzelfde onderwerp, eene vraagbaak voor de Armbesturen, een overzigt van binnen- en buitenlandsche brochures of werken over het vak, en wat dies meer zij, zeer veel nut kunnen aanbrengen.
Welligt zullen dan ook deze onze beschouwingen in dat Tijdschrift kunnen worden voortgezet; naar wij hopen met behulp eener meer verdienstelijke hand dan de onze,

{==546==} {>>pagina-aanduiding<<}
en op breedere schaal dan de enge ruimte van de Vaderlandsche Letteroefeningen ons vergunt.

h.j.v.




De Vrouwen van het Leycestersche tijdvak, door A.L.G. Toussaint. Iste, IIde en IIIde Deel. Te Amsterdam, bij G.J.A. Beijerinck. 1849, 1850. In gr. 8vo. f 10-50.

De titel van het werk doet denken aan iets in de vrouwen van het genoemde tijdvak, 't welk haar van de vrouwen van vroeger of later tijd, in karakter, beginselen of levenswijze onderscheidde; of aan vrouwen, die een' gewigtigen invloed op de gebeurtenissen van dat tijdvak hebben gehad.
Het eerste kan de bedoeling der hooggeachte en begaafde Schrijfster niet zijn geweest, daar het verschil van zeden zich nimmer tot zulk een' engen tijdkring bepaalt. Het zou ook moeijelijk wezen in de dames van het Leycestersche tijdvak, zoo als ze hier voorkomen, en onze schoonen van den tegenwoordigen tijd, treffende tegenstellingen aan te wijzen.
Derhalve zal 't tweede gezigtspunt het gekozene wezen. En dit zoo zijnde, heeft men reden om te verwachten, dat meer dan ééne vrouw, in deze romantisch voorgestelde geschiedenis, een zeer gewigtige rol op het Staatstooneel vervulle. Een moeijelijke taak, daar het behandelde tijdvak te weinig edels en te weinig laags, zelfs in de voornaamste Staatslieden, heeft opgeleverd, om, bij de beminnaren van deze soort van lektuur, eene levendige belangstelling, in de handelende personen, op te wekken.
Iets anders, meenen wij, zou het zijn, afgezonderd van eigenlijke romantische inkleeding, en zonder bijvoeging van verbeeldingspersonen, dit deel der Vaderlandsche geschiedenis, voor een ander soort van lezers, fragmentsgewijze uit te werken, in zulk een fraaijen stijl, als de Schrijfster heeft, en gelijk er verscheidene zulke

{==547==} {>>pagina-aanduiding<<}
fragmenten in dit verhaal voorkomen. Dit zou, voor liefhebbers (te onderscheiden van eigenlijke beoefenaars) van onze geschiedenis, veel licht kunnen verspreiden over de wrijving tusschen den Britschen aanhang en de partij der Hollandsche Staten, met de gevolgen van dien: de Staatsregeling zoo als die, ware Prins willem I langer in 't leven gebleven, niet zou zijn geworden; doch nu tijdens maurits werd.
Zulke tafereelen, gelijk er, b.v., D. I, bladz. 247 en volgg., D. II, bladz. 33 en volgg. en D. III, Hoofdstuk IV, uit de wèlversneden pen der Schrijfster zijn gevloeid, zouden (dit tijdvak den voorkeur schenkende) aan minder zwarigheden, hier niet overwonnen, onderhevig zijn geweest. Bij de behandeling der gebeurtenissen, in den vorm van een' historischen roman, was er te veel behoefte aan eene fictie, tot welke geen aanleiding in de geschiedenis bestaat, en die hier is aangebragt in de rollen aan zoo vele vrouwen bedeeld; rollen, die dáárom, zelfs in deze verdichting, geen waarschijnlijken invloed op den loop der zaken konden hebben. Vandaar ook, meenen wij, dat het der Schrijfster niet mogelijk was er ééne te scheppen, die, zonder de gebeurtenissen geheel te miskennen, als de spil der intrigue - de val van leycester en de triumf der Staten van Holland - onmisbaar kan worden geacht.
Om dit te staven is eene korte beschouwing der Dames noodig.
Deliana, de zestienjarige dochter eens boekdrukkers, die in het werk zoo dikwerf voorkomt, dat zij wel eene hoofdfiguur mag heeten, is de eerste die men leert kennen. Om haar aan het geheel te hechten, werkt zij mede tot het heimelijk doen drukken van stukken ten nadeele van Koningin elizabeth en van leycester, en zulks ter liefde van een Engelschen taalmeester, die, norsch en grillig, hare genegenheid meestal afstoot, en (daar deze persoon eene verkleede vrouw is) ook niet kan beantwoorden. Toch bemint zij die persoon met eenen hartstogt, welke haar alles, ouders en goeden naam, doet opöfferen, alle gevaren doet trotseren, en later krankzinnig maakt. Haar invloed op de Staatsge-
{==548==} {>>pagina-aanduiding<<}
steldheid is nietig, daar de bedoelde stukken weinig uitwerken; haar karakter, hoe fiks ook beschreven, is niet natuurlijk; terwijl het wegzinken harer jeugdige Godsvrucht geen bewijs is voor de kracht van goede beginselen, welke Ref. boven alles steeds in deugdzame idéalen wenscht te vinden, en dus ongaarne hier mist. Eene type van een Hollandsch meisje, uit de dagen, die men zich zoo gaarne als degelijk voorstelt, is zij derhalve niet.
Veel méér daarvan hebben de Mevrouwen prouninck en leoninus als huismoeders; doch deze blijven buiten het Staatsbedrijf.
Meer aandeel aan dit laatste heeft de Prinses de chimay. Op hare soirées verschijnen lieden van verschillende kleuren en standen; doch ook dáár leiden die bijeenkomsten tot geen gewigtige gevolgen: in stede van eene Mevrouw de staël te wezen, die den geest harer bezoekers beheerscht, is zij dupe van hare karakterloosheid en zoogenaamd misdrijf: eene karakterloosheid, die wij niet voor eene gelukkige vinding houden. - Zien wij hare beschrijving (ook als een bewijs, hoe de Schrijfster meesteresse is in den stijl). Na de verwarring in de kleedkamer en de veronachtzaming der kleeding van de Prinses beschreven te hebben, laat zij volgen: ‘Zóó uitgedoscht, of liever zóó ongekleed vinden wij de Prinses te midden van die wanorde (zij mogt op dit oogenblik ten minste een boetvaardige zondares heeten). - Want in waarheid, wij vinden haar geknield en biddende met diepen ootmoed, met strenge aandacht en onder gloeijende tranen. En ziet zij bidt, niet voor zich zelve, niet om eenige teug uit eenige bron van aardsche vreugd, niet om het afkeeren van eenig leed, haar wachtend; maar zij bidt voor een ander, voor eenen man, voor haren echtgenoot. Neen zeker de Prinses is geene schuldige vrouw, niet in dien zin, als men haar gelooft (t.w. als zedeloos). Zij is slechts eene vrouw, door anderer schuld en door eigen onvoorzigtigheid in eenen valschen toestand gebragt; in dubbelzinnige omgeving verward, en zonder die rijpheid van verstand, die helderheid van oordeel, die vastheid van beginselen en die kracht van wil, om zich in

{==549==} {>>pagina-aanduiding<<}
zulken toestand te gedragen met den moed en de waardigheid en de kalmte, die voor iedere vrouw voegzaam ware geweest, maar die in haren stand zeker onmisbaar was. Mevrouw de gasparin, die van ieder ongelukkig huwelijk der vrouwe de grootste helft der schuld toekent, zou zeker op deze hooggeboren vrouwe een' zwaren steen der veroordeeling werpen; want, zij had haren man verlaten, terwijl zij gelukkig waren in hun huwelijk, en terwijl haar gemaal persoonlijk tegen haar niets kwaads had bedreven. Ook was zij tot die scheiding gekomen in een oogenblik van vrome opgewondenheid, in eene vlaag van brandende geloofsijver, onder den indruk van edele verontwaardiging en smartelijk zielenwee en zeker niet zonder een' bangen tweestrijd tusschen hare gemoedelijkheid en haar hart. Het was geweest met de huivering eener edelmoedige ziel tegen laagheid en verraad, en met den angst eener vrome en schuwe duive voor ontrouw aan God. De Prins van chimay had de zaak van zijn vaderland verraden en verlaten voor de dienst van den Spaanschen Koning, en zijn geloof verloochend voor de eeredienst van den Paus. Voorwaar geen klein vergrijp in die tijden. Verward, verbijsterd, teleurgesteld en verontwaardigd, tot in 't diepste der ziel geschokt, had de ijverige Protestante in den dubbel verraderlijken man opgehouden den echtgenoot te zien, dien zij zelve trouw had gezworen, en zij zelve vergat, dat zij echtgenoote was zoowel als Christin, en zij zelve vergat den eed dien zij had gezworen; zij ook verraadde en werd ontrouw, waar zij voor ontrouw en verraad verachting wilde toonen; zij verliet haren gemaal en zij trok zich terug in het vaderland, dat hij niet meer het zijne achtte. Vrienden en verwanten keurden dien stap goed; in hun eerste ergernis over het verraad van den Prins en over de wijze waarop hij het uitvoerde en de omstandigheden die het vooraf
gingen en volgden; voelden eenige voldoening voor hun gekrenkt gevoel van eer en vaderlandsliefde, door dit openlijk bewijs van afkeuring eener vrouw, die toonde, haar vaderland en hare

{==550==} {>>pagina-aanduiding<<}
geloofsbelijdenis meer lief te hebben dan haren gemaal. Maar er is iets, dat de goedkeuring van aanverwanten en vrienden en zelfs de toejuiching van geheel een land niet kan geven, en niet kan vergoeden waar het verloren is: de duurzame rust bij een overijld besluit in hartstogtelijkheid uitgevoerd en zelfvoldoening als men in den strijd van pligten den hoogsten vergat, om den ligtsten te volbrengen, omdat die beter dan de andere met onze eerste indrukken en opvattingen strookt. Zoo als iedere overspannen handeling, iedere onnatuurlijke daad, bragt die der Prinses ook hare eigene straf met zich.’
Wij zeiden karakterloosheid en vonden daartoe grond in de hier boven in curçijf gedrukte woorden en in de volgende, eene bladzijde later voorkomende: ‘Eene vrouw, die zich eigenwillig scheidt van haren gemaal, zich berooft van haren eersten en natuurlijken steun, plaatst zich in eene stelling, die niet alleen hare groote moeijelijkheden heeft in de maatschappij, maar die in haar zelve, in haar eigen hart hare gevaarlijke terugwerking heeft, en men moest meer zielskracht meer kalme wijsheid, met sterkte tegen indrukken, met vastheid van beginselen, en vooral meer waarachtig praktikaal Christendom hebben dan de Prinses op haar twintigste bezitten kon om haren nieuwen toestand, ten aanzien van het vaderland en haar zelve, met waardigheid te dragen.’ Wij houden die karakterloosheid voor geene gelukkige vinding, omdat zulk een gebrek geene andere dan flaauwe personen oplevert, welke de lezers niet aan zich kunnen hechten. Liever hadden wij de Prinses gemist, hoe vele moeite er ook aan haar besteed zij, dan haar zóó beschreven en beoordeeld te zien; want wij hebben te diepen eerbied voor gehechtheid aan ware Godsdienst en reine vaderlandsliefde om geene smart te gevoelen, als aan deze een minderen rang onder de pligten wordt toegekend. Staat er geschreven: dat de vrouw haren man zal aanhangen, er staat ook: die vader of moeder, zoon of dochter (dat zal toch wel beteekenen: die eenig schep-
{==551==} {>>pagina-aanduiding<<}
sel) lief heeft boven mij, is mijns niet waardig. - Verder: onbaatzuchtige verkleefdheid aan het land onzer geboorte is zulk een rein, boven alle zinnelijkheid verheven gevoel, dat niets er bij kan worden vergeleken. In alle andere hartstogten, genegenheden, of pligtsvervullingen, kan zich een uitzigt op belooning, of op lateren gelukstoestand mengen; maar deze liefde is daar boven verheven: meestal is men er zelfs het slagtöffer van; gelijk de geschiedenis op zoo menige bladzijde leert. Zij is
misschien de eenige deugd, wier belooning alleen bestaat in 't bewustzijn van volbragten pligt. De dichteres stelt die echter hier lager dan de trouw aan den gemaal, zij deze ook landverrader en Godsdienstverzaker en moordenaar. Wij vragen het haar: hoe zou eene vrouw, vervuld met zulke verhevene grondbeginselen, als er noodig zijn, om pligtshalve, den man, dien zij met jeugdige liefde bemint; met wien zij gelukkig was; voor wien zij, na de scheiding, nog veel en vurig bidt, te verlaten, en zoo een onberekenbaar zwaar offer aan 't geweten te brengen - hoe zou die vrouw, om de opöffering harer rust, straf verdienen? straf gevoelen? - tenzij weemoed over het, door eens anders misdaden, verloren geluk, straf moet heeten. - Indien het zoo ware, dat duurzame rust, gelijk hier (D. I, bl. 100) gezegd wordt, door niets kan worden vergoed, dan ware ook het grofste égoïsme, de meest stoïsche onverschilligheid jegens goed en kwaad: de hoogste wijsheid, de verhevenste deugd. Welk eene zedeleer! Maar wij beschouwen dit alles als minder doordacht neêrgeschreven, daar het in strijd is met gideons opvatting van verdraagzaamheid (D. II, bl. 152) waar deze ook ‘de gloed van den overijver’ verschoond en tegen misvatting wil verzekerd hebben. Waarschijnlijk om de vroeger aan de Prinses ten laste gelegde zwakheid van beginselen te staven, is de betrekking met den Jonker de maulde haar toegedicht. Eene betrekking die, door de te dikwerf vermelde wenschen van den jonkman, verre is van zedige denkbeelden te wekken. Maar zij is hier geheel niet zwak. Zij is in deze betrekking nog minder coquette dan in-
{==552==} {>>pagina-aanduiding<<}
trigante. (*) Ofschoon zij wel eenige ingenomenheid heeft met hare schoonheid en bewustheid van derzelver kracht, is geene behaagzucht, geen lust om met mannenliefde uit ijdelheid te spelen, hare drijfveer tot de gewraakte gemeenzaamheid. Nog minder deelt haar hart er in; alleen de wensch om een luitenants-plaats aan een Italiaan, niet van de beste soort, te bezorgen, doet haar haren goeden naam prijs geven. Het is waar, zij was, door geldschuld, in de magt van dezen en daarbij tot dankbaarheid aan hem verpligt, omdat hij de commissie van haren gemaal om haar te vermoorden, niet had volvoerd. Wij begrijpen echter, daar ook hij niet inwerkt op den loop der zaken, de noodzakelijkheid van deze figuur niet, evenmin als die van de Prinses-zelve; tenzij alleen om de gelegenheid die zij aanbragten tot het leveren van fraaije persoonsbeschrijvingen.
Wij hebben ons bij deze Dame eenigzins lang opgehouden, omdat zij zoo menigvuldig in het werk voorkomt, en er veel moeite aan hare beschrijving is besteed. Omtrent de overige vrouwen kunnen wij korter zijn. De zamenzwering door een aantal Dames gesmeed, heeft ons zeer teleurgesteld. Toen wij dien kring van schoonen, bij Mevrouw van wittenhorst vereenigd, en, door fabiaan en de weduwe van hemert, zoo zeer in beweging gebragt zagen, dachten wij den aanvang van eene intrigue te zien, die, door het geheele verhaal heen, rijk zou zijn in gevolgen. Zij is dat echter niet. Als het op handelen aankomt, worden de vrouwtjes bevreesd, en beginnen zij, zelfs wat heel hartstogtelijk, te kibbelen. Eene der hoofdpersonen is de reeds genoemde weduwe van hemert, eene vrouw, om den dood haars echtgenoots, die naar krijgsregt was veroordeeld en bij leycester geene genade gevonden had, door wraakzucht gedreven, en te gruwelijk-fraai geteekend, waar ze verhaald hoe zij-zelve het afgeslagen hoofd haars gemaals weder aan den romp heeft gehecht. Zulk eene daad is

{==553==} {>>pagina-aanduiding<<}
voor ons gevoel stuitend en strijdt tegen onze begrippen van het schoone. Het verschrikkelijke eischt verhevenheid. Als, bij voorbeeld, eene vrouw, gelijk wij elders lazen, om haren man te redden, zich aan diens vervolger vasthecht, met hem, op den rand van een afgrond, worstelt en zich, aan hem geklemd, in de diepte stort, dan slaan wij met deelnemende huivering het tooneel gade, zijn opgetogen bij zoo veel liefde en moed, en staren de heldin met bewonderende deernis na. Maar de Schrijfster houde het ons ten goede: eene vrouw, het afgeslagen hoofd van een geliefden echtgenoot aan diens bloedigen romp met naald en draad weder vasthechtende!!!... En toch is haar hartstogt fraai beschreven. - Men leze: - - ‘Met hoedanig eene mengeling van vreugde en rouwe ik dat dierbaar overschot van mijn liefste ontving, kon mijne tonge niet uitspreken; mijne tranen toonden mijnen dank. Maar 't was mij niet genoeg mijnen doode weêr te hebben; ik wilde, dat hij als een achtbaar heer en edelman in de graftombe zijner voorouderen zoude rusten, niet als een onthalsde misdadiger; ik begeerde, dat het diere hoofd weêr zou vastgehecht worden aan den bloedigen romp....’
‘Groote God! riepen de vrouwen, verbleekend, wie heeft zich gevonden om dat voor u te doen?
Niemand, hernam de jonge vrouw kalm, zoo deed ik het zelf.
Eene rilling ging de andere vrouwen over de leden, terwijl zij haar aanzagen; sommige weken een paar schreden van haar terug.
Daarbij ik wilde niet, dat andere hand, met liefdeloozen afschuw mijn dierbaren zou handteren. Deze mijne eigene handen togen hem het gewaad aan van een ridder der Vliesorde als hij was, dat roode purperfluweel, dat hem zoo goed stond, met de prachtige gouden keten op de borst. Deze handen sloten den kraag vast om den hals; opdat de sporen der wreede mishandeling gedekt werden (wierden). Deze handen schikten hem het sierlijke haar te regt langs het edele voorhoofd. Deze handen drukten hem de oogen toe, dat zij zich

{==554==} {>>pagina-aanduiding<<}
sloten als in den slaap, vouwden de zijne inéén, als tot het gebed en legden hem dus neêr in de opene lijkkist; daarna knielde ik daar nevens en heb gebeden en gewaakt, dag en nacht aanéén, in de verlichte kapel, tot het onderscheid van dag en nacht voor mij verloren ging, en eerst toen de nooddwang het vorderde, dat ik mij scheidde van mijnen lubrecht, gunde ik hem de rust in de graftombe bij zijne vaderen; maar eer ik de kapel uitging, deed ik, neêrgeknield, voor de tombe, een' plegtigen eed: bloed voor dat vergoten bloed, en geregtigheid over dat strenge regt; dit zou ik verkrijger door welk middel ook en ten welken koste ook, eer zou ik de taak van mijn leven niet afgedaan achten, noch om de ruste van den dood durven smeeken, hoe moede ook van 't bange leven! en toen ik dien eed gedaan had en dien bezegeld met een' kus op het koude lijkgesteente, toen verliet ik de kapelle, gesterkt met moed en kracht en vasten wil om dien eed te houden.... En van toen af heb ik niet meer anders geleefd, dan voor 't volbrengen van dien. Vraag nu of ik wèlberaden ben.’
‘Mij huivert van zulke beradenheid!’ zeî eene der andere.’ - En niettemin laat deze vastberaden vrouw zich, door van oldenbarnevelt, met een zoet praatje, onverrigter zake naar huis zenden!
Nog eene vrouw komt veel en veel bedrijviger voor. Het is Lady margaret douglas scheffield, lang in dit werk verborgen onder den naam van fabiaan, den reeds gemelden Engelschen taalmeester, en zich ook wel genoemd hebbende Lord derby. Als gescheidene gade van leycester voedt zij tegen dezen, en als aanhangster van maria van Schotland en ijverig Roomschgezinde, tegen elizabeth van Engeland, een gloeijenden haat en wraakzucht. Haar karakter kan men afmeten uit de beschrijving, die zij-zelve (D. II, bl. 144) van eene ontaarde vrouw geeft: ‘Ik weet hoe vrouwen zijn kunnen,’ zegt ze, ‘tot verhevenheid toe zonder zelfzucht en tot alle offers in staat, in schijn, maar inderdaad veel eischend, meer dan mannen, en meer dan deze nog hechtend aan hare eischen; en bij teleurstelling, van engelen, die ze

{==555==} {>>pagina-aanduiding<<}
schenen, zich omtooverend tot duivelinnen, tot verraderessen, tot moorderessen, tot alles; dan is daar geen boosheid voor hare wrake te stout, geene misdaad te zwart, geen gruwel te groot, waar zij door hartstogt gedreven worden, om zich te wreken.’
En echter is er iets goeds in dat karakter bij het einde blijkende, en veel tragisch in dat einde; waarom het ons slechts hindert, dat ook zij niets wezenlijks tot het groote doel, leycesters val, bijdraagt.
De andere vrouwen komen maar even te voorschijn en onder deze is vrouwe johanna van darthuizen, als de afbeelding eener bazinne, naar den aard voorgesteld, en even zoo, in edeler zin, de dochter van sonoy; die, hoewel spade, iets degelijks, tot den tijd behoorende, te doen krijgt.
Het blijkt, dat wij niet zéér ingenomen zijn met de schildering der Dames, hoe kunstig verscheiden ook gemaald. Wij zouden de schoone sekse galanter behandeld hebben. De mannen, daarentegen, komen, elk in zijn karakter, beter uit; waarschijnlijk omdat ze meer op het staatkundig terrein te huis behooren, en dus hier meer op hunne plaats staan. Prouninck ziet men leven en handelen naar en met waarheid; de schrandere van oldenbarnevelt; de, als Staatsman, brave en wijze lioninus bevielen ons bij uitnemendheid. Zoo ook rueel en gideon, die inderdaad idealen zijn, elk op zijn standpunt, en zelfs cosmo; maar de leycesters gezinde Predikanten worden te hard gevallen. Hierover nog een paar woorden.
De taal toen op den kansel gebruikt, moge in onze ooren te barsch klinken, het was de taal van den tijd; althans 't laat zich gissen. (Luther, hoezeer tegen oorlogsgeweld, sprak en schreef ook in een krassen stijl.) Het was toen een tijd, waarin, meer dan thans, de zin van het bekende, latere gezegde: Je nomme un chat un chat et Rollin un fripon tot het volkskarakter behoorde, en waarnaar de Predikanten zich moesten voegen, wilden zij verstaan worden en met vrucht tot de gemeente spreken. Tot de verdediging der Hervormde leer tegen-
{==556==} {>>pagina-aanduiding<<}
over Rome, moesten zij voorts alle hunne krachten, ook op het Staatsterrein, inspannen; niet betreffende enkele maatregelen van regering, maar omtrent den geest der Regering. Toen deze verdacht werd flaauw of onverschillig te zijn jegens de hoogste belangen der nieuwe Maatschappij, en inderdaad bij vele Regenten, om welke reden dan ook, de ijver voor de Hervormde Kerk verkoelde (dat zij vele Regenten van dien tijd weinig ter harte ging, bleek in de Conferentie van den 14 Mei 1587), toen bleef er schier niets anders over, dan dat zij, ter behoudenis, door den volksgeest werden gedrongen tot voorzorgen, in 't belang der steeds belaagde gewetensvrijheid en onafhankelijkheid van den Staat. Het volk had daartoe voorlichting noodig, en wie zou 't hebben voorgelicht, indien 't niet gedaan ware door de Leeraars en Herders der gemeenten? Doch hoe konden deze die voorlichting anders geven, dat zij algemeen baatte, dan van den predikstoel? Elk gemeentelid in 't bijzonder te bezoeken, zal toen, even als tegenwoordig, wel onmogelijk zijn geweest, en dus werd de kansel, in die dagen van strijd, van zelve de voornaamste strijdplaats. Was 't Vaderland in leycesters tijd niet nog in oorlog met Spanje en zijne inquisitie, en van vele kanten, door verknochten aan Rome, verraden? Helden in Gelderland en elders niet
nog vele Regenten over naar 't Vatikaan? Neigde zich niet in Holland, zoo men meende, van oldenbarneveld naar het Roomsche Frankrijk, en is het dan wonder, of zoo zeer af te keuren, dat de ijverigsten onder de Predikanten, het vuur, dat in hen gloeide, lieten doorstralen in hunne redenen? Toen, en in den tijd, dat 's Lands Regering Neêrlands vloot gebruikte, om de Protestanten in Frankrijk te helpen overleveren aan al de gruwelen jegens dezen gepleegd, waren zij het zout der Natie.
Verplaatsen wij ons op het terrein des werks. Vele Hollandsche Heeren werden verdacht Frankrijks bescherming boven de Engelsche te kiezen. Voor die verdenking was grond, daar velen in Holland en Zeeland een weinig vroeger voor de onderhandeling met Frankrijk

{==557==} {>>pagina-aanduiding<<}
gestemd hadden, 't geen aanleiding gaf tot het, velen Hollandschen Regenten onaangename, manhaftige vertoog van Gouda; waarin vooral gedrukt werd op 's Konings Roomschgezindheid: zoodat een tweede St. Bartholomeusnacht niet vreemd zou zijn; te minder daar hij door zijne moeder in Italiaansche schalkheid was opgewiegd, en 't gerucht zelfs liep, dat het Verbond van 1558, tot uitroeijing der ketterij, onlangs vernieuwd ware, en de vrede, zoo dikwerf met de Hugenoten gemaakt, van 's Konings zijde maar schaars onderhouden werd.
De gemeente, welligt door den invloed der Predikanten, doch waarschijnlijker slechts door hen daarin gestijfd, helde naar Engeland over, dat den Paus had verworpen, tegen wier Koningin de banbliksems van het Vatikaan waren geslingerd, en dat op het punt was van met Spanje te breken. Van Engeland verwachtte zij, hoe schaars verleend, hulp, en die te meerder naarmate de Provinciën zich met meer vertrouwen aan de Vorstin en haren Stedehouder zouden overgeven. Nu kennen wij de uitkomsten en mogen ons verheugen, dat de onbepaalde magt, toenmaals, niet aan elizabeth is opgedragen; doch toen, terwijl men vreesde, zonder deze opdragt, door Frankrijk aan Spanje en door Spanje aan Rome te worden overgeleverd, toen was 't natuurlijk, dat de Protestantsche Kerkleeraars het wapen des woords gebruikten, om dit laatste af te wenden. Dat te doen, lag naar den geest des tijds, in hunne roeping, in den aard der omstandigheden, en in de behoefte des volks, dat dit buiten twijfel wilde, en in den ijver der leeraars waarborgen vond voor de veiligheid der Kerk en des Lands. Vandaar dat de gemeente Duifhuis, hoe aanlokkelijk, inderdaad eene onmogelijkheid was; zij maakte geen ligchaam (Corps) uit. Men kon niet weten wat men er voor het vaderland aan had.
Een gevolg van de antipathie der begaafde Schrijfster tegen de Predikanten van het behandelde tijdvak, is waarschijnlijk hare beschuldiging, dat de Niet-Gereformeerden werden vervolgd als de Onroomschen ten tijde van alba. Wij herinneren ons echter geen Protestantsch auto-
{==558==} {>>pagina-aanduiding<<}
da-fé. Te vreemder is deze uitval, daar de Schrijfster meer schijnt te zijn op de hand van leycester dan van de Staten; hetgeen ons voorkomt te blijken uit het niet gebruik maken van vele bezwaren tegen hem, en het werpen van veel schuld op zijne raadgevers en te ijverige vrienden.
Het doet ons leed, deze aanmerkingen te hebben op een werk, waarin zoo vele schoonheden van détail voorkomen; als daar zijn: de plaatsbeschrijvingen, de woeling der hartstogten en de natuurlijke losheid der gesprekken, terwijl het geheele werk getuigt van de gemeenzaamheid der Schrijfster met de geschiedenis, en hoe zij in den geest van het beschreven tijdperk is doorgedrongen. Meenden wij niet, dat het reeds in de handen is van allen voor wie wij het bestemd rekenen, wij zouden ons niet kunnen weêrhouden om eenige meesterlijke tooneelen over te nemen. Nu sluiten wij met den wensch, ook reeds elders geuit, dat de Dichteres haar onmiskenbaar talent eens aan iets grootsch moge ten koste leggen. Wij durven haar geen onderwerp opgeven; zij-zelve zal met hare belezenheid in de geschiedenis van Nederland wel een onderwerp kennen, dat haar aanleiding kan geven om het edele en schoone van vaderlandsliefde en godsdienst-vrijheid en het wenschelijke van Nationale onafhankelijkheid te doen uitkomen tegenover verraad, Inquisitie en tirannij.
Druk en papier zijn fraai; maar de afdruk der drie verschillende vignetten doen de steendrukpers geene eer aan; ten minste niet in het exemplaar dat voor ons ligt.

a.j.l.





Caesar Borgia. Een geschiedkundig verhaal door den Schrijver van Whitefriars. Uit het Engelsch, met eene voorrede van Dr. W.J.A. Jonckbloet. III Deelen. Te Deventer, bij A. ter Gunne. 1850. In gr. 8vo. 1165 bl. f 10-90.


{==559==} {>>pagina-aanduiding<<}

Deze roman, door Dr. jonckbloet ingeleid, mogt wel groote verwachtingen doen ontstaan. Rome jubilerende; Rome, zoo als het was onder het Pausschap van den Zesden alexander, den vader van caesar en lucrecia borgia, over welk drietal men slechts het Diarium van buckhardt behoeft te lezen, om er van te walgen; Rome, weggezonken in een afgrond van zedeloosheid, waar het bloed der onschuld voor niets geldt, en dierlijke wellust, door beschaving verfijnd, in overdaad zwelgt; waar, onder de edelen, partijschap, haat en list en Italiaansche wraakzucht heerschen; Rome, in waarheid een Babylon geworden, waar christus in gezelschapskringen geloochend, voor het hoog-altaar gelasterd wordt: - ziedaar het tooneel waarop wij zijn verplaatst en de meest bedrijvige personen hebben zien handelen, en toch hebben wij de drie lijvige boekdeelen niet zonder toenemende teleurstelling gelezen.
De Schrijver heeft veel talent en een rijke, stoute verbeelding, maar de laatste ontaardt in dolle fantazij. Daardoor is zijn werk onnatuurlijk en niet vrij van wansmaak. Hij heeft jagt gemaakt op het effekt; doch natuur en waarheid zijn er aan prijs gegeven. Gestadig wordt men in zwarte wouden en onderaardsche gangen gevoerd, en ziet er dolken glinsteren, schimmen zweven, en bloedhonden, en meer zulk ontuig hunne rollen spelen. Dit heeft alras oververzadiging ten gevolge, zoodat men in plaats van door die akeligheden geschokt te worden, zich verveelt.
Ook de karakters zijn waarlijk niets meer dan voorbijgaande schimmen? Men ziet de personaadjen handelen, maar verneemt volstrekt niets van het inwendige. Het best geteekend is de vermomde Hospitaliter, alfonse van Este de jonge Hertog van Ferrara, die, volgens een verdrag met den Paus, in het huwelijk zal treden met diens schoone, geestvolle doch wulpsche dochter lucrecia. Daar hem omtrent zijne aanstaande geene andere dan nadeelige geruchten ter oore komen, begeeft hij zich als ridder van st. jan vermomd, bij gelegenheid van het Jubileum,

{==560==} {>>pagina-aanduiding<<}
naar Rome, om met eigen oogen zich van het ware of valsche dier aantijgingen te overtuigen; maar zijne houding en gedrag tegenover de geestige en fiere dochter van den Paus is onnatuurlijk, en zelfs onmogelijk. Niet anders is ook de voorstelling van lucrecia. Neen, zoo was zij niet; zoo kon zij niet zijn. Eene vrouw als zij laat zich in het openbaar niet honen en schelden, zoo als 't hier gedaan wordt door den vermomden bezoeker. Niet minder overdreven is het karakter van fra bruno: zoo kon een leerling van savanorola zich niet aanstellen. Fiamma moet een beeld zijn van trouw. In het karakter van mirsam is waarheid; doch deze is krankzinnig.
Het werk is een fantastisch nachtstuk, dat op de wieken van toovergestalten in de lucht zweeft; maar geenszins een historische roman, die het feitelijke en het moréle leven van den genoemden tijd doet kennen. Wij achten dat jammer; want de weelderige Schrijver kan, daar twijfelen wij niet aan, goede en zelfs voortreffelijke werken leveren, als hij maar aan de natuur getrouw blijft, en genoeg heeft aan de waarheid. Overal waar hij dat doet, en vrij van de bedwelming eener hollende verbeelding, de natuur vertoont gelijk zij is, boeit en bekoort hij. Wij zullen dit met een voorbeeld staven; ook om in vrede van den auteur te scheiden. Het is de schildering van Rome, op het oogenblik, dat borgia met eene schaar van bedevaartgangers de eeuwvierende eeuwige stad nadert: ‘Het was een verrukkend schouwspel, dat nu de blikken van den terugkeerenden Generaal der kerk trof. De rivier was met vergulde galeijen bedekt, welker rijk gesnedene voorstevens, veelkleurige standaards en geschilderde kielen prachtig opgeluisterd werden door het levendige goud der baren. Op de brug stond een triomfboog, waarin de vernuftige kunstenaar, met behoud van de bouwkunstige evenredigheden, lauwertakken, speren en trompetten tot de rijkste sieraden had weten zamen te vlechten; de brug bevatte de voornaamste personen, welke ter ontvangst van den Hertog afgevaardigd waren - kardinalen in hunne scharlaken tabbaarden en

{==561==} {>>pagina-aanduiding<<}
purperen mantels, op muildieren gezeten; de barons van Rome, inzonderheid die van minderen rang, in hunne schitterende wapenrusting en hunne met juweelen bezaaide mantels van de prachtigste kleuren; prelaten in priesterlijken tooi; talrijke dienaren, pages en lakeijen of staffiri in de fraaiste livereijen, en omgeven van 's Pausen Spaansche lijfwacht in blinkend staal gedost.
‘Aan de overzijde van de brug was de geheele vallei tusschen de Marische en Pineïsche heuvelen, waarover de weg naar Rome loopt, met eene rijk gekleede en gestadig afwisselende menigte bedekt. Edelen, ieder omgeven van zijne gewapende trawanten; afgezanten van vreemde hoven met de ontrolde banier van hun land; ieder verzeld van zijn' schitterenden heraut en gevolg, wedijverende in prachtige sieraden van fluweel, juweelen, borduursels en pluimage; de gilden der stad, ieder aangevoerd door zijn' Gonfalonier, met rijke vaandels, waarop een gepast motto prijkte; de prefect van Rome met eene witte vlag, waarop men in gouden karakters, met lauriertakken omringd, het voorvaderlijke: S.P.Q.R. zag prijken; en vermengd onder deze schitterende groepen, welke de gansche vallei bedekten, als ook de muren en al de zijden der zeven heuvelen, vanwaar men zelfs het meest verwijderd tooneel kon zien, - zag men tallooze toeschouwers; pelgrims uit alle landen der bekende wereld en in allerlei kleeding, zoo vele talen sprekende, als bij de spraakverwarring van Babel. Boven alles uit ontwaarde men de ronde tinnen van St. Angelo, of liever van een hoog kruis; op den top van 't gebouw zag men het ongemeen groote vaandel met de gouden sleutels wapperen. Trompetten en trommen deden zich in alle rigtingen hooren, en geheel dit bezielde en verblindend afwisselende tooneel werd verlicht door een' Italiaanschen schemeravond, als met een koepeldak van mat goud.’
j.h.s.

Het Codicil. Roman van G.P.R. James, Esq. Uit het En-
{==562==} {>>pagina-aanduiding<<}
gelsch door den Vertaler van: ‘Olivier Cromwell.’ III Deelen. Te Middelburg, bij J.C. en W. Altorffer. 1850. In gr. 8vo. 945 bl. f 9-:

‘Een roman, wanneer hij streeft naar dat verhevene doel, 't welk ik als het eigenaardige van zijne taak beschouw, heeft een edeler oogmerk te vervullen, dan slechts middel te wezen tot het aangenaam doorbrengen van den tijd. Ik geloof, dat men, terwijl de deelneming der ziel gaande gemaakt en het gevoel wordt opgewekt, veel beter de gewigtigste lessen kan geven, de grootste zedekundige waarheden aanduiden, de belangrijkste grondbeginselen inprenten, dan in de koude, hartstogtelooze oogenblikken van een koelzinnig onderzoek; en behalve de afgetrokkene beschouwingen, welke hij voordraagt, onderwijst de roman, gelijk de geschiedenis, door voorbeelden, past zijne leeringen toe op het menschelijk hart, door de voorstelling van het natuurlijke gevolg der menschelijke daden. Aldus vermag hij zich te verheffen tot de hoogste waarde, welke eenige arbeid des menschen kan bereiken; want er is geene opeenvolging van dichterlijke denkbeelden, die hij niet omvatten, geen grootsch, geen heerlijk doel, dat hij niet bevorderen kan.’
Deze woorden van den geachten Schrijver, wiens werken, ook ten onzent, in vele opzigten zoo te regt, worden hoog geschat, kunnen, dunkt mij, volkomen als de type gelden van den zin, welke hem bezielde, bij het bearbeiden van den roman, dien wij thans, onder een veranderden titel en eenigzins bekort, het publiek aanbieden. Het is een werk dat opwekt om goed en beter te worden; waarin het ‘utile’ met het ‘duloe’ hand aan hand gaat.’
Het Codicil, of zoo als het oorspronkelijk heet: ‘de Stiefmoeder’ is een uitmuntende roman, vol levenswijsheid. De hoofdbedoeling is te toonen: waartoe een mensch vervalt, wiens jeugd is verwaarloosd en bedorven. Men maakt hier kennis met de ergste van alle verkeerde stiefmoeders, de verpersoonlijkte zelfzucht; een mensch, die

{==563==} {>>pagina-aanduiding<<}
de gansche wereld koel zou zien uitsterven, als zij maar universele erfgename wierd. Haar zoon is een der duizenden vertroetelde en bedorven kinderen. Als knaap baldadig, als jongeling verkwistend en zijne beste krachten verspillend, wanhoopt hij als man aan zich-zelven en betreedt de glibberige baan der misdaad om onherstelbaar verloren te gaan. - Morton is een dier edele zielen, door God bestemd om te stralen als een licht in de duisternis; een der regtvaardigen, die liever tien malen bedrogen worden, dan dat zij van hunne pogingen zouden afzien, om een gevallen zondaar aan den hemel, een ontaard kind aan zijne moeder, een verloren lid aan de Maatschappij terug te geven. Louise charlton is een engel van braafheid en grootmoedigheid. De karakters in het algemeen zijn gelukkig gekozen en goed volgehouden. Het zijn geen doffe daguerreotype portretten, maar beeldtenissen met levendige kleuren gemaald, en door het genie van den schilder treffend bezield. De intrigue is in alle opzigten belangwekkend. Het geheel verraadt de meesterhand en de vertaling is het oorspronkelijke niet onwaardig. Wij prijzen het werk inzonderheid aan, omdat de inhoud aan de woorden der inleiding, met welke deze aankondiging begint, volkomen beantwoordt.




Iets goeds? Keur van verhalen van Duitschen bodem.

Nog iets goeds? Keur van verhalen van Duitschen bodem. (Beide) door J.J.A.G. Te Groningen, bij A.L. Scholtens. 1850. In gr. 8vo.; het eerste 355, het laatste 326 bl. De prijs van ieder: f 3-25.

Onze lezers, die het boek willen koopen, ontvangen in No. 1, uit de hand van den werkzamen goeverneur, een tweetal verhalen, waarschijnlijk ontleend aan de Stuttgartsche Erhciterungen; aan welke wij ook de Novelle onder den titel van ‘de weg tot den Heer’ te danken hebben.
Het eerste is een verhaal uit den tijd der vroegere

{==564==} {>>pagina-aanduiding<<}
arbeiders-onlusten in Duitschland. Het bevat de lotgevallen van drie broeders, die de drie rigtingen van het maatschappelijk leven vertegenwoordigen. Het schildert den volkstoestand naar het leven. Deze drie broeders, met scherp geteekende karakters, staan elk op een eigen standpunt en bevestigen de waarheid: ‘de mensch wikt, God beschikt.’ Het verhaal beantwoordt aan den titel, maar ook meer niet. Wij hebben er niets uitstekends in gevonden.
Het andere verhaal is eene Novelle uit het tijdvak kort vóór den zevenjarigen krijg. De handeling heeft plaats op het kasteel van een Silesisch edelman. De held is een wees, van zijn erfgoed beroofd. De kasteelbewoner, zijn oom, is een laaghartig wezen, bijgestaan door een huichelaar en bedrieger; die ook de Sileziërs in opstand tracht te brengen. Men vindt hier voorts een krankzinnige; en een knappe deern, die eindelijk haar fortuin maakt. De eerste draagt stervende bij tot de ontknooping, die een dreigend aanzien heeft, maar door het plotseling verschijnen van den ouden frits eene gelukkige wending krijgt. Het verhaal loopt geregeld af, en houdt de belangstelling goed gaande.
Op 't ‘Iets goeds?’ heeft de Heer goeverneur dit ‘Nog iets goeds?’ laten volgen. Het zou ons niet bevreemden te hooren, dat de romanlezers den laatsten titel veranderd wenschen in: ‘Iets nog beters.’ Het werk bevat drie verhalen, het eene ál levendiger en boeijender dan het andere. Het eerste is een uitvoerig geteekend Wendisch landtooneel. De heldin boeit, en het personeel rondom haar is uitmuntend gegroepeerd. - Het tweede is een tafereel uit het volksleven in de Oostzee-provinciën: de togt op het ijs is fiks geschilderd. Het laatste is een fantastisch stuk van mugge, vol avonturen; dat zeker met graagte gelezen wordt.
Wij danken den Verzamelaar inzonderheid voor den laatstgemelden bundel, die wel een gunstig onthaal zal gevonden hebben.





{==565==} {>>pagina-aanduiding<<}

Boekbeschouwing.

Over de Godgeleerdheid in het algemeen en hare betrekking tot het onderwijs op 's Lands Hoogescholen in het bijzonder. Door W.A. van Hengel. Te Leyden, bij P. Engels. 1850. In gr. 8vo. 62 bl. f :-60.

Een zeer belangrijk geschrift over een thans inzonderheid hoogst aangelegen onderwerp.
Men weet welk eene ramp der Theologie misschien te duchten staat. Immers het is algemeen genoeg bekend, dat zij verkeert in een haar dreigend gevaar; het groote gevaar van de eervolle plaats, welke zij, aan al de Vaderlandsche Hoogescholen, van ouds waardiglijk bekleed heeft en nog bekleedt, zich te zien ontnemen; het gevaar van uit de achtbare rei der Faculteiten zoo goed als verdrongen, ja welligt van onze Academiën geheel verwijderd te worden. Althans ontbreekt het niet aan dezulken, die vermeenen, dat op 's Lands Hoogescholen de Godgeleerdheid te onderwijzen onvoegzaam is; en dat de onderscheidene Godsdienstige Gezindten zelven in dit onderwijs hebben te voorzien. Trouwens men betwist haar den naam van wetenschap, en wil haar geen hoogeren rang hebben toegekend, dan dien van dienares eener bijzondere kerk, voor welker belangen de Staat niet kan geacht worden te moeten zorg dragen. Het is deze, op misbegrip steunende, geheel verkeerde beschouwing en schatting der Theologie, waar tegen dit opstel is ingerigt. Het doet middagklaar blijken, dat zij volle aanspraak heeft, om te blijven in die betrekking, waarin ze nu staat tot het onderwijs op 's Lands Hoogescholen. En hetgeen verleden jaar de Buitengewone Synode der Hervormde Kerk, volgens hare roeping en haren pligt het belang dezer Kerk behartigende, bij adres aan den Koning, voor het behoud der Godgeleerdheid in gelijken rang als andere Faculteiten aan de Academiën,

{==566==} {>>pagina-aanduiding<<}
gewenscht en gevraagd heeft, dat zelfde wordt hier beweerd en bewezen niets minder en niets meer dan het goed regt der Godgeleerdheid te zijn; een regt, hetwelk haar niet mag ontnomen, waarbij zij integendeel, hoedanige verordeningen omtrent het onderwijs op de Hoogescholen ook mogen tot stand komen, door de Regering moet gehandhaafd worden. Wenscht men te weten hoe zulks geschiede? - Wij willen trachten aan dit verlangen eenigermate te beantwoorden.
Het geschiedt niet door beroep op de geschiedenis. Wel wordt harer gedacht. Wel wordt er van gewaagd, hoe de begeerte, om binnen 's Lands, ten nutte van inboorling en vreemdeling, een kweekhof voor de Godgeleerdheid te hebben, veel heeft toegebragt tot stichting van de Leydsche Hoogeschool; hoe, toen vervolgens ook elders in ons Vaderland Academiën werden opgerigt, de Godgeleerdheid insgelijks bovenaan stond; welk een' roem deze voor dit kleine plekje gronds verworven; welk een licht zij over allerlei onderwerpen, die tot haar betrekkelijk zijn, verspreid heeft; en welk eene dienst daardoor ook aan de beschaving van Europa en andere werelddeelen bewezen is; en hoe het een en ander wel mag strekken tot ernstige waarschuwing, om toch niet, ondankbaar en onberaden, zonder dringende noodzakelijkheid, uit de kweekhoven van Letteren en Wetenschappen te verwijderen, hetgeen er eeuwen lang zoo schoon gebloeid en zulke heerlijke vruchten gedragen heeft. Doch tevens wordt erkend, dat, ofschoon de Godgeleerdheid aan onze Hoogescholen, van dezer oorsprong af, naauw verbonden en, door hetgeen zij hier deed, voor inboorlingen en vreemdelingen hoogst verdienstelijk geweest is, daaruit echter geenszins volgt, dat zij, nu de scheiding van Kerk en Staat, naar de Grondwet van 1848, wordt doorgezet, nog dezelfde plaats behouden moet, welke haar van ouds werd toegekend; en dat het mitsdien niet aangaat, het antwoord op de vraag, of er leerstoelen voor de Godgeleerdheid aan onze Hoogescholen blijven moeten, van de geschiedenis afhankelijk te maken. Daarom wordt het goed regt der Theologie op het

{==567==} {>>pagina-aanduiding<<}
behoud van hare Faculteit aan onze Academiën hier aangewezen te zijn gelegen in geheel iets anders. Namelijk er wordt hier aangetoond, dat het zijnen grond heeft in haar-zelve, als zijnde zij eene wetenschap, die gelijkstaat met alle andere, en die bij gevolg mede behoort tot het Hooger Onderwijs, waarvoor, volgens de Grondwet, de Staat zorgen moet.
Om te doen zien, dat zij zulk eene wetenschap waarlijk is, wordt het eerst in aanmerking gebragt de naam, welken zij draagt, als welke haar als zoodanig reeds aanduidt, en die al van ouds in gebruik en eere was. Beide wordt kortelijk herinnerd en gestaafd. Maar tevens worden bij aanleiding hiervan de gangen en lotgevallen der Godgeleerde wetenschap, van den vroegsten tijd af tot op onze dagen toe, met breede, fiksche trekken geschetst. En uit het een en ander blijkt reeds genoegzaam de gegrondheid der bewering, dat zij, als voorwerp van openbaar onderwijs, op 's Lands Hoogescholen in hare aloude betrekking behoort te blijven verkeeren. Doch inzonderheid verschijnt zulks in het klaarste licht, en doet de Godgeleerdheid allerduidelijkst zich kennen als eene wetenschap, voor wier onderwijzing de Staat wel degelijk ook zorg dragen moet, waar de Schrijver achtereenvolgens de aandacht vestigt op - het beginsel, van hetwelk zij uitgaat, - den kring, waarin zij zich beweegt, en - het doel, hetwelk zij beoogt.
Bij de beschouwing toch van het beginsel, van hetwelk de Godgeleerdheid uitgaat, en hetwelk geen ander is dan onafhankelijkheid in het onderzoeken der waarheid, blijkt ze van zelf geheel en al menschelijk te zijn, en mitsdien volkomen gelijk te staan met de wetenschappen, die zijn zamengesteld door menschelijk denkvermogen. Trouwens het aannemen, dat er een God bestaat (en dit is het eenige, wat zij aanneemt), belet haar in geenen deele eene wetenschap te zijn. Zij is en blijft daarbij even onafhankelijk, als de Regtsgeleerdheid, die het bestaan van regt aanneemt. En wat de veranderlijkheid des tijds op haar uitwerkt, of de willekeur van menschen zich omtrent haar aanmatigt, mag haar niet worden toege-
{==568==} {>>pagina-aanduiding<<}
rekend. Voor zulke invloeden bloot te staan heeft zij met elke andere wetenschap gemeen. Hare onafhankelijkheid gaat daardoor volstrekt niet verloren. Ook bewijst het tegen die onafhankelijkheid niet, dat van tijd tot tijd zekere bepaalde wijsbegeerte zich tot hare beheerscheres heeft opgeworpen. Zij-zelve toch laat, gelijk telkens gebleken is, zich door geene wijsbegeerte binden. Immers bezit zij ook een eigen grondgebied, waardoor zij van alle andere wetenschappen onderscheiden is. En zelve als wetenschap onafhankelijk, heeft zij dit grondgebied tot vrijheid van onderzoek ingenomen. Het is er dus zeer verre van daan, dat zij slechts eene dienares van de Kerk zou zijn. Wel is haar bestaan naauw aan de Kerk verbonden, het zij dan eene Grieksche, of Roomsche, of Protestantsche; en ook kan het niet anders, of het onderwijs in de Godgeleerdheid moet aan een lid van deze of gene Kerk toevertrouwd worden. Doch nu mogen daarom de zoodanigen, aan wie het geven van dit onderwijs is opgedragen, geenszins hunne roeping als mannen van wetenschap vergeten, ten einde hunne Kerk te dienen. Trouwens, die God onder wiens bestuur zij worden aangesteld, geeft hun
in de vraag: wat is waarheid? een beter rigtsnoer, dan de Kerk geven kan. En de Kerk-zelve, de Roomsche, zoowel als alle andere, toont met der daad zich te verklaren voor het volgen van dit rigtsnoer. Terwijl in het bijzonder de Hervormde Kerk, die uitgaat van de grondstelling, dat al het menschelijke aan dwaling onderhevig is, deze hare grondstelling verloochenen en zich onfeilbaarheid toeëigenen zou, met aan hen, wier ambt hun oplegt niet alleen de Godgeleerdheid te onderwijzen, maar ook den vooruitgang dezer wetenschap te helpen bevorderen, vrijheid van bescheiden onderzoek te weigeren. - Wat betreft den kring, waarin de Godgeleerdheid zich beweegt - hoe verbazend uitgebreid die is, valt hier, bij aanwijzing der groote menigvuldigheid en verscheidenheid van toch onderling naauw verbondene vakken en nevenvakken, welke zij binnen haar gebied bevat, en in geen van welke haar beoefenaar, moge hij ook aan een of ander vak de meeste vlijt toewijden,

{==569==} {>>pagina-aanduiding<<}
geheel vreemdeling mag wezen, terstond te bespeuren. Maar doet zij alzoo zich nog nader kennen als eene wetenschap, die gelijk staat met alle andere, en in omvang of in diepte voor geene van deze behoeft te wijken; niet minder treffend komt daarbij op nieuw te voorschijn, dat, indien eenige wetenschap, zij voorzeker aanspraak heeft op het bezit van leerstoelen aan 's Lands Hoogescholen. Van het een en ander in bijzonderheden te doen opmerken, moeten we, om niet te breedvoerig te worden, ons onthouden. - En wat nu belangt het doel, hetwelk de Godgeleerdheid beoogt; bij de opgave van hetgeen dienaangaande zoo juist als treffelijk gezegd wordt, zijn we om dezelfde reden genoodzaakt insgelijks ons zeer te bekorten. Wij deelen dus daarvan slechts dit weinige mede. De Godgeleerdheid heeft een gansch bijzonder en een edel doel. Zij laat de bevordering van 's menschen stoffelijke belangen aan andere wetenschappen over. Wat zij ten nutte der burgerlijke maatschappij bijdraagt, doet zij daardoor, dat zij voor de zedelijke wereld arbeidt. Als Christelijke Godgeleerdheid gaat zij daartoe van het Christendom uit. En christus als het Hoofd van het rijk der godsvrucht en deugd, hetwelk tevens het rijk van gelukzaligheid is, in zijne geestelijke en hemelsche waarde erkennende, beoogt zij bij hare navorschingen niets meer, dan met God daartoe mede te werken, dat dit rijk vaster, uitgebreider, volkomener worde; en het heil der menschen, aan deze en gene zijde des grafs, hoe langer zoo meer bevordere. Ter bereiking van dit doel werken (gelijk daarvan beknopte aanwijzing hier geschiedt) al hare vakken zamen. Wegens haar verheven doel is zij dan van eene hooge waarde, en inderdaad de hoogste wetenschap voor den mensch als redelijk en zedelijk, om nog niet eens te zeggen, als onsterfelijk wezen. Zou het dan te groote eer voor haar te achten zijn, met alle andere wetenschappen, als eene zuster, gelijkgesteld te worden?
Zou men niet veel meer haar eene zuster mogen noemen, die waardig is aan het hoofd der gansche rei te staan?

{==570==} {>>pagina-aanduiding<<}

Ziedaar het gevoerde pleit voor het goed regt der Theologie op het behoud van hare Faculteit aan de Vaderlandsche Hoogescholen in eenige trekken geschetst. Doch om de overtuigende kracht er van te kunnen waarderen, om van de heldere voorstelling, duidelijke uiteenzetting en zoo rijke als naauwkeurige ontwikkeling der menigerlei, maar alle ter zake dienende, bijgebragte argumenten zich een denkbeeld te kunnen vormen, moet het in zamenhang en in zijn geheel gelezen worden. Want vreezende, dat anders ons verslag tot eene onmatige lengte zou uitdijgen, hebben we ons vergenoegd met weinig meer dan slechts de hoofdpunten en den gang des betoogs tamelijk kort en zamengedrongen op te geven. En het is om dezelfde reden, dat we ook, immers doorgaans, ons hebben onthouden van het mededeelen der hier telkens op hare plaats voorkomende, afdoende beantwoording van verschillende bedenkingen, welke men misschien zou willen opwerpen.

Ondertusschen is alle bedenking tegen het beweerde nog geenszins weggenomen. Ééne groote zwarigheid blijft nog over: de zwarigheid, dat, uit aanmerking van hetgeen de onderscheidene door hem erkende Gezindten wettiglijk van den Staat te vorderen hebben, de langere voortduring, van hetgeen met betrekking tot het Theologisch onderwijs op onze Academiën tot heden toe plaats heeft, volstrekt onbestaanbaar is, en dat, om die onbestaanbaarheid te doen ophouden, de zorg voor het Godgeleerd onderwijs, van die tot hare Herders en Leeraars worden opgeleid, aan iedere Gezindte-zelve behoort te worden overgelaten. Het is deze schijnbaar zeer gewigtige en moeijelijke bedenking, welke nu, na in hare kracht te zijn voorgesteld, rijpelijk overwogen, en tot wier oplossing, wat daartoe meest geschikt en voldoende is, met evenveel verstand en kennis als wijsheid en oordeel, aangemerkt en voorgeslagen wordt. Van die bedenking en die oplossing derhalve moeten we ook iets vermelden.
De Hoogleeraars, die op onze Academiën de Godge-
{==571==} {>>pagina-aanduiding<<}
leerdheid onderwijzen, zijn altemaal leden van de Hervormde Kerk. Men vraagt daarom: ‘Is het derhalve niet slechts deze Kerk, voor de voldoening aan wier behoefte gezorgd wordt?’ En dan vraagt men verder in éénen adem: ‘Maar strookt dit met die gelijkheid van regten, waarop, volgens de Grondwet, alle Gezindten dezelfde aanspraak hebben?’ Op de eerste dezer beide vragen volgt een ontkennend antwoord, gestaafd door op te merken en, zoowel feitelijk als uit den aard der zaak, aan te toonen, dat het onderwijzen in de Godgeleerdheid op onze Hoogescholen niet alleen der Hervormde Kerk, maar tevens ook voor andere Protestantsche Genootschappen tot baat en dienst verstrekt. Echter wordt de tweede vraag insgelijks met ontkenning beantwoord. Het wordt toegestemd, dat alle Gezindten, naar gelang van de meerdere of de mindere talrijkheid van hare leden, hare Hoogleeraars in de Godgeleerdheid aan 's Lands Academiën moeten kunnen hebben. En ziet men in de Godgeleerdheid eene wetenschap, afgescheiden van ieder ligchaam, hetwelk men Kerk noemt; dan hebben allen, tot welke Kerk zij ook behooren, er regtmatige aanspraak op, dat zij tot het geven van Hooger onderwijs op haar grondgebied geroepen worden. De eenige voorwaarde is maar, dat men wetenschappelijk genoeg gevormd zij, om in de vervulling van dien post onafhankelijk te werk te gaan en niets anders te bedoelen, dan de verbreiding der goddelijke waarheid. In allen gevalle komt de aanstelling der Hoogleeraars in de Godgeleerdheid aan de Regering toe, die hen bezoldigt, en aan wie ook de zorg voor de wetenschap is toevertrouwd. Mogt ondertusschen (wat echter geenszins te denken is) de Hervormde Kerk, door hare wettige Vertegenwoordigers, er tegen protesteren, dat er, aan 's Lands Hoogescholen, Hoogleeraars in de Godgeleerdheid uit andere Gezindten nevens de hare geplaatst wierden, en verklaren in deze verandering
niet te kunnen berusten; zij zou dan in haar volle regt blijven, om Seminariën te stichten, en om daarbij zelve die Hoogleeraars, aan welke zij haar vertrouwen schonk, aan te stellen

{==572==} {>>pagina-aanduiding<<}
en te bezoldigen. Doch desniettemin zou de Staat verpligt zijn het onderwijs in de Godgeleerdheid op 's Lands Hoogescholen aan te houden. En dezelfde verpligting zou op hem rusten, als alle andere Gezindten zich met hare Seminariën, ter opleiding der jongelingschap tot de Evangeliedienst, vergenoegden. Immers is de Godgeleerdheid eene wetenschap, die, niet minder dan eenige andere, mede behoort tot het onderwijs, dat op 's Lands Hoogescholen moet gegeven, en waarvoor, volgens de Grondwet, door den Staat moet zorg gedragen worden. Op de Seminariën moge zij worden behandeld ter dienste van de Kerk, maar op de Hoogescholen moet zij, als afgescheiden van de Kerk, behandeld worden ter dienste van de wetenschap. Wordt dáár de jongeling alleen gevormd, om den post van Herder en Leeraar te bekleeden, hier moet hij ook gevormd kunnen worden tot Doctor in de Godgeleerdheid.
Bij ernstige en onpartijdige achtgeving op en overweging van hetgeen hier ter opheffing van de genoemde zwarigheid is aangemerkt en voorgeslagen (doch waarvan we al wederom slechts weinig mededeelden) kan er tegen het boven zonneklaar betoogde, dat de Godgeleerdheid allezins behoort onderwezen te worden op 's Lands Hoogescholen, wel niets bedenkelijks meer overblijven. Echter wordt nog aangetoond, dat het, al ware al het bedenkelijke niet weggenomen, toch zeer onraadzaam zijn zou, de Godgeleerdheid van die Hoogescholen te verwijderen. Namelijk zulks zou het zijn: omdat de Regering daarmede zekere onbestaanbaarheid met zich-zelve zou aan den dag leggen; omdat de Hoogescholen-zelven er onder lijden zouden; omdat de Godgeleerdheid met hare beoefenaars daardoor geen gering leed ondergaan zouden; omdat zij zulk eene achteruitzetting zich zou moeten getroosten, zonder dat zij het aan de Maatschappij verdiend had; omdat uit die verwijdering der Godgeleerdheid van de Hoogescholen voor de Maatschappij jammerlijke gevolgen ontstaan zouden. Met klimmende en treffelijke ontwikkeling dezer vijf punten eindigt het stuk. En voorzeker zou het wenschelijk zijn, dat de Regering, althans het-
{==573==} {>>pagina-aanduiding<<}
geen in dit slot des vertoogs omtrent eene verwijdering der Godgeleerdheid van 's Lands Hoogescholen aangemerkt is, rijpelijk bedenken wilde. Maar niet minder wenschelijk is het tevens, dat ook de Vertegenwoordigers des volks vooral tot de ernstige overweging daarvan hunne aandacht niet weigeren zullen; opdat, wanneer eenmaal een ontwerp tot die verwijdering in hunne vergadering mogt inkomen, het aldaar behandeld worde met die grondigheid van kennis en omzigtigheid, welke eene zaak van zoo groot aanbelang verdient.
Van zijnen inhoud verslag gevende, hebben wij kunnen noch willen verbergen, dat we veel ophebben met dit geschrift. Wij schroomen dan ook niet het te noemen: een allerbondigst opstel, waarin niet alleen het goed regt der Theologie, om een' gelijken rang met de andere Faculteiten op 's Lands Hoogescholen te blijven behouden, voldingend betoogd; maar waarin tevens zoowel het hoogst wenschelijke daarvan duidelijk aangewezen, als alle bezwaar daartegen op de meest voldoende wijze uit den weg geruimd wordt. Gaarne vleijen we ons met de gedachte, dat men, na bovenstaand verslag (hoewel het slechts eene zeer onvolledige schets van, of eigenlijk schier niets meer dan enkele aanstippingen uit den rijken inhoud diens geschrifts behelst) gelezen te hebben, ten minste wel eenigzins zal geneigd zijn, om met ons in te stemmen. Maar bijkans durven wij ons er van verzekerd houden, dat men over het algemeen zulks doen en in onze overtuiging deelen zal, na onbevangen het geschrift-zelf gelezen te hebben. En de lezing er van mogen wij gerustelijk aanbevelen aan allen, wien de zaak, welke het betreft, en welke het door menigerlei verrassende opmerkingen en vele regt ter snede bijgebragte historische herinneringen toelicht, ernstig ter harte gaat; maar aanbevelen ook aan allen, die eenig belang stellen in het Hooger Onderwijs over het algemeen; ja, ook aan hen, die behagen scheppen in de lezing van een, over eene gewigtige aangelegenheid handelend, bij uitstek wèlgeschreven stuk, hetwelk, ware ook die aangelegenheid hun tamelijk vreemd, ongemerkt

{==574==} {>>pagina-aanduiding<<}
hen daarmede bekend maakt, en, terwijl het bij hen nuttige kennis vermeerdert, tevens hun een aangenaam genot verschaft, zoowel door zijne helderheid en levendigheid van voordragt, als door zijne verwonderlijke naauwkeurigheid, bondigheid en scherpte van betoog. - Zekerlijk lag de aanleiding tot het vervaardigen van dit stuk in de velerlei bewegingen des tijds, die de vraag naar de betrekking der Godgeleerdheid tot het onderwijs op 's Lands Hoogescholen almede hebben doen ter sprake komen. Doch het is daarom geen vlugschrift van kortstondig aanbelang. Het is integendeel een diep doordacht en wèldoorwrocht opstel, hetwelk, ofschoon uitnemend geschikt om te beantwoorden aan hetgeen de tegenwoordige tijd behoeft, niettemin, behalve om de treffelijke en gansch eigenaardige, grootendeels geheel oorspronkelijke wijze, waarop het de eer der Theologie nadrukkelijkst handhaaft; ook om het vele minbekende en toch wetenswaardige, dat het behelst; alsmede om de nieuwe en juiste oogpunten, waaruit het menige aangelegenheid leert beschouwen; mitgaders om het heldere en ware licht, dat het over menigerlei zaken verspreidt, gewisselijk zijne waarde immer zal behouden. Te grooter dank derhalve komt uit dien hoofde toe aan den Nestor onzer Theologen, wiens onvermoeide werkzaamheid ons deze zoo keurige en duurzame als regt tijdige vrucht zijner lange ervaring, verstandige opmerking, uitgebreide kennis, zeldzame bekwaamheid en ongemeene wijsheid geschonken heeft. Bijkans vijf-en-dertig jaar het Hoogleeraarsambt in de Godgeleerdheid met roem bekleed hebben, was hij voorzeker ook reeds daardoor meer dan iemand wèlbevoegd, om over het behandelde onderwerp te schrijven. En dat hij, van deze taak zich kwijtende, daarbij geenszins geschroomd heeft niet minder met edele kordaatheid, dan met prijselijke bescheidenheid, zijne inzigten open te leggen en voor zijne gedachten rondelijk uit te komen, kan niet anders dan hem tot eer verstrekken en hem doen rijzen in de
schatting van allen, zoowel van die in wijze van denken en zien nog van hem blijven verschillen, als van die, welke de kracht zijns

{==575==} {>>pagina-aanduiding<<}
betoogs en de klem zijner redeneringen erkennende, nu, of nu althans met meer bewustheid en op beteren grond dan te voren, meestendeels of geheel met hem overeenstemmen. - Spare God nog lang den waardigen man voor Wetenschap en Kerk!

d.
r.




Evangelie-Redenen, door U.W. Thoden van Velzen. Te Leeuwarden, bij J. Swarts. 1851. In gr. 8vo. 106 bl. f 1-:

Wij hebben deze Evangelie-redenen, ook om het doel der uitgave, met belangstelling ontvangen en met ernst overwogen, en kunnen niet anders dan den inhoud roemen. Uitgegeven met het doel om nut te stichten, in meer uitgebreiden kring dan waarin de Schrijver gewoon is tot de gemeente te spreken, trachten zij vooral de eenzijdige opvatting van het Evangelie in onze dagen, in hare gevaarlijke en verderfelijke gevolgen in het licht te stellen en aan te dringen op regte kennis, levend geloof en werkzame liefde, naar het Evangelie. Ofschoon de opvatting der Christelijke waarheid, zoo als zij hier wordt voorgedragen, in het oog van sommigen niet van eenzijdigheid zal zijn vrij te pleiten, kunnen wij echter getuigen, dat hier over het algemeen heldere begrippen, aan heiligen ernst en Christelijken zin gepaard, worden aangetroffen, en dat de voorstelling-zelve wèlgeschikt is, om ingang te vinden, tot nadenken op te leiden en goede vruchten te dragen voor het leven. Meer aarzelen wij, of wel de gekozen vorm van leerredenen de regte te noemen zij, om op het groote publiek krachtig te werken. Zij loopen gevaar om in den stroom der preken, die van maand tot maand en van jaar tot jaar worden uitgegeven, te verdwijnen; te meer daar zij, als leerredenen beschouwd, niet uitmunten in éénig opzigt en vooral te weinig regtstreeks spreken tot de hoorders. Zij verdienen overigens den lof van eenvoudig, verstaanbaar, ordelijk en practikaal te zijn. Minst van allen heeft ons de eerste behaagd, naar 1 Kor. x:15a, het Evangelie eene

{==576==} {>>pagina-aanduiding<<}
roepstem tot het gezond verstand, waarvan het thema ons voorkomt onjuist te zijn uitgedrukt, en de ontwikkeling aan oppervlakkigheid schijnt te lijden. Ook met de tweede, naar 2 joh. 9-11, over het groot nadeel elker afwijking van het Evangelie, zijn wij niet hoog ingenomen; omdat de afwijkingen-zelven, waar tegen gewaarschuwd wordt, niet scherp en veelzijdig genoeg geteekend zijn, zoo wij meenen. Beter beviel ons de derde, die, naar matth. vii:14, handelt over de enge poort en den naauwen weg, die ten leven leidt, ofschoon zij welligt meer in het leven moest ingrijpen; en de vierde, waar de zaligsprekingen, matth. v:3-12, beschouwd worden als schets van het geestelijk leven. Maar vooral staan de beide laatste hooger bij ons aangeschreven. Die over matth. xx:16b, velen zijn geroepen, weinigen uitverkorenen, is inderdaad zeer goed; en de laatste, die, naar matth. v:14b, de bestemming des Christens, om zich te doen kennen, voorstelt, mag zelfs vernuftig van vinding heeten; al mogt men ook meenen, dat er aan de ontwikkeling van de beeldspraak, die in den tekst voorkomt, te groote ruimte is afgestaan. Het beeld wordt, namelijk, eerst opgehelderd. Eene stad, boven op een' berg liggende, kan niet verborgen zijn, wegens de hoogte, waarop zij gelegen is, hare sterkte en uitlokkelijkheid. Daarna wordt de zaak, door dat beeld aangeduid, ontwikkeld. De Christen doet zich kennen aan de wereld in verhevenheid van karakter, in vastheid van beginsel, in ware beminnelijkheid. En
eindelijk wordt den Christenen toegeroepen: hebt van deze uwe bestemming bewustheid! Toetst u aan deze roeping! Beantwoordt er aan!
Meer hebben wij omtrent deze Evangelie-redenen, om ze te doen kennen, niet in het midden te brengen. Wij wenschen van harte, dat zij eenig duurzaam nut verspreiden mogen. En begeert de Eerw. thoden van velzen, die, zoo wij meenen, nog werkzaam is op de Bergumerheide, in meer uitgebreiden kring, dan zijne standplaats hem opent, voor de zaak van Gods Koningrijk te arbeiden, wij hebben regt, om van zijne bekwame hand, in vervolg van tijd, nog iets meer en iets

{==577==} {>>pagina-aanduiding<<}
beters te verwachten, dan ons hier is aangeboden; hoe goed en bruikbaar het ook overigens zijn moge, wat hij ons aanbiedt.
***





Beknopt onderwijs in de Christelijke waarheid, door A. Rutgers van der Loeff, Predikant te Leiden. Te Zutphen, bij A.E.C. van Someren. 1850. In kl. 8vo. 39 bl. f :-20.

Christelijk onderwijs voor eenvoudigen, door J. Sannes, Predikant te Veendam. Zesde druk. In kl. 8vo. 12 bl. f :-07½.

Opzettelijke beoordeeling van katechiseerboekjes zal men in een Tijdschrift als het onze, wel niet verlangen. De beiden voor ons liggenden hebben hunne verdienste, elk in zijne soort. Die van het tweede is bekend, blijkens den zesden druk. Het is een van de kortste die er bestaan of kunnen bestaan: - acht lesjes, iedere van drie vragen en antwoorden. Het is dus bestemd, hetzij voor de allereenvoudigsten, hetzij tot een eerste onderwijs; dat door de uitvoeriger onderwijsboekjes van denzelfden verdienstelijken Schrijver vervolgd wordt, op de wijze van de opvolgende leerboekjes van prins over de Bijbelsche geschiedenis. Waar de toestand der gemeente zulk eene opvolging toelaat, is zij, blijkens de ondervinding van Ref. zeer aan te prijzen.
Het onderwijsboekje van Dr. rutgers van der loeff is zoo ingerigt, dat men er de Godsdienstige oefeningen van den voortreffelijken Evangeliedienaar bij kan gebruiken als handleiding. De inrigting is misschien wel wat al te symmetrisch: - vijf vragen en antwoorden in elk der dertien hoofdstukken. Daaruit is ontstaan eene te groote lengte van vele antwoorden. Onze ondervinding althans pleit ruim zooveel voor korter antwoorden, die niet zooveel zaken bijeen bevatten, al zijn zij dan ook talrijker. Hetgeen de leerlingen van buiten leeren (en zij doen het toch woordelijk al wekt men hen nog zoo aanhoudend

{==578==} {>>pagina-aanduiding<<}
op tot zakelijk teruggeven van het antwoord) moeten, onzes inziens, korte stellingen zijn. Doch elk heeft in het katechiseren zijne eigene manier, en gaat natuurlijk bij het opstellen van een eigen onderwijsboekje van de behoeften zijner leerlingen uit. Onbillijk ware het dus, anderen naar zich-zelven te beoordeelen. Dat van der loeff zijn vraagboekje met veel oordeel heeft vervaardigd, zal niemand kunnen ontkennen; en dat bij ieder antwoord eenige onbeantwoorde vragen, veelal met aanhaling van teksten, gevoegd zijn, vermeerdert niet weinig de bruikbaarheid. Met dat al achten wij het vooral, zoo niet uitsluitend, geschikt voor den beschaafden stand. Wij wenschen den besten zegen over het gebruik.




Christelijke inwijdingsrede op onze nieuwe munt, door U.P. Goudschaal, Predikant te Scheemda. Te Winschoten, bij P.S. van der Scheer. 1851. In gr. 8vo. 40 bl. f :-40.

Deze met eenige aanteekeningen en bijvoegselen vermeerderde rede, werd in het begin dezes jaars te Winschoten uitgesproken; niet, zoo als men, afgaande op den titel, vermoeden zou, van den Christelijken leerstoel, maar in eene Departements-Vergadering der Maatschappij: Tot Nut van 't Algemeen. Op verlangen der hoorders ziet zij het licht, en wij kunnen het ons begrijpen, dat zij met genoegen werd aangehoord. Of zij daarom echter ook gedrukt moest worden, is eene andere vraag, die wij aarzelen zouden toestemmend te beantwoorden. Hoe veel nuttigs daarin vervat moge zijn, hoe los en gemakkelijk ook de toon is, die hier wordt aangeslagen, zij behaagt bij het opmerkzaam lezen minder door het velerlei, dat er in behandeld of aangeroerd wordt naar aanleiding van de invoering der nieuwe munt. Eerst wordt het nieuwe muntstelsel niet slechts als eene belangrijke verbetering begroet, maar daaraan tevens hulde gebragt, als aan het volmaaktste stelsel. Dan wordt de schoonheid der nieuwe munt in haren

{==579==} {>>pagina-aanduiding<<}
blinkenden glans, als het uitvloeisel van den smeltkroes bewonderd. Verder wordt de ééne zijde bezien, waarop de naam met het wapen van ons Vaderland prijkt, en de andere zijde met het borstbeeld van onzen Koning, alsmede het omschrift, dat den rand omgeeft. Ook op de daadzaak wordt gelet, dat onze oude munt ophield gangbaar te zijn, zoodra de nieuwe gekomen was. Als maatschappelijk ruilmiddel aangemerkt, wordt er gezegd, dat wij voor die nieuwe munt weêr alles kunnen koopen en krijgen, wat voor de oude te hebben was; maar ook volstrekt niets meer. Ten slotte wordt er nog gelet op het regte of beste gebruik, hetwelk er door ons Christenen van de nieuwe munt, en in 't algemeen van onze schatten gemaakt kan worden, waarbij zoowel tegen gierigheid als tegen verkwisting gewaarschuwd, en de opwekking gehoord wordt, om regelregt koers te zetten naar de haven eener zalige ruste. Deze velerlei bijzonderheden worden nuttig, hier en daar zelfs stichtelijk aangewend, zonder dat daarom nog, onzes inziens, deze rede juist eene Christelijke inwijdingsrede behoefde genoemd te worden. Ook komt zij, zoo wij meenen, als inwijdingsrede een weinig te laat, en wij zouden daarvan toch ook nog iets anders verwacht hebben. Met zorg is eindelijk alle vermelding van den stempel der oude munt en van het veelbeteekenend bijschrift: Hac nitimur, hanc tuemur vermeden. Hoe dit echter ook zij, het boeksken is waardig gelezen te worden en stichte, waar het gelezen wordt, eenig wezenlijk nut.
***




De Regtspraak van den Hoogen Raad, van 1 October 1838 tot 1 September 1850, gebragt op de artikelen der Staatsen burgerlijke wetten, besluiten en verordeningen, alles met ophelderingen en geschiedkundige toelichtingen, verwijzingen, enz., door Mr. D. Léon, Advokaat bij den Hoogen Raad der Nederlanden. Tweede Deel. Eerste Aflevering: [bevattende de Regtspraak enz. op de] wet op de regterlijke organisatie, wet op den overgang en wet houdende algemeene bepalingen der wetgeving van

{==580==} {>>pagina-aanduiding<<}
het Koningrijk. Te 's Gravenhage, bij Gebroeders Belinfante. 1851. (Voor rekening des Schrijvers.) In gr. 8vo. 84 bl., in 2 kolommen, compres gedrukt.

Onder verwijzing naar de vroegere aankondigingen der beide Afleveringen des Eersten Deels van dit allerbelangrijkst werk, mogen wij met genoegen vermelden, dat de geachte Schrijver weder een aanzienlijk deel der vrucht zijner werkzaamheid voor het regtsgeleerd publiek heeft ter dienste gesteld. Hij gaat voort met de uitgave van zijne op wetenschappelijk onderzoek berustende verzameling. Deze Aflevering bevat weder veel volledigs en doorwrochts. - Tot een voorbeeld strekke de allernaauwkeurigste behandeling van Art. 99 der Wet op de Regterlijke Organisatie, welke, van bl. 25 tot 44, in zeven rubrieken is gesplitst, aldus onderscheiden: A. over het regtsmiddel van cassatie in 't algemeen; B. over de uitspraken, die als beslissing van quaestiones facti beschouwd zijn; C. over de uitspraken, die als quaestiones juris zijn aangemerkt; D. de weifelende jurisprudentie ten aanzien van het al dan niet aanwezig zijn in cassatie eener quaestio facti, dan wel juris; E. onderscheiding tusschen het middel van cassatie, van request-civiel en dat van revisie; F. onderscheid tusschen het mal jugé en het middel van cassatie, en het regtsgevolg daarvan; G. overschrijding van regtsmagt. In het overzigt van de hier medegedeelde regterlijke beslissingen mag welligt grond gevonden worden, om bij herziening der Wet op de Regterlijke Organisatie en van het Wetboek van Burgerlijke Regtsvordering op zoodanige wijziging aan te dringen, ten gevolge waarvan het middel van cassatie in civiele zaken met beter gevolg zou kunnen worden aangewend; het is toch bedroevend om te zien, hoe menige (welligt) verkeerde uitspraak van lagere Regts-collegiën aan de censuur van den Hoogen Raad ontsnapt, doordien de beslissing, naar de bij den Hoogen Raad aangenomen beginselen, slechts als quaestio facti of als mal jugé kan worden aangemerkt.
Ook op Art. 6 en 9 der Wet op den Overgang, de

{==581==} {>>pagina-aanduiding<<}
quaestie over het personeel statuut, is deze verzameling zeer volledig.
Wij bevelen het werk onvoorwaardelijk en met nadruk aan.
t.




Het Bestuur der Marine, onder den Schout-bij-nacht, later Vice-Admiraal J.C. Rijk, gedurende het tijdvak van 3 Junij 1842 tot 15 September 1849; toegelicht door J.C. Rijk. 1851. 1ste en 2de Afdeeling. Te Amsterdam, bij de Wed. C. van Hulst van Keulen. 1851. In gr. 8vo. 112 en 143 bl. f 2-50.

Wij herinneren ons niet eenig ander werk gelezen te hebben, dat ons zoo verrast en geboeid heeft als deze Autobiographie; hoewel wij aan de Marine en haar bestuur vreemd, en ook niet van nabij bekend zijn met den Nederlandschen Staatsman en Vlootvoogd, die zich de rust van het ambtelooze leven, dat hij na vijftigjarige dienst is ingegaan, ten nutte heeft gemaakt om haar te schrijven, en daardoor tevens zijn bestuur van de Marine van blaam te zuiveren.
In 1842 behoorden wij tot het getal dergenen, die het Vaderland geluk wenschten, toen 't bekend werd, dat de Schout-bij-nacht (later Vice-Admiraal) rijk, Gouverneur-Generaal van Nederlandsch West-Indische Bezittingen, maar door den Koning tot Directeur-Generaal (later Minister) van Marine benoemd, zich die benoeming had laten welgevallen. Het karakter, de begaafdheden, veelomvattende kennis, veelzijdige bekwaamheid, rijpe ondervinding, en blakende ijver van dien hooggeachten Vlag-officier voor het belang en de eer der Zeemagt waren bekend, en de algemeene opinie noemde hem als de bevoegdste, zoo niet éénigste man aan wien het Bestuur der Marine moest, en met volkomen gerustheid, en zekerheid van goede resultaten kon worden opgedragen. Dat de Heer rijk zijn aangenaam en voordeelig Onderkoningschap vaarwel zeide, om in de niet dankbare en niet overruim bezoldigde betrekking van Minister, of Directeur-Generaal, hier op het Staats-
{==582==} {>>pagina-aanduiding<<}
tooneel te treden, getuigde van eene belangeloosheid en liefde voor de Marine, die de verwachting nog hooger opvoerde. - Evenwel het duurde niet lang of het Bestuur der Marine werd van vele kanten gegispt en veroordeeld, en voldeed ook niet in de Tweede Kamer. In brochures en dagblad-artikelen vond 't geen er gedaan werd, evenzeer als 't geen er niet gedaan werd, bestrijders, en door velen en bij herhaling werd het verwijt uitgesproken van gebrek aan vaste beginselen, van gebrek aan een bepaald stelsel. Daar dat verwijt niet, of althans niet volledig en voor ieder duidelijk werd wederlegd, en de Heer rijk - hoewel nog in volle kracht en in 't genot van goede gezondheid - eindigde met ontslag te nemen, zoowel uit zijne betrekking tot de vloot, als uit die tot het Ministerie, moest men wel denken zich inderdaad misrekend te hebben in zijne verwachtingen, en 't ‘Tel brille au second rang,
qui s'éclipse au premier’ ook in hem bewaarheid te zien. Dat deed velen zeer, en ook wij hadden er leed van. Maar des te verrassender is het ons nu - nadat laatstelijk het verwijt van beginsel- en stelselloosheid ook is gehoord in de Tweede Kamer - te zien hoe de Heer rijk dat verwijt kalm, hoewel niet zonder eenige verontwaardiging, opvat, en te hooren hoe hij 't met echte zeemansrondheid, maar ook met al de zakelijkheid van een goed Administrateur, bestrijdt niet alleen; maar zóó volkomen wederlegt, dat er, naar òns gevoelen, niet veel tegen te zeggen valt. Het belangrijke werk is alleen dáárom ondernomen; maar strekt nu tevens ten vervolge op eene bestaande Biographie van den beroemden Schrijver, tot zijn vertrek uit de West-Indiën als Gouverneur-Generaal.
Het is niet mogelijk in het bekrompen bestek van dit Tijdschrift eene analyse te geven van een werk, in hetwelk alle de takken van het Bestuur der Marine, van de voornaamsten af tot de minst beduidenden toe, behandeld worden. Wij moeten ons vergenoegen met er in het algemeen over te spreken, en voorts ieder, die in onze zeemagt belang stelt; neen, ieder dien 't niet onverschillig is hoe een met het volksbelang en de eer der Natie zoo naauw verbonden Departement werd en zal

{==583==} {>>pagina-aanduiding<<}
worden bestuurd, te verwijzen naar het werk-zelven; door welks aandachtige lezing, ieder, op de bevattelijkste wijze, volledig bekend wordt gemaakt met onze zeemagt, en al de deelen harer administratie; met haren gebrekkigen en hoogst schadelijken toestand vóór en in 1842; met den beteren staat in welken zij in 1849 door den toen afgetreden Minister aan zijn minder gelukkigen eersten opvolger zijn nagelaten; en ook met hetgeen er verder in het belang der Marine kan en behoort te geschieden - althans naar het oordeel van den Heer rijk, dien men, na de lezing van dit werk, méér dan ooit geneigd wordt te houden voor den meest ervaren en bekwaamsten onzer oude Vlootvoogden.
In de Eerste Afdeeling (over welke straks nader) staat, op bladz. 12, de taak omschreven aan den Directeur-Generaal in 1842, bij Koninklijk Besluit, uitdrukkelijk opgelegd; zij was: vermindering der administrative uitgaven, en uitbreiding van de active zeemagt zonder verhooging van het totale cijfer der begrooting. Z.M. bedoelde alzoo, dat het totale cijfer der begrooting onveranderd zou blijven; maar: bezuiniging op de administratie, en gebruik van dat bezuinigde tot uitbreiding van de activiteit der Marine. De Tweede Afdeeling, tot en met bladz. 112, bevat de geschiedenis der begrooting voor de Marine van 1842 tot 1849. Daar ziet men hoe, integendeel, de Tweede Kamer dadelijk en voortdurend aanmerkelijke, steeds toenemende vermindering van het totale cijfer der begrooting heeft geëischt; waardoor elke uitbreiding van de activiteit der Marine onmogelijk werd, en al het bezuinigde op de administratie, in plaats van dáártoe te kunnen worden besteed, eene bate werd van de algemeene schatkist. - In weerwil daarvan blijkt, uit een Staat van de in dienst gehouden schepen en bemanning, te vinden op bladz. 83 der Eerste Afdeeling, dat, van 1818 af, met uitzondering alleen van de jaren der Belgische onlusten, nimmer zóó vele koppen in active dienst zijn geweest, dan in het tijdvak van 1842-1849, en wel voornamelijk in 1848 en 1849, toen het totale cijfer der begrooting (na aftrek van de kosten der Kolo-
{==584==} {>>pagina-aanduiding<<}
niale Marine en van de pensioenen, met welke het Departement in 1842 is belast) voor de Nederlandsche zeemagt het laagste was, en, blijkens de berekening op bladz. 71 der Tweede Afdeeling, zelfs minder dan vijf millioen bedroeg. De Heer rijk zegt, dat dit een gevolg was van de door hem bereikte bezuinigingen; maar welke onpartijdige voegt er niet bij: dat het eene kroon zet op zijn administratief beleid! Wij kunnen ons
niet weêrhouden, den zorgvuldigen Administrateur ter eere, een gedeelte over te nemen van de bladz. 83-85 der Tweede Afdeeling; waaruit dat beleid eenigzins blijkt, en onze lezers tevens met den helderen, echt populairen, ronden stijl van het werk, (gemakshalve in den derden persoon geschreven) eenigermate bekend kunnen worden:
‘Men denke daarom niet, dat de Minister rijk de noodzakelijkheid van bezuiniging op groote schaal niet allezins had bevroed. Wij zullen later aantoonen, hoedanig hij die heeft toegepast, en de resultaten daardoor verkregen; maar hij had een afkeer van die door hem genoemde zwavelstokken-économie, waarbij men het afdanken van een bode of hellebardier hoog doet klinken, omdat het eenige honderd guldens voor de schatkist bespaart! Dit is niet de opinie van den dag; maar wij zullen aantoonen, dat zijn stelsel meer waarachtige voordeelen aan den Staat opleverde, dan dat, waarop men met welgevallen telkens terugwijst.
Hij berekende, dat, wanneer men slechts een paar centen daags op de voeding voor ieder man kon bezuinigen, dit ruim f 30,000. - 's jaars opleverde, en zorgde dus, dat bij aanbestedingen nimmer meer dan de geringste marktprijzen werden gegund; dat hij niet kocht, wanneer de markt te hoog stond, maar gunstiger tijden afwachtte. Zoo was het, onder anderen, eens met den aankoop van gerookt spek, in de jaren der buitengewone duurte van levensmiddelen. De ingeschreven prijzen kwamen hem te hoog voor; hij liet dus de aanbesteding niet doorgaan, en deed begrijpen, dat hij, ware het noodig, die artikelen uit Noord-Amerika kon ontbieden.

{==585==} {>>pagina-aanduiding<<}
Eenige weken daarna, werd op nieuw eene aanbesteding uitgeschreven, met dat gelukkig gevolg, dat er op dit eene artikel f 16,000. - werden uitgewonnen. Zoo handelde men ook met de aanbesteding van alle scheepsmaterialen. Men kocht niets aan, dan hetgeen waarlijk noodig was. Waren de prijzen te hoog, dan stelde men de aanschaffing uit; de Heeren Hoofd-ingenieurs zorgden voor een hoogst zuinig gebruik van de materialen van scheepsbouw, hielden een naauw toezigt op de arbeidsloonen, en hierdoor werden vele duizenden jaarlijks bespaard; men zorgde, dat uit de magazijnen al het bruikbare, al was het dan ook eenigzins verouderd, het eerst aan de schepen werd afgegeven, Men gebruikte het verouderd metalen geschut tot aangieting van al wat voor den scheepsbouw aan metalen noodig was. Bij aanschaffing van nieuw geschut werd er een gedeelte oud tot versmelting bijgevoegd; al het oude geslagen ijzer, zoo als ankers enz., werd tot nuttige doeleinden en tot staafijzer versmeed; zoo werd er geene noodelooze uitgave, alleen tot versiering en zonder wezenlijk nut, voor de schepen gedaan. Zoo werden oude zeilen, die niet meer bruikbaar waren, uit elkander genomen en tot nieuwe bruikbare stellen vermaakt; en dus werd al wat in voorraad was, tot nuttige einden aangewend, en het nieuw aangekochte vermeerderde den voorraad. Men zond Ingenieurs naar Riga, om op de plaats-zelve masten aan te koopen, en opende onderhandelingen met leveranciers in Noord-Amerika tot hetzelfde doel.
Behalve dit alles durft men zeggen, dat geen punt waarop bezuinigd kon worden, over het hoofd werd gezien, enz.
Wanneer dit geene goede resultaten had opgeleverd, hoe zou het dan mogelijk zijn geweest, dat men, met zes tonnen gouds minder voor de eigenlijke Marine, genoegzaam dezelfde magt in zee hield als vroeger; den aanbouw voortzette, en den voorraad in de magazijnen vermeerderde; en dat niettegenstaande men eene vermeerdering van uitgaven op zich had genomen, maar die in het belang van de dienst werd noodzakelijk ge-
{==586==} {>>pagina-aanduiding<<}
keurd. Zoo veroorzaakte het verhoogen van de vaste tractementen der zeeöfficieren - - eene meerdere uitgaaf van f 40,000. -; het aanstellen van 16 élèves voor de geneeskundige dienst f 9000. -; de ernst-exercitiën aan kruid en projectilen, ongeveer f 25,000. -; de intrekking van de 4½ pCt. korting op de scheepssoldijen ruim f 40,000. -. En toch is men niet alleen met het budget steeds rondgekomen, maar zijn er zelfs belangrijke sommen vrijgevallen, die in de schatkist zijn teruggekeerd.’
De berekeningen, die verder volgen, doen zien, dat het teruggekeerde in de schatkist, bij doorsnede over de zeven jaren van 1842-1848, bedragen heeft jaarlijks f 177,982. -. Alles te zamen tellende vindt men eene bezuiniging van p.m. f 900,000. -, 's jaars door naauwgezet beleid in de administratie verkregen!
Die Tweede Afdeeling bevat menig levendige zinsnede over de moeijelijkheden ontstaan uit de ongemakkelijkheid der Tweede Kamer, en hare onverschilligheid voor de uitbreiding van de activiteit der zeemagt. Hoe men dáárover denke, zóóveel is zeker, dat de onmogelijkheid, waarin de Minister zich bevonden heeft, om die activiteit uit te breiden, hier zonneklaar blijkt. De reden, waarom het jaarlijks teruggekeerde in de schatkist daartoe niet gebruikt kon worden, vindt men op bladz. 86 opgegeven.
Wij hebben van deze Afdeeling het eerst gesproken, wijl de Schrijver aan het slot der Eerste Afdeeling verzoekt, dat men het oordeel over de uitvoering van zijn stelsel opschorte tot na de lezing der Tweede. De lezer doet daarom niet kwaad wanneer hij met deze begint. Zij bevat ook, op de bladz. 16-53, eene uitvoerige ‘Memorie van den Minister van Marine’, op den 30 Augustus 1843, in Comité-generaal aan de Tweede Kamer voorgedragen, waarin het stelsel van bestuur, toen of reeds vroeger aangenomen, duidelijk wordt uiteengezet. Als men daarna de Eerste Afdeeling leest, komen de genomen maatregelen van zelve aan dat programma van 1843 ter toetse.

{==587==} {>>pagina-aanduiding<<}

De Eerste Afdeeling toont hoe het stelsel, gedurende de zeven jaren van 1842-49, is toegepast op alle de takken der zeemagt en van haar Bestuur: het drijvend materiëel; het personeel der Marine; het korps Mariniers; de artillerie; de activiteit der zeemagt; het wetenschappelijke; de administratie; de discipline; en de aanmoediging tot de zeedienst. Ten slotte wordt ook over de Vuren, Tonnen, en Bakens, en over het Loodswezen gehandeld.
Wij moeten ons bedwingen om niet breedvoerig te worden, en zullen alleen iets zeggen, omtrent hetgeen vermeld staat, betreffende ‘het drijvend materiëel’ (de schepen). Het stelsel daaromtrent was, volg. bl. 27: ‘eene vloot, zoo groot als die met de toegestane geldsommen, in 5 jaren tijds kon worden daargesteld. Om de schepen daarvan behoorlijk in klassen te verdeelen, en die van gelijksoortige in alles aan elkander gelijk te doen zijn; om de gereedmaking van tuigen, artillerie en uitrusting, gelijken tred te doen houden met de vordering van den aan- en afbouw; om een zeker getal daarvan in dienst te hebben, eenige van iedere klasse geheel gereed tot dadelijke in dienst stelling; - en eindelijk, om te zorgen dat alle soort van schepen van de Nederlandsche Marine, in niets zouden behoeven achter te staan, bij die, onder gelijksoortige benamingen bij andere Zeemogendheden in gebruik.
Als een staaltje van de onregelmatigheden, wier opruiming aan den Heer rijk is te danken, nemen wij van bladz. 22 het volgende over:
‘Ofschoon onder gelijksoortige benamingen was er toch een oneindig verschil in schepen, die volgens hunne benamingen gelijk hadden moeten zijn. De constructie van iedere werf had dikwijls denkbeelden op zich-zelve; men volgde proeven, buitenslands genomen, op de eene werf, terwijl men zich op de andere aan de primitieve bepalingen hield; de tuigen waren veranderd op het ééne, en niet op het andere schip van gelijk charter. Op sommige schepen was zwaarder wapening beproefd, zonder die op de andere in te voeren; verschil in smaak bij de

{==588==} {>>pagina-aanduiding<<}
eene of andere directie, maakte, dat men eigenlijk zoo velerlei soort van schepen kreeg, dat dit in een der over de Marine uitgekomen vlugschriften, niet oneigenaardig eene stalen kaart (staalkaart) werd genoemd. Het gevolg hiervan was, dat b.v. een brik van 18 stukken in Vlissingen gebouwd, met averij in Texel binnenvallende, ofschoon er genoegzame voorraad van tuig enz. van brikken van 18 stukken was, niets vond, dat dadelijk bruikbaar was; omdat het niet paste: zoodat nieuw moest worden aangemaakt, en het in voorraad zijnde ongebruikt moest blijven liggen. Hieruit ontstond verlies van tijd en geld’ enz.
Op bladz. 24 ziet men, wat de Minister voor die wanorde in de plaats wilde hebben; namelijk: ‘dat geen schip van gelijke benaming, op welke werf dan ook aangebouwd, van het andere mogt afwijken; dat al wat tot die schepen behoort, op het eene zoo wel als op het andere moest passen; dat als het ware geen spijker anders mogt geslagen worden, op het eene schip dan op het andere; dat in één woord, al wat tot dezelfde klasse van schepen behoort, evenzeer op allen van pas moest zijn, als de remontestukken van een infanteriegeweer.’
Het is merkwaardig daar te lezen, wat moeite het kostte om de grondslagen van die eenheid gelegd te krijgen; dat toch eindelijk gelukte. Al had de Heer rijk niets anders dan dat gedaan, het ware reeds véél geweest. Geen zijner voorgangers heeft aan die éénheid in alles, aan dat vaste systema, zonder vrijlating om er van af te wijken, gedacht, of had, indien hij er aan gedacht heeft, kennis genoeg van den scheepsbouw, om de uiteenloopende meeningen der verschillende bouwmeesters zamen te smelten. - Uit deze en andere plaatsen blijkt overigens, welk eene menigte van onregelmatigheden er was op te ruimen.
Van nog grooter aanbelang, wijl er niet alleen tijd en geld, maar bovendien de eer der vloot en de Nationale roem in betrokken was, is het stelsel geweest om te zorgen, dat alle soort van schepen van de Nederlandsche Marine in niets behoeven te wijken voor anderer sche-
{==589==} {>>pagina-aanduiding<<}
pen van dezelfde soort; of, om duidelijker te spreken: dat, als het weder tot kloppen komt, b.v. een Nederlandsch fregat van 44 stukken door zijn materiëel in de mogelijkheid zij, om 't tegen een Engelsch, Fransch, of ander fregat van 44 stukken uit te houden. Zoo als onze schepen gewapend waren in 1842, was dat, helaas, het geval niet; en in weerwil van den moed en de geschiktheid van Janmaat, en der schimmen van onze de ruyter's en trompen, die hem in den strijd aanvuren, zouden Vloot en. Natie de smart en schande hebben moeten beleven, zulk een fregat van 44 stukken, door een vijandelijk fregat van maar 30 of, misschien, nog minder stukken, na een kort gevecht genomen te zien. Dat lag hieraan, dat onze Marine stationair was gebleven, terwijl die van andere Natiën zich de uitvindingen van het genie en de waarnemingen der ondervinding hadden ten nutte gemaakt. Het vermogen der strijdkracht van hunne bodems was vergroot, bij minder getal van vuurmonden, door de meerdere zwaarte van het kaliber; de vuursteensloten van het geschut waren door percussie of slaghamertoestellen vervangen, en de stukken hadden pointeerstangen en visieren, die de zekerheid van het schot waarborgen. Dank hebbe de ijver en het beleid van den Heer rijk, dat onze schepen nu aan de eischen van den tijd beantwoorden! Het is genoegelijk te lezen van de omzigtigheid en het overleg daartoe aangewend; maar streelend bovenal is de zekerheid, dat, zoo er thans geslagen moeste worden, onze dappere pikbroeken ook rekenen kunnen, bij gelijkheid van schepen, op
gelijkheid van wapenen, en dat aan beleid en moed alleen de overwinning hangt. Doch neen, deze hangt ook af van hunne geoefendheid in het vuren, van verschillende afstanden op bepaalde voorwerpen, en de Minister heeft daarom (bladz. 78 en volgg.) ter bekwaming van het volk, ernst-exercitiën verordend met het grof geschut, en ook met de handwapenen; terwijl hij tot volkomen vorming van de officieren, zoo veel de middelen dat vergunden, exercitie-eskaders in zee heeft gehouden (bladz. 86 en volgg.).

{==590==} {>>pagina-aanduiding<<}

De vastheid van stelsel en beleidvolle werkzaamheid, ten opzigte van het materiëel en deszelfs gebruik, is, reeds na deze opgave, hoe kort en gebrekkig ook, wel niet te betwijfelen, en de stempels dier zelfde vastheid en werkzaamheid draagt alles wat er geboekt staat omtrent het verrigte en verordende voor de overige takken van het bestuur. Maar gelijk 't aangenaam is te vernemen, hoe er gezorgd werd voor het belang der schatkist, voor de eer van het wapen, en voor den roem der Natie, zoo is het ook aangenaam bekend te worden met de zorg des Ministers voor de belangen van het personeel van allen rang en Staat; voor het aankweeken van scheeps-onderöfficieren; en voor het aankweeken van een Nationalen matrozen-stand, voor de Marine en voor de koopvaardij. Doch wij moeten eindigen, en verwijzen naar het werk; welks Eerste Afdeeling bijkans geene enkele bladzijde bevat, die niet in hooge mate belangrijk is.
Aan het einde der Tweede Afdeeling deelt de ervaren Schrijver mede, wat er, nu en later, voor en met de zeemagt, naar zijn gevoelen, kan en moet worden gedaan; 't zij in oorlog; 't zij in vrede. Aldus levert hij een volkomen overzigt en volledig stelsel voor het Bestuur der Marine; onberekenbaar nuttig voor zijne opvolgers nu en later, die - gelijk hij met andere woorden zegt - het stelsel kunnen toetsen en voortzetten, of, 't afkeurende, wat anders (moge dat dan maar niet minder goed zijn!) er voor in de plaats kunnen stellen.
Naar het ‘onwrikbaar gevoelen’ van den Heer rijk (bladz. 139, 2de Afd.) mag men er niet aan denken eenige uitbreiding, eenige houding aan de Zeemagt te geven, wanneer niet weder, op de Staatsbegrooting, voor Marine wordt toegestaan, wat er voor bewilligd is geweest op de begrooting van 1842-43. Hierbij lezende, op bladz. 90 van de Eerste Afdeeling: ‘dat alleen op linieschepen en fregatten, maar vooral op linieschepen, de ware dienst door de zeeofficieren geleerd wordt,’ en dan bedenkende, dat van onze linieschepen geen enkel in activiteit is, en

{==591==} {>>pagina-aanduiding<<}
dat, behalve de Heer rijk, niemand onzer zeeöfficieren ooit een gewapend linieschip gedurende eene reis heeft gekommandeerd, en slechts zeer weinig officieren er ooit op gediend hebben - wenscht en bidt men zeker vurig, dat de geldmiddelen van den Staat welhaast die verhooging van 't cijfer der uitgaven voor Marine mogen veroorloven!
De Heer rijk heeft volstandig geweigerd te bewilligen zoo wel in de vernietiging van het Maritime établissement te Rotterdam, als in de zamensmelting van het Instituut voor de Marine te Medemblik met de Militaire Academie te Breda. Eindelijk, genoodzaakt toe te geven omtrent de eerste, heeft hij de laatste voor hem tot eene porte-feuille-quaestie gemaakt. De redenen er van worden hier vermeld: er kunnen nu tijden komen, waarin Nederland geene hellingen genoeg heeft voor den scheepsbouw; en: zeeöfficieren kan men niet vormen op de heide. Hij wenscht, dat zijne vrees ongegrond moge zijn, en wie zou 't niet met hem wenschen!
De edele denkwijze van den grijzen Vlootvoogd blijkt ook uit de voor hem kostbare bijzonderheid, dat zijne optrede in het Ministerie hem ten slotte f 1000. - 's jaars kost; daar hij zich een pensioen getroost van zóó veel minder als dat waarop hij regt heeft als Oud-Gouverneur-Generaal der West-Indiën.
Wij danken den hooggeplaatsten Schrijver voor deze Autobiographie: een gedenkstuk en handboek even gewigtig voor de Regering en het Volk, als vereerend voor hem-zelven. Gelukkig de man, die aldus rekenschap van zijne beginselen en bestuur kan afleggen! Op waardiger of nuttiger wijze had de wakkere Vlootvoogd zijn vijftigjarige loopbaan als zeeman, soldaat en Staatsman wel niet kunnen besluiten. Ieder schaffe zich het werk aan; dat vooral ook behoort gelezen en behartigd te worden door elk die invloed heeft op de verkiezingen voor de Kamers der Staten-Generaal.
Gaarne namen wij, ten slotte, de raadgeving over, die het werk op echten zeemanstoon besluit; maar wij heb-
{==592==} {>>pagina-aanduiding<<}
ben ons bestek reeds overschreden. Liever ook ondersteunen wij haar met de opwekking door onzen grooten Mr. s.p. lipman in ‘Hollands Marine’ reeds in 1831 uitgesproken: ‘Indien wij onze Marine verwaarloozen, moet voor ons alle hoop verdwijnen, dat wij meer dan den blooten naam van zelfstandigheid zullen behouden.’ - ‘De Marine van den Staat is de grondslag van ons volksbestaan. Hare sterkte was de bloei van het Vaderland, hare verwaarloozing zijn ondergang. Aan haar was Holland zijn ontzag onder de Natiën, de veiligheid van zijnen koophandel, het bezit zijner volkplantingen, het behoud zijner onafhankelijkheid, verschuldigd. Zonder haar is de Staat een speelbal der groote mogendheden; zonder haar zijn onze Coloniën de weerlooze prooi van den eersten aanvaller; zonder haar is onze koophandel van vreemde willekeur afhankelijk; zonder haar is onze zelfstandigheid een naam zonder beteekenis; zonder haar zijn onze rivieren niet langer ons eigendom.’ - ‘Dat wij dan allen, tot herstel onzer Marine onze pogingen met die der Regering vereenigen!’
Toen de Heer rijk zijn ontslag nam uit alle dienstbetrekking, deed hij 't met de verklaring: als zeeman en soldaat tot verdediging van het Vaderland gereed te blijven, al ware 't voor het kommando over een enkel fregat, of van eene afdeeling kanonneerbooten; maar dat hij verlangde voor eenige administrative betrekking nooit weder in aanmerking te komen. Wij erkennen gaarne, dat de voldoening van den ervaren en waardigen Vlootvloogd in zijne administrative betrekking niet evenredig is geweest aan zijne belangrijke diensten, maar zouden 't evenwel beneden zijn karakter vinden als hij dáárom zich bleve onttrekken, wanneer eenmaal het Gouvernement, goedkeurende het stelsel in dit werk blootgelegd, hem-zelven tot de voortzetting opriep met vertrouwen en gerustheid op zijne bekwaamheid en vaderlandsliefde.

z.






{==593==} {>>pagina-aanduiding<<}

Johannes Ludovicus Vives (⋆) geschetst als Christelijk Philantroop der zestiende eeuw, met eenige plaatsen uit zijne Godsdienstige geschriften; door J. de Bosch Kemper, uitgegeven ten voordeele van de Inrigting tot bevordering van Volksgeluk en Volkswelvaart, door verspreiding van nuttige kennis: de Vriend van Armen en Rijken. Te Amsterdam, bij Johannes Müller en E.S. Witkamp, aan het Bureau van: de Vriend van Armen en Rijken, Koningsplein. 1851. In kl. 8vo. XII en 52 bl.

Twee zaken zijn algemeen bekend: dat de Heer de bosch kemper de hoofdbewerker en insteller, ja, als de ziel is van de Inrigting: de Vriend van Armen en Rijken, en dat hij bekroond is met volle en algemeene toejuiching, bij de Haarlemsche Maatschappij van Wetenschappen, in zijne Verhandeling over de armoede in ons Vaderland. In de Verhandeling, die wij nu aankondigen, schetst hij johannes ludovicus vives als Christelijk Philantroop der Zestiende Eeuw. Men zou hem-zelven niet ten onregte den Christelijken Philantroop der Negentiende Eeuw kunnen noemen. Het bevorderen van volksgeluk en volkswelvaart, en het verspreiden van nuttige kennis bij de Armen, stelt hij zich bij zijn werkzaam leven ten doel. Hoe hij, bij zoo vele ambtsbezigheden en bemoeijingen omtrent Kerk en Scholen, den tijd heeft kunnen vinden tot het zamenstellen van eene verhandeling zoo grondig en uitgebreid als de gemelde Prijsverhandeling, waaraan Schrijver dezes en alle zijne medeleden den gouden eereprijs hebben toegewezen, is inderdaad een raadsel, en getuigt van een ijver en liefde voor de arme volksklasse, die bijna voorbeeldeloos zou mogen heeten. Een der

{==594==} {>>pagina-aanduiding<<}
aanleidingen tot de bekroonde verhandeling, of een uitvloeisel daarvan, schijnt het werkje te zijn thans aangekondigd; hetwelk aan de gemelde inrigting: ‘de Vriend van Armen en Rijken’ is opgedragen.
Uit de voorrede blijkt allezins weder de goede en Christelijke bedoeling des Schrijvers. Voor de uitgave van dit werkje, en voor die der bekroonde Verhandeling, is de tegenwoordige tijd juist rijp en uitnemend gekozen, daar de Ontwerpers van eene nieuwe Wet op de Armbedeeling partij kunnen trekken van de gewigtige wenken en opmerkingen in beide vervat. Die voorrede is geschreven in een uitnemend goeden geest, en getuigt van des Schrijvers helder oordeel, wijsgeerig inzigt, en blakende liefde voor het ware en goede.
Na een kort en gepast woord over vives en zijne voor de eeuw, in welke hij leefde, voorbeeldelooze gevoelens, wordt uitvoerig gehandeld over de reeds genoemde Amsterdamsche Inrigting tot bevordering van volksgeluk en volkswelvaart: de Vriend der Armen.
De Schrijver zegt, dat men bij al het verblijdende van de tegenwoordige belangstelling in het lot der Armen, niet uit het oog moet verliezen, ‘dat de algemeene oorzaak van armoede geene andere is, dan onkunde en ongodsdienstigheid, en dat er geen ander algemeen werkend middel tegen de armoede kan gevonden worden, dan verspreiding van Godsdienstige en maatschappelijke kennis. - Een goed geregeld lager onderwijs is daarom de edelste schat, die een goed en onderling zich liefhebbend volk bezitten kan. Geen schat hooger, geen schild sterker dan van onderwijs in hetgeen waar en goed is.’ - Dat wil zeggen: van een onderwijs goed ‘en juist voor de behoefte van het volk berekend.’ De Schrijver beschouwt dat als den hechtsten grondslag van eene goede volksöpleiding, en daarin zijn wij het met hem volkomen eens. Even waar achten wij het verder aangevoerde, ‘dat de jongeling (liever de jeugd) daarna bij meerdere bekendheid van het werkelijk leven in het midden van verleiding en ongeloof, van zingenot en tijdelijk belang, eene andere (liever verdere) opvoe-
{==595==} {>>pagina-aanduiding<<}
ding behoeft, dan die hij als kind genoot. Verstandige en zedelijke ontwikkeling, vooruitgang in wetenschappelijke beschaving zijn de groote voorwaarden van volksgeluk en volkswelvaart.’ - Maar hier had, onzes inziens, al dadelijk ook de Godsdienstige opleiding moeten worden genoemd. Deze moest mede op den voorgrond staan. De geleerde Schrijver komt er wel nader op terug; maar juist zijn beroep op hetgeen in Frankrijk en Duitschland plaats heeft, eischt, eerst en vooral, eene Godsdienstige opleiding. De stelling: ‘Is er eenig brood dat zonder nadeel om niet kan uitgereikt worden, dan is dat het brood der kennis’ vinden wij op zich-zelve te gewaagd. - Wij mogen daarom niet nalaten, eer wij verder gaan, twee opmerkingen te maken. De eerste is, dat volksbeschaving en volksverlichting allezins
omzigtigheid vereischen; want het is niet te ontkennen, dat de geleerdste en verlichtste vernuften der Achttiende Eeuw, bovenal de Fransche, geene andere bedoelingen gehad hebben, dan om de misbruiken van hunnen tijd en de weinige achting van kerkelijke en burgerlijke grooten voor volk en armen tegen te gaan. En welke gevolgen heeft hunne leering gehad? - Gevolgen, helaas, die vele der edelste mannen met hun bloed betaald hebben! - Daarom dringt de Heer kemper later, maar dringen wij al dadelijk, met reden, op Godsdienst en Christendom aan. Zelfs zouden wij nog ruimer dan hij durven beweren, dat volksverlichting en volksbeschaving, zonder Godsdienst en Christendom, gevaarlijke botsingen in, en groote nadeelen aan de Maatschappij kunnen en zullen berokkenen. Wij behoeven de ondervinding slechts te raadplegen en te zien op hetgeen in andere landen, bijzonder in Frankrijk en Duitschland, reeds geschied is, en verder nog geschieden kan.
Eene andere aanmerking is deze: al draagt de inrigting den naam van de Vriend van Armen en Rijken, inderdaad is zij meer bepaald voor armen en mingegoeden. Het is, bij een doel als het hare, niet wel mogelijk zich als een vriend van armen en rijken te gelijk te doen gelden. Wat voor den eenen dient is dikwerf niet dienstig

{==596==} {>>pagina-aanduiding<<}
voor den anderen. - Lessen voor de rijken zijn hoogst noodig, maar zij kunnen ten kwade worden uitgelegd door de armen; en omgekeerd: lessen voor de armen kunnen verkeerd worden opgevat door de rijken. Om een voorbeeld te geven. Wanneer men zegt: dat het geene schande is arm te zijn maar wel schande armoede te verdienen, en dat hij armoede verdient, die, hij zij rijk of arm, de gaven Gods, hem geschonken of, liever, ter leen en ter verantwoording gegeven, misbruikt; zal de arme daaruit al ligt verkeerde gevolgtrekkingen opmaken, en 't eene beschuldiging achten tegen de rijken: als tot werkverschaffing verpligt, verkeerdelijk hun vermogen aanwenden tot eigen uitspanning, nut en voordeel. Even zoo zal de rijke, wanneer men de armen bovenal aanspoort, om zich door werkzaamheid tegen armoede te vrijwaren, daarbij al ligt een aandrang vinden tot terughouding van giften en gaven. Niet alles is altijd voor allen geschikt. De standpunten van arm en rijk liggen te ver van elkander, om in ééne inrigting voor volksgeluk en volkswelvaart door beiden te gelijk verstaan, behartigd en toegepast te kunnen worden. Geschriften afzonderlijk voor rijken of meer gegoeden, en afzonderlijk voor armen of min gegoeden, zouden wij daarom beter achten. De prijsboekjes door den Heer kemper voor de armenscholen vervaardigd, en, tot veler leedwezen, niet algemeen verkrijgbaar gesteld, zijn hieromtrent zelve de beste bewijzen. De stijl en houding der geschriften, - vriendelijk, hoewel klemmend en krachtig voor de rijken; - leerend, waarschuwend, bestraffend voor de armen - kunnen almede niet dezelfden zijn. En wat inzonderheid geschriften voor armen betreft, het is een groote en bijna benijdenswaardige kunst, in hunne taal, populair en welsprekend te zijn; zóó, dat men voor hen niet te hoog maar verstaanbaar en volkomen bevattelijk is, zonder tot langwijligheid, en
tot platheid af te dalen. Of in al de geschriften voor deze inrigting die voor de armen welgepaste populaire stijl getroffen zij, laten wij hier in het midden.

{==597==} {>>pagina-aanduiding<<}

Hoe gaarne zouden wij den Schrijver verder volgen, en bij vele ware, treffende, echt Christelijke gezegden en betoogen stilstaan. - Te regt zegt hij: ‘Men moet de grondslagen van het Christendom niet met het strijdende van sommige dogmatische gevoelens verwarren, deze laatste geven verwijdering; het ware, echte, eenvoudige Christendom, de leer van waarheid, licht en liefde wijst veiliger weg tot kennis en geluk aan, dan onvermijdelijke botsing van Kerkelijke leerstukken.’ - Maar genoeg, wat de voorrede, de opdragt en de gemelde Inrigting betreft. Gaan wij tot het eigenlijke werk over.
De Heer kemper heeft aan de Letterkunde eene wezenlijke en gewigtige dienst gedaan, door haar nader bekend te maken met den niet genoeg bekenden en geroemden johannes ludovicus vives, in 1492 te Valentia in Spanje geboren, en in 1540 te Brugge in Vlaanderen overleden. - Hij was een vriend van erasmus, morus en andere uitstekende en verlichte mannen der Zestiende Eeuw, die, even als vives, hun leven hebben toegewijd aan onderwijs, beschaving, en aan het tegengaan van verkeerdheden, zoo van geestelijken als van wereldlijken. - Zijne verdienste als Letterkundige, zijne denkbeelden over onderwijs en wetenschap, en zijne waarheidsliefde, zijn allezins lofwaardig. De Schrijver doet hem in dit geschrift als mensch en Christelijk Philantroop krachtig uitkomen en hoofdzakelijk kennen. - Over het Armenwezen zijn zijne inzigten boven zijnen tijd helder, waar, en stichtelijk. Zijne uitspraken over volksbeschaving zijn inderdaad voor dien tijd bewonderenswaardig. Het overzigt van den Heer kemper over zijne gevoelens, betreffende de Armenverzorging, en de aanhalingen uit zijn werk, met de vertalingen der Latijnsche plaatsen, zijn zeer gelukkig en verdienen aller belangstelling. Evenwel schijnt ons hier, bij al de belangrijke, maar losse aanhalingen uit de werken van vives, eenigzins te ontbreken eene zamenhangende opgaaf van zijn eigenlijk geheel systema. Men kan, ja, mag losse plaatsen, tot bevestiging en opheldering van het-licht,

{==598==} {>>pagina-aanduiding<<}
waarin men iemand wil doen kennen, uittrekken; maar het gehéél van iemands gevoelen wil men toch vooral kennen. Zoo zouden wij gaarne bepaaldelijk weten, hoe vives over de Hervorming, afgescheiden van het huwelijk van Koning hendrik, dacht, en of hij het meer met erasmus of meer met morus ten aanzien van luther en de Hervorming eens was. Opmerkelijk en belangrijk is in allen gevalle hetgeen de geachte Schrijver meldt omtrent het leven van vives; hetgeen hierop nederkomt: ‘Vives is te Valencia in 1492 geboren; werd door zijne ouders tot Regtsgeleerde bestemd, en aan de Hoogeschool te Parijs in al de scholasticke regels der redeneerkunde onderwezen. Even twintig jaren oud, ging hij naar Leuven; kort nadat het bekende geschrift van erasmus: ‘de lof der zotheid’ was uitgegeven. De onderzoek- en waarheidlievende vives maakte indruk op erasmus, die aan den bekenden, later zoo schandelijk ter dood gebragten thomas morus, Schrijver der Eutopia, schreef: dat de roem van dien Spanjaard, zijn jeugdigen vriend, eenmaal zijnen roem zoude verdonkeren. Vives was even als erasmus een bewonderaar van de Classici; met welke men toen aan de Leuvensche School, nog zoo weinig bekend was, dat, toen vives hem verzocht het bekende geschrift van cicero: ‘de Droom van scipio’ uit te leggen, de Rector hem antwoordde: ‘dat men geene Faculteit had, waartoe het droom-uitleggen behoorde.’
De uitgaaf van het werk van augustinus over ‘Gods rijk’, door vives, op raad van erasmus, aan Koning hendrik VIII opgedragen, bewoog dien Vorst aan vives de opvoeding zijner dochter maria toe te vertrouwen. Hij steeg in Engeland in roem en aanzien; maar, toen de wispelturige, zedelooze en wreede Koning zijne voorgenomene echtscheiding met catharina van Arragon, moeder van maria, door geestelijken en geleerden goedgekeurd wilde zien, bleef vives volstandig weigeren, en gaf zich bloot aan de gramschap van den zoo magtigen en wreeden Koning. Hij werd in de gevangenis geworpen; wachtte moedig de moordbijl af, die morus en anderen trof; maar werd ontslagen, doch alleen op voor-
{==599==} {>>pagina-aanduiding<<}
waarde van te vertrekken en nimmer in Engeland terug te keeren. In Vlaanderen aankomende vond hij de Hervorming reeds aangevangen. Vives, die de eendragt boven alles lief had, en scheuring voorzag, schreef aan Paus adriaan: dat hij verheugd was, den pauselijken zetel aan een zoo vroom man te zien te beurt gevallen; maar dat het nu ook diens dure pligt was, de verbastering der Kerk te stuiten, en vredesgezindheid door gematigdheid, te bevorderen. Regt edele gevoelens, die vives een roem bijna geëvenredigd aan dien van erasmus, te dezen aanzien waardig maken. Wij houden van vergelijkingen tot opheldering; niet zoo zeer tot tegenstelling. De Heer kemper echter maakt er onderscheidene tusschen vives en erasmus. Zoo zegt hij: erasmus, die vaak de gunst der Grooten - welligt met het beste oogmerk - zocht, verbeurde die van Keizer
karel V, door zijn geschrift over de ‘Eendragt en Tweedragt’ aan dien Vorst opgedragen; waarin hij met nadruk, in stede van geweld, zachtzinnigheid en eendragt aanried. - Vives gaf een werk uit: ‘over de bevrediging der Kerk’, en droeg het op aan den Bisschop van Sevilla, den Inquisiteur-Generaal, die de Ketters te vuur en te zwaard vervolgde. Hierdoor voordeelige betrekkingen verliezende, sleet hij in bekrompen omstandigheden, en ziekelijken staat, zijne laatste levensjaren. Zijne gade margaretha valdauer, die zijn strijd voor waarheid en Christendom had gadegeslagen, bleef hem getrouw tot in den dood, en zijn verlies in stillen weemoed gedenken. Toen, 12 jaren later, ook zij de aarde had verlaten, werd op den steen, die beider graf bedekte, door haren broeder en zuster nicolaas en maria een grafschrift geplaatst, hetwelk in de Aanteekeningen op bladz. 29 wordt medegedeeld. (⋆) Hij overleed te Leuven in 1540. Wie verder over hem iets wil nazien, raadplege, onder anderen, het in 't breede door saye in zijne ‘Onomastricon’, T. III, pag. 85,

{==600==} {>>pagina-aanduiding<<}
en in de Analecta van dat Deel, pag. 591, alsmede bij foppens aangehaalde; zijn afbeeldsel vindt men bij dien Schrijver tegenover pag. 679. - De korte aanteekeningen, gevolgd door eenige uittreksels uit de werken van vives, vertaald, doch ter vergelijking ook in het Latijn medegedeeld, hetgeen wij zeer goed vinden, zijn, gelijk dit geheele werk, zeer belangrijk, en alles te zamen doet ons den Heer kemper, waardigen zoon van een zoo beroemden vader, beschouwen en erkennen als een der sieraden van onzen tijd. Zijn wijsgeerig Christelijke geest heeft een diep inzigt in hetgeen strekken kan, om het lot der armen te verbeteren, en volksgeluk, volksbeschaving en volksopvoeding te bevorderen. Dat inzigt zal nog duidelijker en volkomener blijken, wanneer wij het genoegen hebben zijne bij de Hollandsche Maatschappij van Wetenschappen bekroonde Verhandeling inhet licht te zien; iets waarnaar zeer wordt verlangd. Wij hebben met belangstelling vernomen, dat bereids een goed deel van die Verhandeling is afgedrukt.

†††
1 Aug. 1851.




Kijkjes in 't leven. Een nieuwe dichtbundel van W. van Zeggelen. Te Haarlem, bij A.C. Kruseman. 1851. In 12mo. VI en 168 bl. f 1-50.

Als Ref. de gave der poëzij had ontvangen, zou hij 't betreuren, wanneer hem 't vernuft ontbrak voor het luimige genre. Het moet aangenaam zijn te poëtiseren in het uitzigt, dat hetgeen men verdicht of in dichtmaat brengt, strekken zal, om in gezellige kringen den toon aan te geven van opgeruimdheid en betamelijke scherts; van menig gelaat de rimpels van zorg en bekommering een tijd lang te doen verdwijnen; den lachlustigen nieuwe stof te geven om eens uit te schateren; en zelfs den zwaarmoedigen denker afleiding te bezorgen. Streelend, bovendien, is de zekerheid, dat waarheid en leering zelfs deuren open vinden, die anders voor haar gesloten zijn, als zij maar komen in een vrolijk pakje en met een

{==601==} {>>pagina-aanduiding<<}
lagchend gelaat. Al strekken geest en gemoed zich naar leering uit; de boog kan niet altijd gespannen zijn. Verpoozende van ambacht- of winkelbedrijf, handel- of ambtzaken wil men ongaarne zich op nieuw vermoeijen; maar zoekt bij voorkeur die plaatsen, of vat het liefst die boeken en bundels op, waarin men denkt afleiding te vinden; of iets nuttigs; maar in luchtige vormen. Jammer, dat het niet gemakkelijker is, geestig en puntig te zijn. Het aantal komieke, ironieke of satirieke schrijvers is doorgaans maar klein. Van ernstige Schrijvers, van onderscheidene grootte, heeft men veelal een sterrenhemel vol; maar de luimige komen, als de kometen, schier een voor een. Onder die levende dichters, welke van het luimige genre méér bepaald hun werk maken, behoort eene eerste plaats aan den Heer van zeggelen. Over het karakter zijner Muze behoeft hier niets gezegd te worden. Zij is bekend genoeg. Wie denkt niet, onder anderen, aan zijn ‘pieter spa’; ‘De Valkenjagt’; en ‘Lach en luim’, die allen verdienden bijval en goeden aftrek vonden? De gedichten van van zeggelen zijn te regt in vele handen. Diepe geleerdheid, hooge vlugt, strenge correctheid moet men niet zoeken bij dien geestigen kweekeling der Natuur, voor wien daar te boven, onder drokke bezigheden, de kunst enkel uitspanning is, even goed als voor zijne hoorders of lezers. Daardoor echter vliegt hij ook voor niemand te hoog, gelijk hij ook voor niemand te laag blijft zweven: daartegen beschutten hem zijn oordeel en goede smaak. Aldus is hij een dichter bij uitnemendheid voor alle standen en klassen der zamenleving, en zijne populariteit is eene welverdiende krans op de naïveteit en 't diep gevoelige in sommigen, en op het zin- en gedachtenrijke in anderen zijner gedichten, die door eenvoud van bewoording, gemakkelijkheid van
versbouw, en meestal ook door aanlokkelijke kortheid uitmunten.
Deze nieuwe Dichtbundel bevat 44 dichtstukjes, waaronder slechts vier vertaalde. De 40 oorspronkelijke zijn van verschillende gehalte en waardij: de Dichter doet zich op nieuw kennen in sommigen als een scherpzinnig

{==602==} {>>pagina-aanduiding<<}
kijker in het openbare leven; in anderen als een lijn opmerker in het verborgen leven des gemoeds; in anderen als een regt grappige verteller; in anderen als een vernuftig leermeester; in allen als een man van geestige vinding en zuivere smaak. Wij noemen van de gedichten der gemelde vier soorten slechts enkelen, en wel van de eerste soort: Nieuwejaarsdag; Negative wenschen; Zestien jaar; en In de bruidsdagen; van de tweede: grietjes verzuchting; Betrachting van louw den timmerman, en lijsjes overdenking, stukjes naar 't leven, vol eenvoudige waarheid, en juweeltjes van kunst; van de derde: de Zigeuners; de Nieuwe Heer; de Hyena; de Wraak; en 't schilderachtige jaap en zijn grootje; van de vierde: Om den wille van het smeer enz., Kinderkeus en ouderzin, en Het nieuwe stuivertje. Vele doch niet alle de stukken hier bijeengezameld zijn reeds uit Jaarboekjes of Tijdschriften bekend geworden. Als minder bekend, of hier voor het eerst gedrukt, beschouwen wij St. Nicolaas; Wie is zij? Bij den laatsten klokslag van 1848; Kees op reis; en het reeds genoemde Nieuwe stuivertje. Ref. heeft bij dat alles te veel genoegen gehad, om de kleine aanmerkingen, waartoe hij nu en dan aanleiding vond, breed uit te meten, en. neemt liever een paar coupletten over uit het laatstgenoemde dichtstukje:

Ja, klein is 't wel, bijzonder klein! 
Maar 't is zoo blank en 't is zoo rein, 
En 't koningskopjen is zoo mooi, 
En 't zilver van zoo'n puik allooi! 
Maar 't is of die verkleinde maat 
Ons toespreekt met den ouden raad: 
Zorg, bij wat lust u soms bekruip, 
Dat ik niet door de vingers druip. 
Dat gij mijn waarde niet verleert; 
Want zuinigheid verleert zoo ras, 
En hij, die 't stuivertje niet eert, 
Krijgt zelden guldens in zijn kas. 
 
Voorzeker, 't was een gulden tijd 
Toen zuinigheid en noeste vlijt 

{==603==} {>>pagina-aanduiding<<}

Kasteelen bouwden van stavast; 
Ja, wie er op de kleintjes past, 
Hij steekt, hij heeft zich wèl beraân, 
Zijn lampje aan dat der oudjes aan; 
Want, bragten deze naar hun vest 
De schatten meê van Oost en West, 
Toch werd ook 't mindre gewaardeerd, 
En stond de spreuk op hun kompas: 
Hij, die het stuivertje niet eert 
Krijgt zelden guldens in zijn kas. 

Bij dit zangerig leerdichtje denkt Ref. aan de Fransche verzen:

‘Songez qu'avec vingt sous, ravis à vos caprices, 
Vous ferez grand plaisir à vingt infortunés.’ 

Misschien geeft deze herinnering den Dichter aanleiding, om 't stukje bij herdruk met nog één couplet te vermeerderen.
De vertalingen zijn: De Smokkelaarssprong, een fantastisch verhaal, vol gloed en gang, in schilderachtige, gladde trippelverzen; noachs testament; Apentroost; en Zwarigheden: komieke stukjes, gemakkelijk genoeg vertaald om voor oorspronkelijk gehouden te worden, en 't laatste wèl geschikt om den lever te doen schudden.
Zedigheid is de luister der verdienste; maar dat zij met ware verdienste verzusterd is blijkt ook aan het Berigt vóór deze ‘Kijkjes.’ Eere zij den Dichter, dat hij alles vermijdt wat de kieschheid kwetsen, of persoonlijk beleedigen kan! De waarde zijner bundels wordt er door vermeerderd, en de dank van het publiek, dat evenzeer hem hoogacht als zijne werken bemint, kan hem niet ontgaan.
Het bundeltje in zijn gekleurden omslag met een rand van vignetten, waarschijnlijk door den Heer last op steen gebragt, heeft een zeer behagelijk voorkomen. De miniatuur-vignetten, met twaalf onderwerpen aan de gedichten ontleend; zijn geestig, en fiks geteekend. Druk, papier en band, alles getuigt van de bekende zorg en goeden smaak des Uitgevers. In één woord: het boekje

{==604==} {>>pagina-aanduiding<<}
is in- en uitwendig lief. De Dichter hebbe lust en gelegenheid om nog vele zulke blikken rondom zich te werpen, en de goede ontvangst van dezen nieuwen Bundel zij hem eene aansporing te meer, om dien spoedig door een nog nieuwer Bundel bij den smaakvollen Uitgever te laten volgen.




Twaalf Daguerréotypen, door A. van der Hoop, Jrszn. Te Leiden, bij Jacs. Hazenberg, Cs.zoon. 1851. In 12mo. VIII en 76 bl. f :-90.

Een bevallig boekje, rijk gebonden, op sneê verguld, en versierd met gelithographiëerden titel en vignet, naar eene teekening van den geestigen rochussen. Zeer kort na de uitgave was 't grootste gedeelte der aanzienlijke oplaag reeds verkocht. Dat is wat vreemds, en ten deele zeker te danken aan den ongemeen lagen prijs, en aan den naam des jeugdigen Dichters, en vooral aan zijn gelukkigen inval om ook een paar situatiën uit het Academieleven te daguerréotypéren. Hoe 't zij, de Heer van der hoop heeft reden om voldaan te zijn over het lot van dit bundeltje.
Wij vermelden 't opzettelijk na den bundel van den Heer van zeggelen. ‘Daguerréotypen’ of ‘Kijkjes’: de opschriften verschillen; maar in de zaken is harmonie en de geest is dezelfde. Men vindt hier toestanden uit het leven, van zeggelen als nageschetst; doch niet slaafs; niet met opöffering van eigen oorspronkelijkheid. De Heer van der hoop volgde den Dichter van ‘pieter spa’ en de ‘Huisplagen’ in zijn gelukkigste grepen; maar toch op eigene wijze. Ook deze schetsen zijn vernuftig en piquant. In: Geëngageerd; Aangeteekend; Op reis; Het eerste; Het twaalfde; Geene kinderen; Schoonmaken; Inmaken, geeft hij vrijaadje en huwelijkstooneelen. In: Visschen; Student worden; Promoveren ontvangt men iets uit den jongelings- en Academietijd. Gelijk op alles volgt op deze variatiën van het levensthema, in eene humoristische finale; 't Begraven. Als de dood niet ook eene soort van promotie ware, zouden we den sprong van

{==605==} {>>pagina-aanduiding<<}
Promoveren op Begraven wat groot vinden. Maar groote sprongen doen ook wel eens een kluchtig effect; zoo als die van het eerste op het twaalfde kind: van de eerste zoetheid der ouderlijke hoop, eensklaps op de overmaat van hare vervulling, boven wenschen en bidden! - Tot eene proeve laten we uit de beide stukjes een gedeelte volgen:

	Het eerste.
Manlief aan haar boezem trekken, 
Daar zij beurtlings lacht en schreit; 
Blozend aan heur gade ontdekken, 
Dat hun de oudervreugde beidt. 
Luchtkasteelen, - Wenschen, - Beden 
Voor het afgebeden pand; 
‘Honderd, - duizend kleinigheden, 
Voor de lieve luijermand. 
Vader denkt: Was 't maar een' jongen, 
Was 't een erfprins voor mijn stam!’ 
Moeders zielzucht werd voldongen, 
Zoo er een lief meisje kwam; 
Bange stonden, hopend vreezen; 
Oogenblik, dat 't al vergoedt! 
En, 't mag meisje of jongen wezen! - 
's Ouders blijdste welkomstgroet. 
Tranendauw in moeders oogen, 
Dankbaarheid in vaders borst, 
Moeder schier aan de aarde onttogen, 
Vader, rijker dan een Vorst, enz. 


	Het twaalfde.
't Is al weêr zoo! - 't Was te wachten: 
Elf is toch zoo'n raar getal. 
Wat al slapelooze nachten, 
Die 'k weêr overbrengen zal! 
‘Man, kijk eens naar 't grutten-water! 
Heb 'k de kleine niet gehoord? 
'k Kan 't niet vinden. Och, 't staat er.’ 
Zoo wordt je in je rust gestoord. 
- - - - - - - - - 
Kon het mij om 't geld niet schelen, 
Ik riep zoo luid geen ach en wee! 
'k Kan nóg twalef spruiten velen 
Bragt elk twalef Russen meê. 

{==606==} {>>pagina-aanduiding<<}

En mijn vrouw... zóó zijn de vrouwen! 
't Helpt wat of 'k er iets van zeg - 
Gaf laatst, toen de meid ging trouwen, 
Al haar oude luijers weg. 
- - - - - - - 
Br... de Baker! - God mag weten, 
Waar dat mensch het voedsel laat. 
Nooit heeft zij genoeg gegeten; 
Ze is aan koffij nooit verzaad. 
Volgt de min. - 't Is om te beven. 
Dat 's drie gulden in de week; 
Verder... moet zij nooit bekeven, 
Of haar zog raakt van zijn streek, 
Zoo ze 't heeft... want, is 't afwezig 
Dan: der duivlen list is groot! 
Houdt zij 't kind met dotten bezig, 
En het sterft den hongerdood. 
Hongerdood!... Verschriklijk lijden! 
Elken morgen zal ik dan 
Drie en dertig bootrams snijden; 
Ik, die 't voor mij-zelv' niet kan! 
Koffij schenken, kopjes wasschen, 
Dat mankeert er nog maar aan! 
'k Moet op al de kinders passen, 
Of ze wel naar school toe gaan, 
Of ze wel hun morskiel dragen; 
Of de meid koos, mientje en bram 
Deugdelijk, wel alle dagen, 
Reinigt met de fijne kam. 
 
‘Pa, wat vleesch nog!’ - ‘'k Heb geen boter!’ 
‘Pa, wat groente!’ ‘Pa, wat gort!’ 
‘Hé, de peer van bram is grooter!’ - 
‘Koos heeft op mijn kiel gestort!’ 
‘'k Heb geen boek om op te zitten!’ 
‘Pieter schopt me!’ - Pa, Papa, 
Karel gooit met pruimenpitten!’ - 
'k Lust geen rijst meer! Akebá!’ - 
Die muzijk moet 'k 's middags slikken.... 
- - - - - - - - - 
'k Durf van 't ergste niet gewagen, 
Zoo 't een tweeling, bij geval.... 
Neen! die ramp zou 'k niet verdragen. - 
Twalef is een rond getal. 


{==607==} {>>pagina-aanduiding<<}

Werkjes als dit zijn te gezocht, om nog aanbeveling te behoeven. Even als de ‘Kijkjes’ kondigen wij de ‘Daguerréotypen’ den liefhebberen aan, met den wensch ook aan den jeugdigen, verdienstelijken zanger, dat de verworven bijval hem opwekke, om nog meer vruchten van zijne geestige dichtoefeningen in het licht te zenden.

Edelgesteenten uit de schriften van Mattheus Henry. Een Christelijk Zakboekje tot dagelijksche raadpleging. Te Zutphen, bij A.E.C. van Someren. 1851. In kl. 12o. 155 bl. f :-75.

Ref. heeft steeds eene groote voorliefde voor spreuken, en korte maar veelheteekenende gezegden gehad. Bij de boeken, die men in handen krijgt moet men dikwijls zeggen: hoe vele woorden en hoe weinig denkbeelden en zaken! Maar met zulke gezegden of met spreuken is dat geheel anders. In weinig woorden verneemt men dan gewigtige zaken. Zij hebben ook het voordeel, dat zij hem, die niet veel tijd heeft om te lezen, in één oogenblik rijke stof ter overpeinzing aanbieden. Daarom hebben wijze mannen, van den vroegsten tijd af, zich bepaaldelijk toegelegd op spreuken die den hoofdinhoud hunner stellingen uitdrukten, en door kortheid en duidelijkheid diepen indruk konden en moesten maken op hunne leerlingen en hoorders. Velen dier spreuken zijn tot ons gekomen en worden in hooge waarde gehouden. In den Bijbel vindt men die in menigte. Vooral heeft de wijste der Koningen in de Spreuken en den Prediker eenen rijken schat van korte gezegden bijeengebragt. Ook de Zaligmaker heeft vele van Zijne lessen en leeringen, in zulke korte uitdrukkingen vervat. In navolging van dezen allen deden het ook de wijsgeeren en voornaamste Christenleeraars van lateren tijd. Daar echter die spreuken, in hunne werken verspreid, bij het algemeen niet bekend waren, begon men te begrijpen dat het zegen kon aanbrengen, die als gouden vruchten op zilveren schalen in het licht te plaatsen, en maakte

{==608==} {>>pagina-aanduiding<<}
men er verzamelingen van, en de graagte waarmede die ontvangen werden, bewees genoegzaam, dat de verzamelaars een nuttig werk hadden verrigt. Ons bestek gedoogt niet dat wij een overzigt van die verzamelingen geven. Genoeg zij hier de betuiging, dat wij ons over haar bestaan verblijden, en de goede ontvangt welke er over het algemeen aan ten deele valt als een verheugend teeken des tijds beschouwen. Naast de verzamelingen, welke het publiek uit jean paul, herder von haller en vele anderen in den laatsten tijd ontvangen heeft, beslaat het nu aangekondigde bundeltje eene waardige plaats. De spreuken zijn getrokken uit de werken van den zoo onvermoeid werkzamen Engelschen Godgeleerde mattheus henry, die vooral door zijne voortreffelijke bijbelvertaling een grooten naam heeft verworven. Zij behelzen echt godsdienstigen zin, zeer krachtige opwekkingen tot het goede, en treffende troostgronden. Men vindt er belangrijke opmerkingen over belangrijke zaken. De onderwerpen doen dat terstond zien. Zij betreffen: Berouw, Bijbel, Dienst, Dood, Gebed, Gedachten, Gehoorzaamheid, Geloof, Geluk, God, Godsdienst, Grootheid, Heiligheid, Hemel, Hoop, Kennis, Leeraren, Liefde, Lof, Mildadigheid, Nederigheid, Opregtheid, Pligt, Rampen, Tevredenheid, Voorspoed, Voorzienigheid, Wegen Gods, Zonde, Mengelingen. Een bladwijzer echter waar die onderwerpen te vinden zijn, zou niet overtollig zijn
geweest. Terwijl wij dit werkje als een gulden boekske vele lezers wenschen, opdat zijn inhoud in veler harten kome, doet het ons nogtans leed, dat men zoo ijverig is in het zoeken van zulke edelgesteenten in den vreemde, terwijl die van onze eigene Schrijvers onbekend blijven. Een zoodanige verzameling uit onze Vaderlandsche Schrijvers van vroegeren en lateren tijd zou gewis niet minder welkom zijn bij het nadenkend gedeelte van ons lezend publiek.

†-.





{==609==} {>>pagina-aanduiding<<}

Boekbeschouwing.

De leer der Hervormde Kerk in hare grondbeginselen, uit de bronnen voorgesteld en beoordeeld door J.H. Scholten, Hoogleeraar te Leyden. IIde Deel. Te Leyden, bij P. Engels. 1850. In gr. 8vo. 390 bl. f 4-:

Er is - wij zeggen 't met vrijmoedigheid - in de laatste jaren, binnen de grenzen van ons Vaderland, geen wetenschappelijk geschrift in het licht verschenen, hetwelk zoo groot opzien gebaard, zoo algemeene belangstelling opgewekt, en, nevens hoogen lof, zoo hevige tegenspraak heeft uitgelokt, als dat, waarvan wij thans het Tweede Deel aankondigen. Het is als ware 't een vruchtbaar zaad, door eene bekwame hand op een veelzins ontvangbaren akker tijdig uitgestrooid. Reeds zijn de vruchten, die het draagt voor de ontwikkeling der godgeleerde wetenschap, hier en daar zigtbaar geworden. Er is geen twijfel aan, of zij zullen, bij voortgezette onderzoekingen, telkens in aantal en deugdelijkheid toenemen. En wie zal de uitkomst der krachtige werking, die het doet, berekenen? Zulk een boek te beoordeelen is niet het werk van éénen of van enkelen. Wie er zich aan waagt, moet niet slechts zijn toegerust als de Hoogleeraar, maar hooger staan en scherper zien, dan hij. Alleen door de zamenwerking van velen wordt het mogelijk, hier het kaf te scheiden van het koorn. En aan den vuurproef des tijds, die reeds begonnen is, laten wij met gerustheid over, wat ver boven onze krachten gaat.
Geroepen, in weerwil daarvan, om van dit Tweede Deel, even als vroeger van het Eerste (Vaderl. Letteroef. 1849, Boekbesch. bl. 689-696), eenig beoordeelend verslag te geven aan onze lezers, vergenoegen wij ons, zonder tot in bijzonderheden af te dalen, met eene beknopte

{==610==} {>>pagina-aanduiding<<}
en, zoo mogelijk, volledige inhoudsopgave, waaraan wij eenige algemeene opmerkingen wenschen toe te voegen.
Na de ontwikkeling van het forméle grondbeginsel der Hervormde leer, in het Eerste Deel, gaat de Schrijver over tot de behandeling van het materiëele, dat, volgens hem, bestaat in de zuivere belijdenis van God, meer bepaald van Gods volstrekte opperheerschappij of souvereiniteit, en van Zijne vrije genade als den éénigen grond der zaligheid. Dienaangaande wordt, § 1, uit de geschiedenis aangewezen, dat de Hervormde Kerk, wel verre van, zoo als sommigen willen, zich enkel met een formeel beginsel als den grondslag harer leer te vergenoegen, wel degelijk het genoemde materiëele beginsel gehuldigd heeft; waardoor zij zich als Christelijke Kerk onderscheidt van Heidenen en Joden, als Protestantsche Kerk van Roomschen en Socinianen, als Gereformeerde Kerk van Doopsgezinden, Lutherschen en Remonstranten. - Dit grondbeginsel der Christelijke godsdienst is, § 2, door jezus christus-zelven uitgesproken. Ten bewijze hiervan wordt in het midden gebragt, dat de stichting en uitbreiding der ware godsdienst, gegrond op de kennis van God als den éénigen waarachtigen, het doel is van het Christendom; dat jezus christus leefde en stierf, om aan de menschen het wezen van God te openbaren, en met woord en daad de volstrekte opperheerschappij der goddelijke liefde predikte als den grond van leven en ontwikkeling in de natuurlijke en zedelijke wereld, bepaaldelijk als de bron van het godsdienstige leven, dat zich door het geloof in Hem zou uitbreiden over het geheele menschelijk geslacht. Dat geloofsleven des Christens is zoowel eene daad van vrijheid en zelfstandigheid, als eene vrucht van 's menschen afhankelijkheid van God. De hoogere éénheid dier beide begrippen is in jezus-zelven verwezenlijkt. Volgens Hem is de volkomen triomf van het goede
het eindresultaat der wereldontwikkeling (joh. x:16, xii:32, matth. xiii:33), en is de zonde bestemd om zich-zelve te vernietigen; terwijl haar tijdelijk bestaan dienstbaar is aan de berei-
{==611==} {>>pagina-aanduiding<<}
king van Gods doel: de zegepraal der waarheid. - Daar dit grondbeginsel des Christendoms gekant was tegen de heerschende meeningen des tijds onder Joden en Heidenen, is het, § 3, door de Apostelen, inzonderheid door paulus, in zijne voordragt van de leer der regtvaardiging, ontwikkeld en tegenover heidensche kreatuurvergoding en Joodsche werkheiligheid gehandhaafd. Hierbij komt velerlei belangrijks op Bijbelsch terrein ter sprake. Het Israëlitische offer o.a. wordt met bähr zóó verklaard, dat in het bloed van het gedoodde offerdier de gezindheid des offeraars wordt afgebeeld gezien, om zijne zondige ziel ten gevalle van God op te offeren, en zóó het zondige beginsel af te sterven. Op het hoogere standpunt des Christendoms daarentegen is, volgens paulus, de grond van 's menschen regtvaardiging gelegen in het volmaakte offer der gehoorzaamheid, door christus in den dood Gode toegebragt, en in de geloovige gemeenschap met Hem; zoodat God den mensch, in wien, door het geloof in christus, de kiem des waren godsdienstigen levens geplant is, aanmerkt als goed en regtvaardig: omdat Hij in die kiem reeds de volmaaktheid ziet, die van de gemeenschap met christus de zekere uitkomst zijn zal. Het geloof, hoe zelfstandig ook, is, volgens paulus, eene werkzaamheid des menschen, die, gelijk alles, haren grond in God heeft. En waar de Apostel door zijne praedestinatieleer zeker particularisme zou schijnen voor te staan, daar is toch ook bij hem het eindresultaat der verlossing: de volkomen triomf der waarheid;
waarvan eenige meer of minder duidelijke wenken worden opgegeven. - Dit Paulinisch grondbeginsel, door het Pelagiaansch vrijheidsbegrip tegengesproken, werd, § 4, door augustinus verdedigd, zóó echter, dat, in verband met zijn gevoelen aangaande de geheele verdorvenheid der menschelijke natuur door de erfzonde, de zelfwerkzaamheid des menschen opgeheven, de verlossing door jezus christus onmogelijk gemaakt, en de hoogere eenheid, waarin bij paulus de tegenstelling der goddelijke en menschelijke werkzaamheid zich oplost, mitsdien bij hem,

{==612==} {>>pagina-aanduiding<<}
zoowel als bij pelagius, gemist wordt. - Ditzelfde grondbeginsel, door de Pelagiaansche werkheiligheid in de Roomsche Kerk verdrongen, is, § 5, door het Protestantisme heroverd. Was de Luthersche Hervorming vooral tegen die werkheiligheid gerigt, de Zwitsersche verhief zich meer bijzonder tegen de daaraan verwante buitensporige vereering van het schepsel boven den Schepper. Daar de Roomsche Kerk in den grond op semi-Pelagiaansch standpunt staan bleef, moest de Hervorming noodwendig tot scheuring leiden. Te ontkennen is het echter niet, dat diezelfde Hervorming het heroverde hoofdbeginsel al te zeer ten koste van de waarde en de zelfwerkzame kracht der menschelijke natuur gehuldigd, en, ten gevolge daarvan, de werkzaamheid Gods te veel als eene mechanische heeft voorgesteld; zoo als o.a. blijken kan uit den strijd, tusschen erasmus en luther over 's menschen vrijen wil gevoerd. Ook ten aanzien van de leer der Kerk en haar gezag, om over het geloof der Christenen te heerschen, behoeft het Protestantisme herziening; daar het voor het verworpen gezag van den Paus dat van de letter der Schrift in de plaats stelde. - De Hervorming had verder, § 6, haar grondbeginsel op Protestantschen bodem te handhaven tegen de miskenning van het Socinianisme, hetwelk niet, gelijk de Hervorming-zelve, uit godsdienstig-zedelijke behoefte geboren, maar ontstaan was uit enkel verstandelijke ergernis aan de misbruiken der Roomsche Kerk, en daardoor, bij gebrek aan wijsgeerig-godsdienstige diepzinnigheid, de gronddwalingen dier Kerk bleef huldigen, en zich vijandig aankantte tegen het Protestantsch beginsel. Uit deze eenzijdige verstands-reactie laat zich de strijd verklaren, door deze partij tegen de Kerkleer gevoerd, wier diepen zin hare oppervlakkigheid voorbijzag. De hoofdfout dier rigting is te zoeken in haar Deïstisch godsbegrip. - Niet minder is het Christelijk
grondbeginsel der Hervorming, § 7, op Lutherschen en Gereformeerden bodem vrijgehouden van de overdrijving der Wederdoopers en van het idealisme der Doopsgezinden, die, om het ideaal der Christelijke Kerk te verwezenlijken, naar

{==613==} {>>pagina-aanduiding<<}
eene zuivere Theocratie op aarde streefden. Van haren kant zijn de Luthersche en Gereformeerde Kerken daartegenover van oordeel, dat genoemd ideaal niet door uitwendige verordeningen op eene nog onvolmaakte maatschappij ontijdig mag toegepast, maar door de kracht der waarheid op zijnen tijd zal verwezenlijkt worden. Tot zóó lang eerbiedigen zij de goddelijke verordening, om menschen door het gezag van menschen te regeren en te onderwijzen, en onttrekken zich hare leden niet aan een regtmatigen krijg, noch aan de vordering der Christelijke overheid, om de getuigenis der waarheid met een eed te bevestigen. En schoon ook zij van oordeel zijn, dat aan het teeken des Doops de vernieuwing des harten moet beantwoorden, zoo verwerpen zij echter daarom den kinderdoop niet, die plegtigheid van hunne zijde beschouwende als het zinnebeeld van hetgeen zoowel het kind als de volwassene van God mag verwachten, en door zijne geboorte uit Christenouders in menig opzigt reeds werkelijk bezit. - Voorts werd het genoemde grondbeginsel, § 8, vollediger door de Gereformeerde dan door de Luthersche Kerk ontwikkeld, ofschoon beiden tegenover de Doopsgezinden op gelijken grond stonden. Uit de vergelijkende beschouwing der leer van beide Kerken aangaande het Avondmaal, den persoon van christus, de voorbeschikking, het menschelijk bederf, de voldoening, de eeredienst, het geestelijk ambt en de verhouding tusschen Kerk en Staat, blijkt de meerdere voortreffelijkheid der Gereformeerde boven de Luthersche Kerkleer. En deze heeft haren grond daarin, dat de Luthersche Kerk, tegen de Roomsche werkheiligheid gerigt, van een anthropologisch beginsel is uitgegaan; terwijl de Gereformeerde uitging van het Theologische: ‘handhaving der eere Gods en verwerping van al wat naar kreatuurvergoding zweemde.’ - Zoo komt de Schrijver eindelijk tot § 9, waarin het Christelijke grondbeginsel wordt voorgesteld, zoo als het door de
Gereformeerde Kerk in bescherming genomen is tegen de bedenkingen der Remonstranten. Na een kort berigt van den strijd, tusschen gomarus en arminius ge-
{==614==} {>>pagina-aanduiding<<}
voerd, en van den stand des geschils, vaak zóó verkeerd begrepen, wordt hier aangewezen, hoe bij de Remonstrantsche praemissen de leer der goddelijke Voorzienigheid valt, de zekerheid der verlossing verijdeld wordt, en het afhankelijkheidsgevoel geene duurzame bevrediging vindt. Erkend moet het worden, dat de strijd der Remonstranten vooral gerigt was tegen de leer der reprobatie, die de schaduwzijde uitmaakt van het Gereformeerde systeem, en dat zij gedreven werden door de zucht, om het wezen der zonde als schuld te verdedigen. Wat dit laatste betreft: ook op het Gereformeerde standpunt is het wezen der zonde als schuld ten allen tijde vastgehouden, en de Gereformeerde leer laat zich, terwijl de Remonstrantsche artikelen, gewogen zijnde, te ligt bevonden worden, tegen de meeste bedenkingen zegevierend handhaven. Alleen de verwerping, gesteld tegenover de verkiezing, moet worden opgegeven. De leer van de herstelling aller dingen is daarom de volstrekt noodzakelijke consequentie van het Gereformeerde leerbegrip. De ware leer van arminius, dat de verlossing en zaligheid van allen door God bedoeld en gewild is, kan met de niet minder ware stelling der Gereformeerde Kerk, dat Gods wil niet te leur gesteld en zijn raad niet verijdeld worden kan, eerst dan in overeenstemming gebragt worden, wanneer men ophoudt de vorming en ontwikkeling des menschen tot het tegenwoordige leven te beperken; en daarentegen eene uitkomst der wereldontwikkeling zich voorstelt, waarbij het goede over het kwade zegepralen, en het einddoel der zedelijke schepping: ‘God alles in allen’, volkomen bereikt zijn zal. Met groote zorgvuldigheid worden de veelbeduidende
wenken, dienaangaande in de Schriften des N.V. voorhanden, bijeenverzameld. Het particularisme der 17de eeuw was meer het onvermijdelijk gevolg van het toenmalig dualistisch standpunt, dan wel de hoofdzaak der leer. In de Theologische school van Seaumur vertoonde zich reeds eene meer universalistische rigting, die, bij de zuivering der Kerkleer, niet kan achterblijven. Merkwaardig is het nog ten slotte, dat de invloed van het beschreven

{==615==} {>>pagina-aanduiding<<}
materiëele beginsel ook in de afwijkende rigtingen op Gereformeerden bodem zigtbaar is, en dat beide beginselen, het forméle en materiëele, het fundament zijn eener wenschelijke vereeniging van alle Protestanten.
Zietdaar den inhoud van een boekdeel, dat de vrucht is van veelomvattende geleerdheid, ernstig onderzoek, wijsgeerig nadenken en echt wetenschappelijken zin. Het ontbreekt ons bijkans aan woorden, om onze bewondering uit te spreken van een zóó schoon architectonisch geheel, dat op deugdelijken grondslag, met behulp van uitlegkunde, wijsbegeerte en geschiedenis, door de bekwame hand van den beroemden Hoogleeraar is opgetrokken. En wilden wij tot in bijzonderheden afdalen, overal zouden wij nieuwe stof vinden, om dezen arbeid te roemen. De voorstelling b.v. van de Paulinische leer der regtvaardiging, van het Pelagianisme en Socinianisme, van de Luthersche Kerkleer, van de Remonstrantsche twisten heeft onmiskenbare verdiensten. En het weldadig zout der kritiek, die overal hare schiftende en zuiverende werking doet, getuigt, met milde handen uitgestrooid, van eene zeldzame scherpzinnigheid van oordeel. Vooral heeft ons daarbij de bescheidene rondborstigheid behaagd, waarmede de Heer scholten zich over de meest belangrijke vraag- en twistpunten onbewimpeld heeft uitgesproken. Heeft hij daarmede van verschillende kanten tegenspraak uitgelokt, wij willen, ofschoon wij in menig opzigt hem onze onvoorwaardelijke toestemming zouden moeten weigeren, het getal dier tegensprekers niet vermeerderen; maar veroorloven ons slechts een vijftal opmerkingen van algemeenen inhoud. Zij zijn de navolgende:
1. Is het geraden, om, bij de ontwikkeling der Christelijke waarheid, van eene bepaalde kerkleer uit te gaan? Zoodra men zich plaatst op kerkelijk terrein, loopt men gevaar van eenzijdigheid. Elke kerkleer heeft hare betrekkelijke waarheid, maar geene is in het uitsluitend bezit van de waarheid. Om te geraken tot een helder inzigt des Evangelies geven wij de voorkeur aan een onbevangen, geheel onafhankelijk onderzoek, zonder ons

{==616==} {>>pagina-aanduiding<<}
te bekommeren over den uitslag. Eerst na afloop van dat onderzoek kan men de resultaten daarvan in betrekking brengen tot elke kerkleer, ten einde haar te zuiveren en te volmaken. De slotsom zal altijd moeten zijn, dat het kerkelijk standpunt, op zich-zelf beschouwd, niet houdbaar is zonder belangrijke wijzigingen.
2. Is het bewijsbaar, dat het grondbeginsel, dat hier op den voorgrond staat, uitsluitend eigen is aan de Gereformeerde Kerk, zoodat zij geene andere grondbeginselen daarnevens gehuldigd heeft? Het is ons niet mogen gelukken, ons daarvan volkomen te overtuigen. Hoe veel zich daarvoor ook zeggen laat, het bewijs ontbreekt, onzes inziens, dat het zuiver Kalvinisme alleen echt Gereformeerd zou zijn. Noemt niet de Remonstrantsche broederschap, die op Gereformeerden bodem ontstaan is, zich bij voortduring Remonstrantsch-Gereformeerd, zonder dat haar het regt op dien titel geschiedkundig betwist kan worden?
3. Is wel het Gereformeerde grondbeginsel, zoo als het hier beschreven wordt, ofschoon buiten twijfel in de Schrift erkend, het éénige grondbeginsel des Christendoms, zoodat alles wijken moet, wat daarmede ook slechts schijnbaar strijdt? Wij betwijfelen dit zeer. Nergens vinden wij het uitsluitend op den voorgrond geplaatst. Het begrip van Gods liefde staat in het N.T. veel meer vóóraan, meenen wij, dan dat van Gods Souvereiniteit. Het Evangelie leert ons den hoogen God vooral als Vader kennen. En voor ons gevoel treedt dit begrip eenigermate op den achtergrond, als er van Gods volstrekte opperheerschappij gesproken wordt, al wordt ook de vermelding Zijner vrije genade daaraan telkens toegevoegd. Om niet te zeggen, dat het gekozen grondbeginsel door deze zamenvoeging iets tweeslachtigs heeft, dat, indien mogelijk, beter vermeden ware.
4. Is het billijk, dat de afwijkingen van het Gereformeerde grondbeginsel, die de geschiedenis ons kennen doet, zóó sterk ten toon, en, dien ten gevolge, b.v. de Remonstranten zóó beslissend in het ongelijk gesteld worden door denzelfden Schrijver, die zich, vooral wat

{==617==} {>>pagina-aanduiding<<}
de herstelling aller dingen betreft, eene zóó in het oog vallende afwijking veroorlooft van de Gereformeerde kerkleer? Wij weten wel, dat het eerste verdedigbaar is op kerkelijk terrein, en dat, wat het andere aangaat, de eindelijke triomf der waarheid hier wordt voorgesteld als het consequent gevolg van gezegd grondbeginsel. Maar desniettemin is de reprobatie, tegenover de verkiezing, nu eenmaal, wat men ook beweren moge, op uiterst zeldzame uitzondering na, een deugdelijk bestanddeel der Gereformeerde Kerkleer, en zouden onze Dordsche Vaders tegen een tegenovergesteld gevoelen, dat in hunne schatting eene grove ketterij ware, niet minder krachtig geprotesteerd hebben dan tegen de Remonstrantsche dwalingen. En valt dat niet te ontkennen, dat deze eene groote waarheid, die op het Gereformeerde standpunt dreigde vergeten te worden, die der menschelijke vrijheid en zelfwerkzaamheid, met kracht en nadruk hebben voorgestaan, dan mag men daarin toch nog iets anders zien dan enkel afwijking en inconsequentie, te meer daar de Kerkleer volgens scholten niet minder aan inconsequentie leed. Het was in die dagen, te midden van de hitte des strijds: Iliacos intra muros peccatur et extra.
5. Is, eindelijk, de leer der wederoprigting aller dingen hier op gronden aan de Schrift ontleend, genoegzaam bewezen, om te kunnen aangenomen worden? Wij miskennen de bewijzen niet, daarvoor met scherpzinnigheid bijgebragt; wij willen nog minder de moeijelijkheid voorbijzien, verbonden aan het meer gewone dualistische standpunt; wij komen er zelfs voor uit, dat scholten op den weg, door hem ingeslagen, tot de volkomene triomf der waarheid, met verwerping der reprobatie, komen moest. Maar toch blijven wij vragen: of men nu in zijne bewijsvoering berusten kan, en of in allen gevalle de bezwaren, die daartegen in den weg staan, genoegzaam gewogen zijn? Ons althans zou hier een toestemmend antwoord bezwaarlijk vallen.
Maar wij mogen niet verder gaan. De aard van ons Tijdschrift gedoogt geene uitvoeriger beoordeeling van een zuiver Theologisch geschrift, al gevoelden wij ons

{==618==} {>>pagina-aanduiding<<}
daartoe ook volkomen in staat. Er is echter genoeg gezegd, om van onze belangstelling in den arbeid des Hoogleeraars te doen blijken en onze hooge ingenomenheid daarmede eenigermate te regtvaardigen, al zijn wij ook niet blind voor de schaduwzijden. En wij eindigen met de opregte bede, dat de bekwame en ijverig werkzame man, in vereeniging met zijne ambtgenooten, aan Leyden's Hoogeschool, vele jeugdige Godgeleerden vormen moge in wetenschappelijken ernst en Christelijke vrijzinnigheid aan hem-zelven gelijk.
***

Over het Goddelijk gezag van de Schrijvers en de Boeken des Nieuwen Verbonds. Uit het Fransch van M. Chenevière, Doctor in de Godgeleerdheid, Predikant, Hoogleeraar en Conrector der Academie te Genève. Te Zutphen, bij A.E.C. van Someren. 1851. In kl. 8vo. 88 bl. f :-50.

Terwijl wij, op den titel lezende: uit het Fransch, een zeker misnoegen niet konden onderdrukken, omdat wij meenen, dat onze Vaderlandsche Godgeleerden genoeg, vooral in dit genre, kunnen leveren voor ons godsdienstig publiek, werden wij echter met het boekje-zelf, om zijne innerlijke waarde en om het vloeijende van de vertaling, spoedig ingenomen. Immers het goddelijk gezag der Schrijvers van het N.V. wordt er met waardigheid in gehandhaafd: - niet van het eenzijdig standpunt van bekrompen kerkleeraars, die bijkans nog gelooven aan inspiratiën, hoedanige men in sommige oude prentbijbels vindt afgebeeld, waar de H.G. onder de gedaante eener duive de pen des schrijvers bestuurt; en ook niet van het ongeloovig, zoogenaamd liberaal standpunt, waarbij alle leiding door Gods Geest ontkend wordt: - de gulden middelweg wordt hier gehouden, en het wetenschappelijk geloovig standpunt is hier gekozen, hetwelk beiden aan geloof en wetenschap regt laat wedervaren. De Schrijver verbergt zijne meening geenszins, maar spreekt haar duidelijk uit, wanneer hij zegt, bl. 2: ‘De Schrij-
{==619==} {>>pagina-aanduiding<<}
vers des N.V. hebben hun eigendommelijk karakter en hunne bijzondere persoonlijkheid behouden; zij verschillen in opvatting en voorstelling, of ook de grond der zaak bij hen dezelfde zij. Wien, die hunne schriften leest, treft niet het verschil van vormen, daarin voorhanden, en juist overeenkomende met het, ons van elders bekende, karakter der Schrijvers? Leest paulus en johannes en - terstond zult gij de krachtige beslistheid van den eenen, en de engelachtige zachtheid van den anderen onderkennen; zonder dat daarom de waarheid, die zij prediken, hierbij iets verliest van hare kracht, van hare éénheid of van haar gezag.’ En op bl. 17: ‘Men herinnere zich, dat wij geene volstrekte onfeilbaarheid aan de Apostelen willen toegeschreven hebben; maar dat wij gelooven dat hun eene
bovennatuurlijke hulp is geschonken, voldoende en geschikt om hen aan het doel hunner zending te doen beantwoorden.’ Terwijl onze lezers het wetenschappelijk geloovig standpunt des Schrijvers nu kennen, zal het hun niet moeijelijk vallen zich den gang der redeneringen te denken, wanneer wij den inhoud hier mededeelen: Doel van dit boek. Voorloopige aanmerkingen. Goddelijk gezag van het Oude Verbond. Goddelijk gezag van jezus christus. Goddelijk gezag der Apostelen. Hulpe hun beloofd. Hulp den Apostelen geschonken. Gave der wonderen. Mondeling onderwijs der Apostelen. Schriftelijk onderwijs der Apostelen. Noodzakelijkheid van een goddelijk gezag. Gevolgen, voortvloeijende uit de ontkenning van het goddelijk gezag des Nieuwen Verbonds. Wij hadden gewenscht, dat er nog een Hoofdstuk was toegevoegd over het Goddelijk gezag van al het geschrevene in het O. en N.V. en ook dat hier ware aangetoond in hoever de Bijbel gezegd kan worden Gods Woord te zijn en Gods Woord te bevatten. Te belangrijker zou dat thans voor vele lezers zijn, daar in deze dagen de strijd over de onfeilbaarheid en feilloosheid der Apostelen met nieuwe kracht in het leven is geroepen door den brief van den Hoogleeraar hofstede de groot, en de antwoorden van de Predikanten d. molenaar en j.i. doedes. Hoewel het boekje geene weten-
{==620==} {>>pagina-aanduiding<<}
schappelijke waarde heeft, kan het echter voor beschaafde Christenen eene aangename en leerzame lectuur zijn, hunne ingenomenheid verhoogen met de schriften, die wijs kunnen maken tot zaligheid, en het Christelijk geloof bevestigen en versterken; vermeerderd kan daardoor ook het geloof worden hetwelk de Schrijver op bl. 86 uitspreekt: ‘Hij, die het, door de golven van den Nijl bedreigde, wiegje van mozes beschermde, om den tijdelijken verlosser der
Hebreeën uit te redden; Hij, die in eene stal de kribbe bewaakte van den Vorst der menschen en der engelen, van den Verlosser aller volken, Hij zal ook zijn Evangelie wel weten te beschermen en te doen zegepralen. Het Evangelie, dat zoo geheel beantwoordt aan de innigste behoeften van het menschelijke hart; dat tot hem (den mensch) spreekt van vrede en zaligheid; dat hem vergezelt van zijn wieg af tot zijn graf; dat hem staande houdt onder de woedende stormen des levens en aan de duisterheid en de verzuchtingen dezer wereld, de helderheid en de onuitsprekelijke vreugde des toekomenden levens overstelt: het Evangelie, dat de geloovigen inlicht omtrent hunne gebreken, dat hun de ernstige stem der waarheid doet hooren, terwijl het hun vriendelijk de hand toereikt om hen op te beuren en te geleiden; het Evangelie, dat den zondaar roept, uitlokt, dat tot hem spreekt met uitlokkende liefde, maar te gelijk met magt om hem tot zich-zelven te brengen en te behouden; dat Evangelie zal altoos onze hoogverëerde gids wezen. De zwakke stem der Apostelen zou niet door de eeuwen zijn doorgedrongen, als zij niet de trouwe weerklank ware geweest van de stem des Zoons van God. Hij alleen, beeld des onzienlijken Gods, wiens geliefde Hij was, Hij alleen kon, toen Hij deze aarde verliet, dit troostwoord achterlaten: In het huis mijns Vaders zijn vele woningen, ik ga heen om u plaats te bereiden; maar ik kom weder, ik zal u tot mij nemen, opdat gij zijn moogt waar ik ben. joh. xiv:2, 3. Hij alleen kon, trots de ongestadigheid der menschen, trots hunne ijdele aanvallen op Zijn woord, deze plegtige en prophetische verklaring afleggen: De hemel en de aarde zullen voorbij-
{==621==} {>>pagina-aanduiding<<}
gaan, maar mijne woorden zullen geenszins voorbijgaan. matth. xxiv:35.’ - Wij eindigen onze gunstige beoordeeling met de zoo
korte maar krachtige woorden van lessing in het 9de der Axiomata, Gesammelte Werke IX, S. 226: ‘Die Religion ist nicht wahr, weil die Evangelisten und Apostel sie lehrten: sondern sie lehrten sie, weil sie wahr ist.’

†-.




Overzigt der geschiedenis van Jezus leven, leer, daden en lotgevallen in alle de bijzonderheden, volgens de vier Evangelisten, tot een handwijzer bij het lezen der Evangeliën. Door B.T. Jansonius, Predikant te Opwierde. (Voor rekening van den Schrijver.) Te Groningen, bij J. Römelingh. 1851. In gr. 8vo. 52 bl. f :-50.

Al wat strekken kan om de kennis van den Bijbel te bevorderen, moet bij ieder die in de Maatschappij in het algemeen en den medemensch in het bijzonder belang stelt, hooge toejuiching vinden. Immers behelst hij niet alleen de letter, waarop ieder die zich Christen noemt, zijn godsdienstig systeem grondt, maar ook de verhevenste grondbeginselen van godsdienst en zedekunde, die, wanneer zij in beoefening wierden gebragt, het verloren paradijs zouden doen wedervinden. Gidsen naar en in dien Bijbel zijn er vele, doch niet allen zijn even doelmatig. Immers dat vele hoogschatters van Bijbel en Openbaring, bij alle reeds bestaande hulpmiddelen om het Boek der boeken te leeren kennen en gemakkelijk gebruiken, naar een nieuwen eenvoudigen wegwijzer in de H.S. verlangen, waarin de tijdsörde gevolgd is, zoo als die door de laatste geleerde Schrijvers van het leven van jezus is aangenomen, weet Ref. bij ervaring. Zoodanig een wegwijzer nu is door den Eerwaarden jansonius geleverd, doch alleen met betrekking tot het middelpunt van geheel het Oude en Nieuwe Testament: den persoon van jezus christus, in Zijn leven en leer, daden en lotgevallen. Maar heeft de Schrijver thans alleen dit

{==622==} {>>pagina-aanduiding<<}
gedeelte gekozen, wij hopen zulk een overzigt ook van hem te ontvangen van het O.T., de overige schriften des N.V., en zoo mogelijk ook van de Apocryphe boeken. De geleverde proeve toch achten wij zoo gelukkig geslaagd, dat wij gaarne de woorden van het voorberigt onderschrijven: ‘Dit overzigt wijst aan, alle de bijzonderheden van het leven, de leer, daden en lotgevallen van jezus, in geleidelijke volg- en min of meer waarschijnlijke tijdorde, volgens de vier Evangeliën, zoodat men, deze rigting bij het lezen dier Evangeliën volgende, een juist en helder overzigt verkrijgt van het schoon geheel van Hem, die alleen de regte weg, de zuivere waarheid, het waarachtige leven, en de zekere leidsman is, door Wien men tot den Vader komt.
‘Met dit overzigt bij der hand wordt dus de lezer beveiligd voor het vaak zoo dwalend en verstrooid lezen der Evangeliën, zonder orde of zamenhang, zonder maat of perk: het eene Hoofdstuk voor, het andere na; want het doet met een oogopslag zien, wat men zal lezen, en hoe ver men moet lezen om te rusten, en of hetgeen men leest, door een dan wel door meer Evangelisten is opgeteekend.’
Het werkje wordt daarom allen bijbellezers aanbevolen.

†-.




Gebedenboekje voor kinderen. Bevattende 75 korte gebeden, voor verschillende gelegenheden. Door P. Duys. Te Kampen, bij Gebroeders Fels. 1850. In kl. 12mo. 20 bl. f :-10.

Hoewel de beste gebeden die zijn, welke uit het hart van den bidder-zelven voortkomen, zelfs wanneer het maar korte onzamenhangende verzuchtingen zijn, kunnen wij echter een gebedenboek niet geheel afkeuren. Het kan groote nuttigheid hebben vooral voor kinderen en eenvoudigen, te meer nog wanneer die gebeden als ware het uitstortingen zijn van hun eigen gemoed. Daartoe moet de Opsteller zich in verschillende toestanden

{==623==} {>>pagina-aanduiding<<}
van anderen geheel verplaatsen, en treden in alle hunne gewaarwordingen en aandoeningen. In den laatsten tijd zijn daarin hier te Lande gelukkig geslaagd de Hoogleeraar f.j. domela nieuwenhuis en de werkzame Predikant van spall (⋆); doch terwijl de eerstgenoemde voornamelijk het oog had op ‘den stand in de Maatschappij, die de meeste leden telt en de minste middelen heeft, en voor wiens geestelijk welzijn nimmer genoeg kan gezorgd worden’ - en de laatste meer op jonge lieden op kostscholen en in huisgezinnen, werd de behoefte aan een nieuw, goed gebedenboekje voor kinderen dikwerf gevoeld. Aan die behoefte voldoet het voor ons liggend werkje in vele opzigten. Men vindt er voor kinderen: morgengebeden, tafelgebeden, avondgebeden en gebeden bij verschillende gelegenheden; de laatste afdeeling van vijftien gebeden, is van den Heer duys-zelven; zij bevat gebeden: na het bedrijven van eenig kwaad, - bij ongesteldheid, of ziekte, - na de herstelling, - op een' verjaardag van kind, - op een verjaardag van ouders, - voor en na het schoolonderrigt, - voor en na het godsdienstig onderwijs, - en op de Christelijke Feestdagen. De gebeden zijn kort en duidelijk, en een echt Evangelische zin ligt in elke bede. Gelijk echter het Gebedenboekje van den Eerw. van spall een Duitschen oorsprong heeft, zoo vond ook de Eerw. duys zijne aanleiding tot de zamenstelling van het nu aangekondigde in een Gebetbuchlein für Kinder. Ofschoon dus niet geheel oorspronkelijk, is het ons evenwel zeer welkom en bevelen wij het
allen ouders en onderwijzers van jonge kinderen met gerustheid aan. Als een tweede druk noodzakelijk wierd, zouden wij 't boeksken gaarne beter gecorrigeerd en ook vermeerderd zien met nog eenige gebeden, b.v.: bij de

{==624==} {>>pagina-aanduiding<<}
wisseling des jaars en der jaargetijden, bij onweder, stormen, langdurige droogte, zware regens, enz. De volledigheid en waarde zouden er nog grooter door worden.

†-.




Handleiding bij het Christelijk onderwijs, ten dienste van leerlingen en lidmaten. Door J. Sannes, Predikant te Veendam. Tweede druk. Te Groningen, bij M. Smit. 1850. In kl. 8vo. 228 bl. f :-90.

De Eerwaarde sannes is bij ons godsdienstig publiek inzonderheid door zijne Catechetische geschriften reeds gunstig bekend. Bij een gelukkigen aanleg voor Catechetiek vielen hem ook uitgebreide gemeenten te beurt, in welke veelvuldige Catechisatiën moeten gehouden worden, en waar hij dus ruimschoots gelegenheid vond door jaren lange ondervinding zich-zelven te oefenen. Ten blijke daarvan strekken zijne verschillende vraagboekjes, die op vele plaatsen allergunstigst zijn ontvangen Een dier vraagboekjes: ‘het Christelijk onderwijs, kortelijk uitgebreid in vragen en antwoorden’ vervolgde de Schrijver met de voor ons liggende Handleiding, van welke vóór eenige maanden een tweede druk is verschenen. Eene uitvoerige aankondiging van het werkje is onnoodig, daar 't reeds zoo gunstig bekend is. Wij willen slechts bij vernieuwing op dit voor het godsdienstig onderwijs voortreffelijk boekje opmerkzaam maken; niemand, die waarheid en licht verlangt, zal het onvoldaan uit de hand leggen. Wij mogen echter ook niet nalaten den Schrijver aan te raden een naauwkeurige bladwijzer van den inhoud bij het boekje te voegen, opdat men 't gemakkelijker kunne naslaan, ook zonder het vraagboekje te bezitten. De acht Hoofdstukken der Handleiding, in welke alles is opgenomen, dragen tot opschrift: I. Van de godsdienst in het algemeen. II. Van de schepping en de Voorzienigheid. III. Van de goddelijke volmaaktheden. IV. Van des menschen zedelijken toestand. V. Van onze verlossing door jezus christus. VI. Van de Chris-
{==625==} {>>pagina-aanduiding<<}
telijke Gemeente; den Doop en het Avondmaal. VII. Van het geloof en de bekeering. VIII. Van de pligten der dankbaarheid. - De Schrijver had ook bij het overnemen van verzen uit de berijmde Psalmen en Evangelische Gezangen, den psalm of het gezang behooren te noemen; hetwelk vooral van belang is, omdat velen, getroffen door de schoonheden der
aangehaalde verzen, het geheele lied zullen wenschen te lezen. De behoefte aan een derden druk zal den Schrijver, zoo wij hopen, spoedig in de gelegenheid stellen om aldus de bruikbaarheid van zijn keurig boekje nog te vermeerderen.

†-.




Tweetal Leerredenen, gehouden in de Synagoge der Nederlandsch-Portugeesch-Israëlitische Gemeente te Amsterdam, door A.M. Chumaceiro, Predikant bij bovengenoemde Gemeente. Te Amsterdam, bij Molgo en Comp. 1851. In gr. 8vo. 50 bl. f :-50.

Ofschoon wij van deze leerredenen geene opzettelijke beoordeeling in dit Tijdschrift kunnen geven, voldoen wij toch gaarne aan het verzoek om ze daarin aan te kondigen; te meer, omdat zij een verlichten geest ademen; bewijs leveren van loffelijke oefening in onze moedertaal, en allezins geschikt zijn om tot het houden van godsdienstige redevoeringen in die taal, in de Synagogen der Israëliten aan te moedigen. De milde beschouwing van het Opperwezen, als liefderijk Vader, die er treffend in uitkomt, neemt al dadelijk gunstig in, en dat men hier niet allerlei aanhalingen uit den Talmud vindt, geeft een gunstigen dunk van den goeden smaak des Sprekers. Voorts zijn de leerredenen geleidelijk, verstaanbaar, nuttig, en de stijl is zuiver.
De eerste leerrede heeft tot tekst nehem. viii:8 en is gehouden als eerste proeve van spreken (prediken is nog iets anders) in de landtaal. De andere over esther iii:8 is uitgesproken ter gelegenheid van het Purimfeest. Wij vinden alle reden den bekwamen Opsteller aan te moe-
{==626==} {>>pagina-aanduiding<<}
digen om ijverig voort te gaan en - ofschoon naar onze overtuiging de eenige weg tot ware godsdienstige beschaving en heiliging, ook voor het nakroost van abraham, alleen kan uitgaan van Dien, die de weg, de waarheid en het leven is - verblijdt het ons toch, dat onder hen de kennis en verheerlijking van den Eenigen Waarachtige aldus wordt bevorderd, en wenschen wij dáárover rijkdom van zegen.




Over den aard en de behandeling van de ziekten der nieren, met gelijktijdig voorkomen van Albumen in de urine (Morbus Brighth), door J. Owen Rees, naar het Engelsch door P.C. Tijken, Med. Dr. te Rotterdam. Te Alkmaar, bij H.J. van Vloten. 1850. In gr. 8vo. 159 bl. f 1-60.

Behalve een aanhangsel, over andere onderwerpen handelende dan de albuminurie, is dit werkje zijnen oorsprong verschuldigd aan eenige voorlezingen van owen rees, in het guy-hospitaal gehouden. Het scheikundig gedeelte is van den Schrijver, het overige meer uit de ondervinding van anderen ontleend. Men heeft het den Franschen wel eens verweten, dat zij in het gevoel hunner algenoegzaamheid en de mindere bekendheid met vreemde talen, zich weinig bekommeren over hetgeen in andere landen voor de wetenschap wordt verrigt. Op de Engelschen is dit niet minder van toepassing. Van de Duitsche litteratuur wordt hier bijna alleen van rokitansky gesproken. Hiervandaan, dat de wetenschappelijke hoogte over de Brightsche ziekte hier niet is bereikt, waarop zij, wij spreken niet in 1851, maar in 1850, toen dit werkje is uitgegeven, gebragt was. De ontleed- en ziektekundige veranderingen der nieren, door solon, bright en zelfs rokitansky in te vele onderdeelen gesplitst, worden beter, volgens christison in 1 hyperaemie, 2 hypertrophie, of afzetting van plastische stoffen in de bastachtige zelfstandigheid, en 3 in atrophie, ingedeeld. Aan vetmetamorphose is hier, volgens den

{==627==} {>>pagina-aanduiding<<}
Schrijver, niet te denken. Naar het oordeel van Rec. had men hierbij de resultaten niet mogen missen, welke door het microscoop zijn verkregen. De fijnere anatomie der nieren, die daarna beschreven wordt, heeft voor de geneeskundigen op het vaste land minder waarde. In plaats van de uitvoerige beschrijving der herkenmiddelen op albumen in de urine, die aan alle deskundigen overvloedig zijn bekend, had een meer diepen blik in het verschijnsel van het afgescheiden albumen-zelve, naar physiologische wetten, meer op zijne plaats geweest, dan de hypothese ter verklaring van de verminderde bloedligchaampjes in deze nierontaarding. Het is immers overvloedig bewezen, dat de wet der Endosmose niet enkel en alleen op de densiteit der beide vochten berust, en de aard van het weefsel of vlies en der vochten hierbij hoofdzakelijk in aanmerking moet komen.
In een soort van bijvoegsel of aanhangsel komt dit onderwerp andermaal ter sprake, vooral om nader den blaasvorm der bloedligchaampjes te verklaren. Hierover kon evenwel, naar het Rec. toeschijnt, wel geen verschil bestaan, maar wel daarover, of men aan de bloedbolletjes wel kernen mag toekennen. Het microscopisch onderzoek van Rec. heeft, in overeenstemming met verschillende physiologen, het tegendeel bewezen.
De symptomatologie is vrij uitvoerig. De albuminurie na scarlatina zouden wij niet tot de morbus Brightii durven tellen. De herstelling, die hierna veelal volgt, pleit voor dat gevoelen nog minder, dan, waar de uitkomst niet gunstig is, er evenwel geene nierontaarding wordt waargenomen.
Onder de voorbeschikkende en gelegenheid gevende oorzaken telt de Schrijver al hetgeen, wat bloedopvulling, stasis, in de capellariteit der nieren kan verwekken. Men ziet ze daarom ook na de onderbinding der nieraderen ontstaan. Vandaar, dat de ziekte zoo dikwijls volgt op misbruik van diuretica, van geestrijke dranken, na afwisseling van koude en warmte enz. Het ware te wenschen, dat bij de therapie meer op de pathogenie dezer ziekte acht ware geslagen en niet overal

{==628==} {>>pagina-aanduiding<<}
dyscrasie voor oorzaak werd gehouden, waar bloot dynamische of werktuigelijke oorzaken tot haar ontstaan hebben aanleiding gegeven. Wij voor ons zouden de afleidende methode boven het gebruik van middenzouten, spir. Mindereri, digitalis en wat Schrijver hier al meer, b.v. adstringentia, aanprijst, verkiezen. De ondervinding toch heeft hiervoor, vooral in den aanvang der ziekte, eene gunstige uitspraak gedaan.
Hetgeen verder over het verkrijgen van haematine uit het bloed en van albuminurie bij eclampsia van zwangeren in het aanhangsel gesproken wordt, verdient de aandacht der geneeskundigen in groote mate. Door de latere waarnemingen, vooral van f.t. frerichs, thans Hoogleeraar te Kiel, is er eenig verband van coma en eclampsia met eene zekere bloedcrasis en albuminurie nu reeds te veronderstellen. Geenszins hydraemie, zoo als owen rees vermoedt, noch ureum in het bloed als zoodanig schijnt hiervan de oorzaak te zijn, maar de omzetting van dit ureum, door eenig ferment, in koolzure ammonia mag voor de aanleiding dezer zenuwtoevallen worden gehouden, welke men hier zoo dikwijls aantreft. (Archiv. für Physiol. Heilk. 10 Jahrg. 3 Heft. S. 417.) Rec. wenscht het werkje, behoudens de gemaakte aanmerkingen, evenwel in veler handen, te meer daar de Heer tijken, die in deze vertaling goed is geslaagd, met menige gegronde aanmerking het vertaalde verrijkt heeft.




De mensch in zijn bestaan op zich zelven en in zijne betrekking tot de hem omringende wezens. Een Handboek voor allen, die in de kennis des menschen, van de zijde der natuur, belang stellen. Door H. van der Horn van den Bos, Med. Chir. et Art. Obst. Doctor. Iste Deel. De mensch als wezen op zich zelf: schets zijner bewerktuiging, levensverrigtingen en zielsvermogens. Met eene plaat. Te Leiden, bij C.G. Menzel. 1850. In gr. 8vo. 342 bl. f 3-20.

Wij leven gelukkig niet meer in den tijd, waarin men

{==629==} {>>pagina-aanduiding<<}
meende met het nabootsen van eenige vormen en manieren voor een beschaafd mensch te kunnen doorgaan. De ontwikkeling en veredeling van alle eigenschappen en vermogens, welke de mensch ligchamelijk, zedelijk en verstandelijk voor zijn aanwezen en bestemming ontving, is de eenige voorwaarde, die tot beschaving leiden kan. Gelijk eene gepaste levenswijze en ligchaamsoefeningen de ontwikkeling van den physieken, en het aanleeren en beoefenen der pligten jegens God, den naasten en zich-zelven, den morélen mensch kunnen vormen en veredelen; wordt hij, als intellectuëel wezen opgeleid door het verkrijgen van kennis en wetenschap van al datgeen, waarmede hij, in dien drievoudigen toestand, door middel van de velerlei voorwerpen en aangelegenheden in aanraking en betrekking komt. Geen voorwerp bestaat er echter voor hem, welks kennis hem meer beschaaft, dan de mensch zelf; en zoo mogen wij dan ook het hier aangekondigde werk, dat nu eerst in onze handen is gesteld, aanprijzen als een handboek, dat hiertoe volkomen in staat stelt. In het kort willen wij er den inhoud van opgeven en hierbij eene enkele opmerking voegen.
In een goed geschreven voorberigt, waarin over den meer algemeen ontwaakten lust tot natuurstudie en die van den mensch gesproken wordt, deelt de Schrijver zijn plan van bewerking mede. Het Eerste Deel, hetwelk hier aangekondigd wordt, handelt over den mensch als wezen op zich-zelf (individu), naar zijne bewerktuiging, levensverschijnselen, zielsvermogens enz., terwijl het Tweede Deel den mensch zal beschouwen als sekse, zijne ontwikkeling, levensloop, natuurlijke geschiedenis enz. Eene Inleiding opent het Eerste Deel, waarbij in het algemeen over den mensch in betrekking tot zich-zelven en tot de hem omringende wezens gesproken en aangemerkt wordt, dat de mensch uit zich-zelven alleen niet gekend, maar uit de algemeene beschouwing der natuur hierover licht en kennis verkregen kan worden.
De volgende onderwerpen worden thans in zes Afdeelin-
{==630==} {>>pagina-aanduiding<<}
gen, waarvan elk weder in Hoofdstukken is gesplitst, afgehandeld.

I.Algemeen overzigt der Natuur; standpunt van den mensch, als ook de 3 natuurrijken. Onbewerktuigde en bewerktuigde planten en dieren; van deze laatsten de 4 afdeelingen ongewervelde dieren en de 4 klassen der gewervelde, waarvan, onder de zoogdieren, de mensch de hoogste orde bezit.

II.Ontleedkundige beschrijving van het menschelijk ligchaam in het algemeen.

III.Organen en verrigtingen tot voeding. Spijsvertering, ademhaling, bloedsomloop, afscheidingen, stofwisseling, groei, wasdom enz.

IV.Organen en verrigtingen, die de betrekking met de omringende voorwerpen onderhouden: hersenen, ruggemerg, zenuwen, zintuigen, algemeen gevoel en beweging, sympathische zenuw.

V.Leven en levensbeginsel. Onderscheid van dit laatste van de gewone natuurkrachten, en kenbaar in het onderhoud en herstel van het organismus.

VI.Schets van het zieleleven. Inwendig gevoel, zinnen, zinnelijke bewustheid in den rij der dieren tot aan den mensch aanwezig. Gevoel en wil met zinnelijke bewustheid, instinct. Ken-, gevoel- en wilsvermogen; de ziel en hare openbaring in het leven. Betrekking tusschen ziel en ligchaam: gelaatkunde, schedelleer, spraak enz.

Uit deze oppervlakkige mededeeling kan men den veelomvattenden inhoud van dit Eerste Deel reeds genoegzaam opmerken, en daaruit zien, hoe gelijk iedere natuurstudie, de hier behandelde onderwerpen den geest kunnen verheffen en het hart veredelen. Ondervindt men toch dien weldadigen invloed reeds, door in de natuurkunde de wetten der algemeene natuurkrachten, in de scheikunde de bijzondere eigenschappen der stof, in de natuurlijke geschiedenis de voorwerpen der drie natuurrijken in en op de aarde, in de sterrekunde de omloopstijden, afstanden der hemelligchamen vermag te beschouwen; hier blijkt hij nog sterker, waar het geldt de kennis

{==631==} {>>pagina-aanduiding<<}
van den mensch-zelf, ligchamelijk, verstandelijk, zedelijk, gelijk hij aan het hoofd der schepping is geplaatst. Op eene welsprekende en bevattelijke wijze kwijt zich de Schrijver van zijne moeijelijke taak. Zeker was het daarbij voor het doel minder noodig alle de hoofdafdeelingen uitvoerig te behandelen, ofschoon wij dit, bij de ontleedkundige beschrijving van den mensch, vooral dewijl hier afbeeldingen gemist worden, voor het regt verstand wel wenschelijk hadden geacht. Voor de nieuwere physiologen zullen welligt de twee laatste afdeelingen, vooral de vijfde, eenigen aanstoot geven, waar de Schrijver buiten de bewuste ziel nog een levensbeginsel aanneemt, dat, naar hun gevoelen niet anders is dan eene eigenschap der stof, die naar vaste wetten, door de hand der Almagt in de kiem gelegd, zich bij de stofwisseling openbaart. De Schrijver, evenwel van die beschouwing afwijkende, brengt genoegzame bewijzen bij, om zich met zijn gevoelen te bevredigen. In de laatste Afdeeling komt in het 4de Hoofdstuk ook de schedelleer en in de eerste plaats die van gall ter sprake. Tegen de gegrondheid van dat leerstelsel had de Schrijver ook nog kunnen aanvoeren, dat de eigenschappen, aan bepaalde organen toegekend, veelal in de natuur niet aanwezig en meer het gevolg zijn van onzen maatschappelijken toestand. Wie herinnert zich hier niet de juiste aanmerking van napoleon, b.v. met betrekking tot den diefzin? Daarbij komt, dat de geheele toepassing der gallsche schedelleer daarom reeds moest falen, al waren nu ook de verhevenheden der hersenen zoo vele organen voor veronderstelde eigenschappen, dewijl die verhevenheden zoo min met de diepten aan de binnenvlakten als met de uitpuilingen aan de buitenvlakte des schedels overeenkomen. Het opvullen van den gewelfden schedel met gips doet bij eene vergelijking met de hersenvlakte het verschil dadelijk in het oog vallen. De cranioscopie van carus is
daarentegen meer op de natuur gebouwd en heeft zijne grondslagen in de vergelijkende ontleedkunde en physiologie, en als zoodanig een uitgebreider toepassing, dan de Schrijver er hier aan schijnt te schenken.

{==632==} {>>pagina-aanduiding<<}

Wij hopen, dat spoedig met het Tweede Deel dit voorvoortreffelijk werk zal worden voltooid, en wenschen inmiddels dit Eerste Deel in handen van elk, die tot veredeling van zijnen geest meer noodig heeft dan de tijdingen en nieuwigheden van den dag, die het hart koud en den geest ledig laten.





Geschiedenis van den jongsten tijd, sedert den val van Napoleon tot op onze dagen. In eene algemeene beschouwing voorgesteld door Dr. K. Hagen, Hoogleeraar in de Geschiedenis en Staatkunde te Heidelberg. Vrij bewerkt naar het Hoogduitsch door Mr. P. Bosscha, Hoogleeraar in de Geschiedenis en Letterkunde te Deventer. Iste Deel. Te Sneek, bij van Druten en Bleeker. 1849. In gr. 8vo. XIV en 470 bl. f 3-60.

Het tweede boek dezer geschiedenis dringt in de revolutionaire bewegingen, die Europa van 1820 tot 1824 hebben verontrust zonder voordeel aan te brengen, of het volksleven te ontwikkelen. Hagen begint met de Spaansche omwenteling. Nieuwe inzigten opent hij niet; maar zijn beschouwing is grondig, en wordt met feiten gestaafd. Ongelukkig het land welks koning een dwaas is!
De omwenteling in Spanje werkte als een elektrieke vonk in het westelijke en zuidelijke Europa. In het Tweede Hoofdstuk zien wij de uitwerking dier brandstichting in Portugal, waar het geestelijk despotismus door een modern policiewezen werd onderschraagd. In Italië, waar de teruggang bestendig werd voortgezet, terwijl openbaar en heimelijk het Staatkundig leven zich ontwikkelde. Dewijl echter dit leven in een ziekelijken toestand verkeerde, bragt het eene beweging voort, die afbrak, maar te magteloos was om weder op te bouwen. De militaire magt trad in Napels en Piemont op den voorgrond; maar Staatsregelingen, die het leven des volks uitspreken, worden niet met de punt van den degen geschreven. Wat baten zij ook, waar de kern des volks in eenen doodslaap ligt, de geest door bijgeloof ver-
{==633==} {>>pagina-aanduiding<<}
blind, en het ligchaam door zingenot ontzenuwd wordt? - Krachtiger uitte zich de opstand in Griekenland tegen de overheersching der Osmanen, ofschoon de onberaden onderneming in de vorstendommen haar eigen lot vond. Wij bejammeren, dat de Schrijver zijne beschouwingen eenigzins versnipperd. Dat moge dienstbaar zijn geweest in het collegie-uur, maar de lezing wordt er door vermoeijelijkt.
Heldere blikken werpt hij op den Staatkundigen toestand van Rusland en op het karakter van Keizer alexander, wiens weifelen in of spoedig terugdeinzen voor de grootsche plannen, die zijn helder hoofd en edel hart vormden, onzes inziens, door den loop der omstandigheden geregtvaardigd wordt. Wat hagen zegt aangaande de geheime zamenspanningen, die, wanneer zij waren geslaagd, Rusland in een afgrond van jammeren zouden geworpen hebben, bewijst dat. Daarenboven was de wrijving in Polen meer geschikt om bij den Autokraat eenen Constitutionelen zin uit te dooven dan aan te kweeken.
Het Vijfde Hoofdstuk wijst op de Groote Mogendheden, die te Troppau beraadslagen en te Laibach besluiten nemen, om in Italië den storm te bezweren. Men begon met Napels en de uitslag was wel te voorzien, daar men er, in plaats van krachtdadige maatregelen te nemen, zich lucht gaf in declamatiën, waarmede bemi het Parlement opwond.
Piemont ondergaat het lot van Napels. Italië buigt zich als een riet onder de slagen van den drijversstok der Germanen. Ontzenuwd door bijgeloof, kan het met zijne priesters spotten, maar geen standpunt innemen, waarop het zijne vrijheid kan handhaven. Het is boven twijfel verheven, dat de waarheid vrijmaakt, maar de Italiaan zijn slavenketen afschuddende, zocht bescherming bij den logen; of is het ongeloof iets anders? Kon hij dan vrij worden?
Het Zesde Hoofdstuk geeft, even verbrokkelend als alle de anderen, een overzigt over de worsteling in Griekenland in 1822, en eene onpartijdige beschouwing van de

{==634==} {>>pagina-aanduiding<<}
woelingen der Staatkundige partijen in Spanje en Portugal, die voldingend bewijzen, dat de volkszin in deze heerlijke maar schaarsch gezegende landen weinig geschikt was voor het bezit der vrijheid, die zich geen tempel of haardstede kiest, waar de onzinnigheid de hartstogten oproept.
In het Zevende Hoofdstuk zien wij de brandstoffen ophoopen, die eenige jaren later den troon der bourbons zullen verteeren, en den Staatkundigen toestand schetsen van het Britsche volk tegenover de regering, tijdens het schandaal, dat Koning george IV met zijn proces tegen de mishandelde ofschoon niet engelreine Koningin korolina, verwekte, en dat door den zelfmoord van castelreagh gesticht had.
In het volgende Hoofdstuk ontwikkelt de Schrijver het stelsel van terugwerking in Duitschland, en wijst op de geheime politieke vereenigingen, die meer onrust baarden dan invloed uitoefenden, en op de verrigtingen der Weener Conferenciën, die van November 1819 tot in Mei 1820 duurden; waarbij hij de gedragslijn der Zuid-Duitsche Staten tegenover Oostenrijk en Pruissen beschrijft. Bijzondere aandacht wijdt hij aan het Constitutionele leven van 1820 tot 1822 in de onderscheidene Duitsche Staten, terwijl hij doet uitkomen, hoe de kleinere Staten zich op den Bondsdag met kracht verzetten tegen de overheersching der beide Groote Mogendheden; misschien te groot, om als leden te staan in een Staten- of Volkenverbond, zoo als de Germaansche familie die bezat.
Het Negende Hoofdstuk behandelt het Congres te Verona, waar het Heilig Verbond tegen den revolutie-geest een hoog bolwerk opwierp. Ten gevolge daarvan bezweek het Constitutioneel bewind in Spanje, dat meer blijken van ziekelijke overspanning dan van Staatsbekwaamheid had gegeven, onder de Fransche wapenen. Het ongelukkig volk verviel uit de handen der dwaasheid in de klaauwen des dweependen waanzins.
Het Tiende en Elfde Hoofdstuk wijst op de terugwerking door den Spaanschen veldtogt te weeg gebragt, zoowel in Portugal als in Frankrijk, en vooral in Duitsch-
{==635==} {>>pagina-aanduiding<<}
land, waar de politieke beweging, ‘die met het begin van het jaar twintig een zoo veelbelovend begin vertoonde, weder onderdrukt werd. Den Grooten Mogendheden was het gelukt over de liberale neigingen der minder magtige vorsten nog veel stelliger te zegevieren, dan in 1819. Toen was de overwinning slechts eene oogenblikkelijke geweest, thans was zij gevestigd; de overwonnelingen waren met schier onverbreekbare banden gebonden. Het had niet veel te zeggen, dat de bestaande Staatsregelingen niet opgeheven waren; want van de zijde der regeringen werden er maatregelen genoeg genomen, om het Constitutionele beginsel slechts voor den schijn te behouden. In Noord-Duitschland waren de Landstenden buitendien van geene beteekenis. Maar ook in het Zuiden vervalt hun wezen meer en meer. In onderscheidene Staten, in Beijeren, Wurtemberg, Darmstadt, Baden, komen in den eersten tijd van den druk de Stenden niet bijeen, en zoo zij bijeenkomen, wordt er met omkooping, met invloed op de keuzen en allerlei middelen gewerkt, om ze krachteloos te maken. Hoe men het wezen der Landstenden beschouwde, daarvan gaf Pruissen een sprekend bewijs. Het voerde in 1823 bij een Edikt Provinciale Stenden in, waardoor het voorgaf aan Art. 13 der Bonds-akte te voldoen. Deze Provinciale Stenden waren echter slechts raadgevende, mogten alleen over de belangen hunner provincie handelen, geen enkel woord over de algemeene belangen des rijks medespreken, en waren buitendien op eene wijze zamengesteld, welke aan de eischen des tijds in geenen deele voldeed. Het aristocratische beginsel had het overwigt en buitendien was alleen de
grondëigendom vertegenwoordigd.
Bij dit alles was overal de schandelijkste willekeur der politie en der bureaucratie, het stelsel van voogdijschap, weder op eene bedroevende wijze overheerschende geworden.
Met deze zegepraal der reactie in Duitschland had zij de zege bijna op het geheele vaste land behaald. De revolutionaire bewegingen van dit merkwaardig tijdperk,

{==636==} {>>pagina-aanduiding<<}
't welk met de omwenteling in Spanje zoo glansrijk (?) was begonnen, hadden haar einde bereikt, en nogmaals werden zij door het absolute bewind overweldigd.’
Het laatste Hoofdstuk van dit Deel rigt het oog naar den stand der Zwitsersche Kantons onderworpen aan den wil der Groote Mogendheden, die met ongerustheid in het land der vrijheid de mannen zagen zamenscholen, die als martelaars der vrijheid of vrijzinnigheid op de Helvetische bergen een vuur stookten, dat hunne troonen bedreigde. Hagens schets van het Nederlandsch Staatkundig volksleven is in korte trekken gevat, doch waar, op een paar punten na, door den Vertaler toegelicht of te regt gewezen.
Oppervlakkig en onvolledig is de voorstelling van den Staatkundigen toestand in het Noorden. Hoeveel rijker en ruimer wordt die geschiedenis door hermes behandeld, die in de meeste opzigten verre de voorkeur boven deze verdient.
Hiermede eindigt het Eerste Deel. Aan het einde daarvan gekomen, achten wij het gevoelen dat wij er vroeger over uitspraken bevestigd. Het verheugt ons, dat de Schrijver zich niet aan overdrijving schuldig maakt; hetgeen men bij een lid van het begraven Rompparlement al ligt zou verwachten.
Zoo ras wij in het bezit worden gesteld van de nog volgende afleveringen, zullen wij het Tweede Deel aankondigen.

h.
j.h.s.





Bij de viering van het Vijftigjarig bestaan des Genootschaps ter bevordering der Natuurkundige Wetenschappen te Groningen, op den 26 Februarij 1851. Dichtstuk van Mr. H.A. Spandaw. Gedrukt bij A.L. Scholtens. In gr. 8vo. 26 bl. f :-30.

Het is eene aangename en belangrijke taak voor een bejaard man, die vroeger de werken der schitterendste vernuften in de dichtkunst heeft aangekondigd, waaron-
{==637==} {>>pagina-aanduiding<<}
der, zoo hij zich niet bedriegt, ook die van den vermaarden Groningschen Dichter spandaw, thans nog eens, bij meerdere ruimte van tijd, de pen op te vatten, bij het ontvangen van het bovengenoemde Feestlied. Hij ziet er uit, wat de Dichter-zelf ook beweren moge, dat nog het oude dichtvuur in hem gloeit, wanneer het beschaving, verlichting, Stad en Vaderland geldt. Steeds had het goede en schoone in spandaw een ijverigen voorstander; Godsdienst en goede zeden werden nooit bij hem vergeten, maar hadden steeds met de vaderlandsliefde den boventoon. In dit gedicht doet dankbaarheid hem hulde toebrengen aan de nagedachtenis van van swinderen, stratingh, crull, mesdag, modderman, uilkens, en, in het algemeen, aan allen, aan wie het bestaan en de bloei des Genootschaps ter bevordering van de Natuurkundige Wetenschappen te danken zijn. Men heeft den Dichter wel eens nagegeven, dat hij, in den laatsten tijd, te veel politiek, en te veel van zijne eigene bijzondere gevoelens daaromtrent, in zijne poëzij heeft ingelascht; maar wat daarvan moge zijn, alhier meenen wij, dat dit allezins gepast is geschied. Men leze tot bewijs het volgende:

De studie der natuur verkrijgt een hooge waarde 
In onzen tijd: omdat zij opbouwt, niet vernielt; 
Wie haar beoefnen, in wat oord ook van deze aarde, 
Ze zijn met d' echten geest van broederschap bezield; 
Ze werken tot één doel. Dat mag vooruitgang heeten! 
't Is de vooruitgang niet, dolzinnig en vermeten, 
Die oproer predikt en verwoesting om zich spreidt; 
Neen, 't is vooruitgang, die naar menschenheil leert streven, 
Gestaâg vermeerdrend de genoegens van het leven, 
En kweekend d' arbeid aan door vlijt en nijverheid. 
 
Natuur! uw kennis schenkt de grootste zegeningen; 
Orde is uw grondwet en ze blinkt in 't heerlijkst licht: 
De mensch verstoort haar soms in 't zeedlijk rijk der dingen, 
En ach! het harte bloedt om gruuwlen, dán verrigt. 
Spreekt, onruststokers, spreekt niet meer van uw bedoelen! 
Wie kent de drijfveer niet van uw misdadig woelen? 
't Geen gij hervorming noemt, is slooping, roof, geweld: 

{==638==} {>>pagina-aanduiding<<}

Wat zal de vrucht zijn van uw eindloos Staatsberoeren? 
Dat gij Europa tot barbaarschheid weêr zult voeren, 
Of dat ons een tiran in slavenketens knelt. 
 
De kennis der natuur mogt in ons hart versterken 
't Geloof aan God. Rampzalig die, vol trots en waan, 
Den Schepper niet aanschouwt in Zijn verheven werken! 

Dit past hij verder op het Genootschap toe.
Het geheel heeft, als ware het, drie deelen. Het eerste of de eigenlijke feestzang loopt van bl. 1 tot 16. Op bl. 17 en 18 heeft men, voor een zangkoor, een lied op de wijze van het Volkslied van tollens, en van bl. 19-26 een afscheid van den Heer spandaw als Dichter. Dit laatste betreuren wij, en hopen, dat het, hoe ernstig ook gemeend, bij hem, gelijk bij andere, hoogvereerde Dichters, geen dadelijk gevolg moge hebben. Hoe ligt toch kan bij een wezenlijk dichter de zanglust weder opgewekt worden, vooral, wanneer hij, als die van spandaw, is: edel, onbezoedeld door vleizucht, en de uitstorting van een gevoelig hart. Wij betreuren het afscheid niet alleen, maar noemen het ook eenigzins onvoorzigtig: waartoe toch dient zulk eene voorbarigheid? Het moet dan zijn, om van allen aanzoek bevrijd te worden; maar spandaw zegt zelf te regt:

Uit eerzucht zong ik niet: wel was 't mij innig zoet, 
Als de bezielde toon, die van mijn speeltuig vloeide, 
Een rein, gevoelig hart ontgloeide 
En aan de teedre zangen boeide, 
Die stroomden uit mijn vol gemoed. 
 
Welk een vreugd me ook wierd geschonken, 
't Was het reinst genot voor mij, 
Als, van heilge zangdrift dronken, 
Zich mijn boezem voelde ontvonken 
Door den gloed der poëzij; 
Ja, wie dichter wordt geboren, 
Hem zal 't uitzigt ook bekoren, 
Als de dood zijn sponde naakt, 
Dat de zang, dien hij hier kweelde, 

{==639==} {>>pagina-aanduiding<<}

Waar geheel zijn ziel in deelde, 
Die hem met den voorsmaak streelde 
Van een hooger hemelweelde, 
Eens zijn' naam onsterflijk maakt. 

Voorwaar, die zóó dicht, moet geen afscheid van het publiek als dichter nemen. Ref., die zich lang van aankondigingen van dichtwerken heeft onthouden, omdat hij met zekere hoogdravendheid, die van duisterheid niet is vrij te pleiten, zich niet kan vereenigen, huldigt gaarne dichters als tollens, ter haar, bogaerts en dergelijken, en rekent ook spandaw gaarne onder dezen; waarom het hem, en allen, die echte dichtverdienste huldigen, innig leed zou doen, wanneer dit afscheid niet mogt opgenomen worden in den zin van een welgemeend, maar niet onherroepelijk besluit.

†††
Amsterdam,
Julij 1851.

Nederlandsch Liedeboek. Met het motto: ‘Hier syn rozen van soeter roken.’ Te 's Gravenhage, bij P.H. Noordendorp. 1850. In 24mo. 112 bl. f :-70.

Men vindt hier zoo wel verhalen, bespiegelingen en andere verscheidenheden, als liederen, en de titel is dus niet in harmonie met den inhoud. Liederen zijn dichtstukjes geschikt en bestemd voor den zang.
De Verzamelaar zegt in het voorberigt, dat dit bundeltje niet voor dezulken is bestemd, die, als zij 't gelezen hebben, nog vragen: ‘waarom hij 't heeft verzameld en uitgegeven?’ - Wij behooren eenigermate tot die vragers. Wij vragen wel niet, waarom 't verzameld is; want wij achten 't een loffelijk werk bloemen te gaâren in de letterhoven van den ouden tijd, voor zoo velen gesloten: mits men dan ook alleen gaâre bloemen, of, zoo als de Verzamelaar zegt: ‘rozen van soeter roken.’ Maar wij vragen onwillekeurig: waarom 't is uitgegeven zoo als 't daar ligt, met zoo veel geur en kleurloos kruid, ja zelfs duf onkruid onder die rozen, en 't stichtende

{==640==} {>>pagina-aanduiding<<}
en ontstichtende opzettelijk naast elkander geplaatst? Zoo staat (bladz. 13) het Oude gratielied: ‘Nu laat ons allegaar dankbaar zijn, ons Heer, ons God, ons Vader’, tusschen twee minneliederen, en op bladz. 33, op de gemeene slotverzen van Een oud bestjen met een jonkman:

Weg morsebel, gij hebt een gongs, 
Ga door, gij oude kwee. 
Och, bestemoer, jij zoekt wat jongs, 
Dat jij zoekt, zoek ik meê. 

volgt dadelijk: De Bruiloft te Cana in Gallilea:

Als Jezus binnen Cana zat 
En van de bruiloftspijzen at, 
Toen toonde hij zijn groot vermogen: 
De waterdrupplen werden wijn, 
En Jezus vriendelijk aanschijn 
Wierp zegeningen uit zijn oogen. 
 
Zoo doet hij nog in overvloed. 
De wateren van tegenspoed, 
Die in het huwlijk zijn te vreezen, 
Maakt hij, door zijne kracht, te zijn 
Zoo liefelijk als bruiloftswijn, 
Opdat zijn naam zou zijn geprezen. 

Als kleur- en geurloos beschouwen wij de liederen enz. beginnende op de bladz. 24, 25, 40, 52, 58, 59, 60, 71 en 82, (Rouw) en 't gallimathias op bladz. 80, dat nergens anders voegt dan in eene verzameling van straatkinderdeunen: ‘Martijn! Turf in de kurf in de maneschijn!’ en dergelijken. Vooral begrijpen wij niet, hoe de liederen en verhalen, beginnende op bladz. 28, 31, 55 en 56, zijn opgenomen in een bundel, die ook anna roemer's:

- is het niet een hemel schier 
Te sien hoe dat een geestig dier 
Met sangh of spel haar man verquickt’ 

aan 't voorhoofd draagt, en dus als lectuur voor vrouwen wordt aanbevolen. Tot de ‘Mennisten vrijazie’ (bladz. 56) heeft p. boddaert in zijn ‘Mutsenmaakstertje’

{==641==} {>>pagina-aanduiding<<}
eene soort van pendant geleverd; maar portefeuilles met zulke teekeningen kunnen toch niet wel aan vrouwen of jonge dochteren worden toegeëigend. Wij hebben de Gids van 1848, in het Voorberigt aangehaald, niet bij de hand; maar twijfelen of onkuischheden wel behooren tot de onkieschheden door b.v.d.b. daarin verdedigd. - Het Kraambezoek, ofschoon er zaken in besproken worden van welke de jeugd onkundig moet worden geacht, is minder aanstootelijk, en behoefde geene verontschuldiging, ofschoon men er toch wel geen smaak in kan hebben, zonder dáárom juist ‘nuffig of bedorven’ te zijn. Maar 't Oud mal overtreft in gemeenheid de ‘straatrijmen onzer dagen’, op bladz. 114 afgekeurd. Bij dien afkeer van onzedelijke volksdeunen, mag het den lezer wel bevreemden liederen en vertelsels als die beginnende op de vier gemelde bladzijden hier te ontmoeten.
De ongenoemde Verzamelaar moge het ons vergeven, wanneer wij hem beschouwen als eenigermate verblind te zijn geweest door te groote ingenomenheid met de ‘gelukkige eigenschappen’ van het voorgeslacht. Wij zijn ongemerkt verdwaald geraakt in het Voorberigt, dat stellingen bevat, die boekdeelen zouden vorderen zoo wel om ze te bewijzen, als om ze te wederleggen. Wij zullen er maar één punt van aanroeren. Men leest er, dat bij de Vaderen ‘Bruiloftslied en Psalm één zijn.’ Dat wordt er gezegd op grond van het reeds gemelde bruiloftslied van hier. sweerts: de Bruiloft te Cana. Wij vinden in een paar van de vele bruiloftsliederen, die het bundeltje bevat, zeker wel ernst; maar den Psalm zoeken wij in allen te vergeefsch, en dat de uitzondering geen regel maakt, blijkt het best aan een ander bruiloftslied van denzelfden hier. sweerts op bladz. 19:

't Venusguitje 
Heeft het bruidje 
In er huidje, wel geraakt, 
Dies ze heden 
Nu gaat treden 
Daar ze in vreden weelde smaakt; 
De bruîgom lacht en watertandt. 


{==642==} {>>pagina-aanduiding<<}

Als daar iets Bijbelsch in is, moet het zijn uit het Hooglied; uit de Psalmen is het niet. Wij houden het ‘Venusguitje’ voor een vers uit zijn jeugdigen of mannelijken leeftijd, toen hij ook zijne ‘Kusjes’ schreef; het andere voor een gedichtje van latere dagen, waarin hij welligt, even als zijn tijdgenoot luiken, naar den bij velen toen heerschenden trant, alles op het geestelijke zocht toe te passen. Of die vlaag verdienstelijk mag heeten, laten wij in het midden; voor de kunst is zij niet gunstig geweest. Ook dweepen wij volstrekt niet gelijk de Verzamelaar, met die aangehaalde coupletten, welke hij eene plaats waardig keurt naast rembrandts 100 guldens prent, of althans naast diens barmhartigen Samaritaan; met uittarting (nb.!) van onze begaafdste dichters, om 't geen in deze indrukwekkendste van alle preken staat, ‘in zoeter, in aanschouwelijker poëzij te uiten.’ De constructie is van het begin tot het einde gebrekkig en ondoordacht. Het platte 2de vers staat er om te rijmen op zat. De mesquine-drupplen in vers 4, en 't verwrongen vriendelijk aanschijn in vers 5 zijn armzalige stoplappen. 't Gezegde, dat jezus zegeningen uit zijne oogen wierp is tamelijk plat. In couplet 2 zijn de woorden in overvloed voor verschillende uitleggingen vatbaar. De verzekering: ‘gelijk te Cana water in wijn veranderde, zoo zal in het huwelijk elke gevreesde tegenspoed in voorspoed veranderen’ is eene hyperbole, aardig voor het gehoor; maar zonder eenigen grond van waarheid. Even zoo is de bijvoeging: ‘opdat zijn naam zou (moog) zijn geprezen’, die den Heiland tot
een égoïst maakt, wéldoende om des lofs wille, den Heiland onwaardig. Indien 't vers dan eene preek zij, is 't een gebrekkige preek. Als er in de prenten van rembrandt even weinig correctheid en waarheid stak, zouden ze niet algemeen zoo hoog gewaardeerd worden.
Hiermede stappen wij van 't gezwollen voorberigt af, tegen welks overdrijvingen wij waarschuwen. Dat sweerts er dáárom minder goed afkomt dan in het plan lag is niet ónze schuld.
Overigens kunnen wij van het bundeltje tot ons ge-
{==643==} {>>pagina-aanduiding<<}
noegen niets anders dan goeds zeggen. Het bevat ruim zestig liederen, gedichten en fragmenten van gedichten, uit de laatste helft der zeventiende, en de eerste der achttiende eeuw: minneliederen, huwelijkszangen, drinkliederen en verscheidenheden, ten deele uit de Mopsjes en andere oude Liedeboeken, ten deele uit meer bekende dichtwerken overgenomen. Met uitzondering van de stukken die wij reeds afkeurden, vinden wij ze goed gekozen; ofschoon de meesten, hoewel zoetvloeijend en aardig, geene uitstekende waarde hebben. Dat er meesterstukjes onder zijn, blijkt al dadelijk uit den bladwijwijzer op welken ook de namen staan van hooft, vondel, huygens en camphuysen. Van ongemeene schoonheid zijn ook starter's Friesland, en van rhijnenburg's Winterlied. Onder de aardige versmaten onderscheidt zich bijzonder die van Het groote Gild van pers:

In 't groote gild valt veel te doen, 
Ja, meerder als men kan vermoên; 
Dus onbedachte minnaars proeft 
Wat men in het ('t) gild behoeft; 
Zo aan huif, zo aan bef, zo aan kant en gestik, 
Zo aan ring, zo aan bag, aan gepronk en gestrik, 
Zo aan kous, aan bont, aan schoen, 
Aan fluweel, aan satijn, aan damast en klinkant, 
Zo aan jak, zo aan keurs, aan borduur, diamant, 
En met dertelijk te voên; 
Daar gij zonder rust, 
U stort in dolle lust. 
Bedenkt hoe dat uw malle zin 
U trekt tot dwaze min. 

Daar 't behagelijke der liederen, als zoodanig, veei meer van de melodijen afhangt dan van de verzen, hoe verdienstelijk die in zich-zelven mogen zijn, is het jammer dat de zangwijzen zijn verloren gegaan. Alleen die van de Vrijerij, bladz. 44, en van 't Amoereus minnelied, bladz. 46, heeft gijsbrechts nastukje: de Bruiloft van kloris en roosje, tot in onze dagen bewaard. De voys van Het groote Gild is zonder twijfel regt vrolijk en opwekkend geweest. Van bredero, goornhert, crull, foc-
{==644==} {>>pagina-aanduiding<<}
quenbroch, de regt, van der veen en anderen is hier velerlei geestigs, aardigs en naïfs. Dat de dichter van Man's vand-tijd (Tijd van 't kraambezoek der mannen), dat geestige stukje, hetwelk der Muze van onzen van zeggelen haar nieuwen weg schijnt getoond te hebben, niet bekend is, kan stof leveren tot eene vraag aan den veelwetenden Navorscher. Met groote belangstelling zal gewis ieder de Noordewind en Zuierzon, en Hoogkarspel's lofzang lezen van corn. maertsz, en zich verwonderen, dat zulk een gevoelig en zoetvloeijend dichter zoo geheel onbekend is kunnen blijven, dat men bij de vries van campen, noch witsen geysbeek iets van hem vindt. Wij brengen den Verzamelaar dank en lof toe voor het opsporen en opnemen van deze dichtjuweelen van dien ‘huisman en oud-ouderling van Hoogkarspel’, met wien ook wij hier voor het eerst hebben kennis gemaakt. De doorgaande geest van het bundeltje is los, luchtig, soms lachwekkende, en wèl geschikt om zorgen te verdrijven, en de plooijen te effenen van een te ernstig gelaat. Den liefhebberen van zulke gedichten en liederen wordt deze verzameling
aanbevolen.
Gelijk alles wat van dien aard bij den Heer noordendorp in het licht verschijnt, is het stoffelijk voorkomen ook van dit bundeltje in- en uitwendig bevallig en fraai. Moge een ruimen aftrek hem voor zijne loffelijke zorgen, en den Verzamelaar voor zijne prijzenswaardige nasporingen beloonen.




Vader, Zoon en Kleinzoon. Een verhaal voor het volk. Uit het Hoogduitsch. Te Meppel, bij H. ten Brink. 1851. In post 8vo. 128 bl. f :-75.

Korte schets van het leven van John Newton. Naar het Hoogduitsch van Heim, door G.W. Sannes, Predikant te Oude Pekel-A. Te Groningen, bij M. Smit. 1851. In kl. 8vo. 104 bl. f :-50.

‘Vanwaar toch het toenemend pauperisme?’ Doe deze

{==645==} {>>pagina-aanduiding<<}
groote vraag van onzen tijd eens, en gij zult evenveel antwoorden ontvangen als het gezelschap, waaraan gij haar voorlegt, personen telt. De zware belastingen - zegt de een; de overbevolking, een ander; maar wat zouden wij herhalen wat duizendmaal gezegd is? Toch twijfelen wij, of men met al die antwoorden de wonde wel in hare gansche diepte peilt; zelfs houden wij het daarvoor, dat men de wonde onbedachtzaam zoekt op de plaats waar zij niet is - althans waar zij haren waren zetel niet heeft. Duidelijker: vele verschijnselen openbaren zich, die men als blijken van verarming bijbrengt, en die het toch niet zijn. Die eindeloos herhaalde beroepen op de openbare weldadigheid - vele zullen wegvallen, wanneer gij er aftrekt, dat het nu eenmaal in gebruik is geraakt, zich bij tegenspoed op de welwillendheid van menschenvrienden te verlaten, en veel op anderen te laten aankomen. God beware ons, dat wij een hardvochtig woord zouden nederschrijven over het waarachtig ongeluk! Integendeel: de Schrijver dezes heeft het zijne meer dan noodig, en zou toch niet rustig kunnen slapen na eenen dag, waarop hij aan onverdienden en onvoorzienen tegenspoed het: ‘ga heen en word warm en word verzadigd!’ hadde toegeworpen. Maar ontkenne wie het durft, dat men veel te veel op de meewarigheid van anderen laat aankomen, waar men in zich-zelf de bronnen niet zou vinden uitgedroogd, indien men trage handen en slappe knieën oprigtte. Openbaart zich in die gevallen, verarming, pauperisme? Er openbaart zich èn zedelijke moedeloosheid, èn ware ijver. Of laat ons de zaak bij haren waren en Christelijken naam noemen: men heeft er geen heilig vertrouwen op God, geen gemoed om in Zijne vreeze uren en dagen te besteden. Nog iets: waar men niet weet hoe van den eenen dag tot den anderen te geraken, worde slechts - wij spreken de goeden, die er, Gode zij dank! nog velen zijn in den lande, niet te na - onderzocht, of zucht tot verheffing boven zijnen stand,
of weelde nevens gebrek, of vooral die verfoeijelijke jeneverpest geen deel heeft aan uitputting. Wij zwijgen nog van onberaden

{==646==} {>>pagina-aanduiding<<}
huwelijken, veelal gevolg van het wandelen op verboden wegen; van hoog opzetten van het zeil bij opzetten der huishouding; of kostbare reizen in de eerste dagen van den echt, waarbij men zich aan behoeften leert gewennen, die op den duur niet kunnen bevredigd worden, - of dat alles en nog veel meer van dien aard de klagt over hooge belastingen en weinig verdiensten en verlammende concurrentie niet doet opgaan? En waar ligt nu weder de grond? Zoek hem vrij in gebrek aan nederigen zin, aan matigheid, aan eenvoudigheid, met één woord: ge zult niet mistasten, indien gij het kleed van uitwendige levensverfijning losscheurt en er achter vindt een betreurenswaardig gemis van ware Evangelische beschaving; het zoeken van eere bij menschen boven die bij God; alles voor het uitwendige en voor de stoffelijke wereld, maar dieper, treuriger armoede nog dan aardsche tegenspoed: geestelijke en zedelijke armoede! Vandaar achteruitgang; niet in de schamele hutten, waar men in een lompenpak neêrhurkt over een paar vonken; maar iets hooger - bij den minderen burgerstand, ‘het volk’. Dáár keert gij het dreigend spooksel niet af met de staatsbegrooting te verlagen of eenige duizend huisgezinnen naar Amerika te zenden. Maar met eenen beteren, eenen heiligen, eenen Evangelischen geest te kweeken; met de drankflesch aan scherven te werpen; met huiselijkheid, orde, vredelievendheid te bevorderen; kortom: met alles te ontwikkelen, wat vreeze Gods is, en niet bestaat in diepe godgeleerde kwestiën of uitgerekte gebeden zonder geest of zin; maar wat bestaat in geregtigheid, vrede en blijdschap door den Heiligen Geest. Neem dat gedeelte der Natie, waarover wij nu schrijven, onder uwe Christelijke zorg; doe alles wat uwe hand vindt, om het beter, Evangelisch beter te maken, en gij zult geneesmiddelen geven, geene palliativen, want die maken de kwaal nog erger. Maar geneesmiddelen uit het Evangelie, geene andere,
want gij hebt geene andere noodig. Zij zullen werken - misschien niet morgen of overmorgen, want heden zaaijen en morgen oogsten, dat kan niet het moet niet; het zaad moet tijd

{==647==} {>>pagina-aanduiding<<}
hebben om te ontkiemen, en die ongeduldig is verstaat het woord van jakobus niet: ‘De landman verwacht de kostelijke vrucht des lands’ - want het is eene kostelijke vrucht.
Het is onze vaste overtuiging, dat vandaar alleen verbetering kan uitgaan. Die het ontkent, wij vreezen, dat hij de Schrift niet begrijpt, die met diepen zin tijdelijken voorspoed aan de vreeze Gods verbindt. En die met medelijdenden glimlach het woord: ‘dweeperij!’ op de lippen heeft - het moet ons van het hart: hij stelt zich gelijk met den boer, die den doctor uitlachte, omdat hem een zuiverend middel tegen de kiespijn gegeven werd: ‘'t scheelt me niet in de darmen, maar in den mond!’
Kleurden we misschien het tafereel wat donker: 't kan geen kwaad, er wordt toch genoeg afgetrokken, en men moet wel eens wat forsch spreken tegenover de zoetsappigheid van onzen tijd, zal men de kwaal in het hart aantasten. Zeg niet, lezer! dat wij u niets nieuws hebben gezegd. Ook dát weten wij zeer wel, maar het kan nooit te veel gezegd of te ernstig behartigd worden. En laat het u niet verwonderen, dat het te pas wordt gebragt bij de aankondiging van deze twee boekjes. Geeft ze ter lezing: dat is het uitstrooijen van een goed zaad op den akker des Heeren. De menschen, voor wie ze bestemd zijn, hebben niets ter wereld aan redeneringen die sluiten als eene bus, of vertoogen, die zij noch verstaan noch ten einde lezen. Geeft hun voorbeelden, voorbeelden uit het leven, waarin zij eene afspiegeling zien van zich-zelven, voorbeelden ter navolging en ter waarschuwing, Zal het zaad niet overal opkomen en vrucht voortbrengen: dat is wel jammer, maar welligt mist het toch hier of daar zijne werking niet.
Deze twee werkjes zijn regt goede bijdragen tot zoodanig eene volks-literatuur. Zij doen zien, hoe arm en ellendig het leven is buiten God, hoe rijk het leven met God en voor God. Zij paren het onderhoudende aan het bevattelijke. Het tweede heeft niet het uitlokkende der voorstelling, die wij in het eerste vinden, maar heeft dit vooruit, dat het eene ware geschiedenis is, en het

{==648==} {>>pagina-aanduiding<<}
andere eene verdichte. Veel hechten wij daaraan anders niet. Zoo het niet gebeurd is, gelijk daar gedrukt staat, het kan echter zeer wel gebeurd zijn; ja, het moet zóó wel gebeurd zijn, want de menschen worden geschilderd naar het leven. En onze Heer-zelf bezigde immers óók wel leerzame verdichtingen, zonder dat iemand ze dáárom voor ijdele woorden hield. De levensgeschiedenis van john newton heeft - wij zeggen het onverholen - veel, dat men met een oordeel des onderscheids lezen moet, maar dat heeft misschien ook zijne goede zijde. Sommige bijbelplaatsen worden er wel wat wonderlijk te pas gebragt, maar er is toch veel nuttigs in, en die het boekje goed leest, zal boven den oppervlakkigen lezer dit vooruit hebben, dat hij er geen voedsel uit haalt tot een lijdelijk wachten naar eene werking Gods, die, als wij maar opmerken, in alle levensomstandigheden spreekt tot ons gemoed. Toch zouden wij voor ons het andere boekske nog meer aanprijzen.
En meer behoeft er nu ook niet van gezegd te worden. Onze aankondiging is geene boekbeoordeeling; niet eens eene boekbeschouwing. Maar zij bedoelt: opmerkzaamheid te vernieuwen op eene zaak, die wij nu nog eens aan het slot van de regelen, die ons na de lezing uit geest en hart kwamen, zeggen willen: geef door dergelijke volkslektuur een tegengif tegen het leven buiten God, dan zult ge het volk niet alleen beter, maar ook welvarender maken, de kwalen van den tegenwoordigen tijd bestrijden, en, daar het goede zoowel naar boven als naar beneden zal werken, ook iets voor de hoogere en voor de lagere standen doen, voor welke onmiddellijk deze boekjes noch bestemd noch geschikt zijn.

v. Br.




De familie Ploegers. Door J. Hoek, Schrijver van: ‘Mina en Betsy.’ II Deelen. Te Haarlem, bij J. van Loghem, Jr. 1850. In gr. 8vo. 754 bl. f 7-50.

De lezer ontvangt dit werk in twee lijvige boekdeelen,

{==649==} {>>pagina-aanduiding<<}
zeer goed uitgevoerd, behalven de vignetten, die naar ons gevoelen lelijk zijn. Wie het werk begint te lezen zal het niet spoedig weêr digtslaan, al kan hij zich niet met de zienswijze van den Schrijver vereenigen. De Heer hoek boeit de aandacht door zijne menschenkennis, door de losse ongedwongenheid waarmede hij vertelt, door de vaste hand waarmede hij zijne karakters en tafereelen schildert, en door de levendigheid waarmede hij de gesprekken doorvoert.
De handeling is vol gang; niet overdreven om effect te maken, maar natuurlijk en ongezocht, en de vorm is onberispelijk. De inhoud en de strekking van het werk zullen toegejuichd en bewonderd, maar ook tegengesproken en afgekeurd worden; ja, menig gemoedelijk lid van de Hervormde belijdenis welligt zeer doen en bedroeven.
Het ligt niet op den weg van dit Tijdschrift zich op het glibberig terrein der Theologische geschillen te begeven. Wij melden daarom maar alleen hoe de Schrijver wil doen blijken, dat de Groninger rigting den mensch gelukkig doet leven en zalig sterven. Zoo als die rigting tegenover andere wordt gesteld, begint zij hier ietwat van eene alleenzaligmakende te krijgen; waarover wij ons niet verwonderen, omdat de mensch zich nergens en nooit verloochent. Aan den anderen kant wil de auteur - altoos in de wereld der verbeelding - doen uitkomen, dat vasthouding aan de oude leerbegrippen, zoo als de Hervormde Kerk die uitgesproken heeft, toen zij nog spreken kon, ‘vervloekte stelselzucht is, die 's menschen hoofd verhit en het hart koud en in de strikken der zonde laat,’ en tot huichelarij, geestelijken hoogmoed, liefdeloos veroordeelen van andersdenkenden, enz. leidt.
Het spreekt van zelf, dat de roman-schilder alle toestanden kan schetsen naar zijnen zin en smaak. Dus zou een Ultraorthodoxe even gemakkelijk kunnen vertoonen, hoe een strauss de doorgevoerde consequentie is van het liberalisme. Het bewijs ligt aan weêrszijde niet in kracht van redenering of in feiten; maar alleen in fantastische voorstellingen. Men schept een tafereel,

{==650==} {>>pagina-aanduiding<<}
en brengt uitkomsten van overtuiging voor den dag, die men niet alleen verdicht, maar ook toedicht aan de rigting, die men, zonder ze intellectuëel te wederleggen, in een hatelijk, bespottelijk, of verderfelijk licht stelt. Niets is gemakkelijker, indien men slechts met de noodige menschkunde, en eene vlugge verbeelding is begaafd, en de pen glad over het papier loopt. Billijk achten wij het daarom niet, of zou men het niet als onredelijk en laaghartig vorfoeijen, indien de misdaden, die dezer dagen uit Groningerland in de dagbladen werden medegedeeld, in een romantisch kleed wierden toegedicht aan de rigting der Groninger School, en het tafereel versterkt wierd met het somber beklag, dat in de Predikanten-Vereeniging te Groningen over den godsdienstigen toestand des volks heeft geklonken?
Deze polemiek is nog veel kwetsender dan die der redenering. Zij treft het hart, eer het verstand er op verdacht is, en pijnigt den andersdenkende. En wat is de uitkomst? overtuiging? nooit. Verbittering? immer.
Maar nog iets: romans worden door allen gelezen. Wat moet de Roomsch-Katholiek denken van het Protestantisme - wat oordeelen over de Hervorming, als hij ziet en hoort beweren door Protestanten, dat de oudere dogmata, waarvoor de Hervormers in den dood gingen, zoo nadeelig zijn voor 's menschen opvoeding en vorming?
De Heer hoek heeft een gelukkig talent. Hij kan veel en velerlei nut stichten; maar méér op een zuiver godsdienstig, dan op zulk een Theologisch polemisch terrein.

La mort de Hugues Bassville, par le Chevalier Vincenzo di Monti, Imité de l'Italien, et dedié à S.M. le Roi, par Marie Louise de Chastelain. ‘Dieu et le Roi’ (devise des anciens nobles de France). La Haye, chez Roerink. 1850. In gr. 8vo. f :-75.

Dit werkje is zijne overbrenging in de Fransche taal aan den revolutiegeest van het laatste paar jaren verschuldigd. Het doel er van is: om door het schetsen der ge-
{==651==} {>>pagina-aanduiding<<}
volgen van oproer anderen van oproerigheid af te schrikken. Daartoe wordt een persoon voorgesteld, die aan de Fransche omwenteling van 1789 krachtdadig heeft deelgenomen. Na in Frankrijk medegewerkt te hebben tot het losmaken der banden in Kerk en Staat en de omkeering der bestaande orde, gaat hugues bassville naar Italië, en bepaaldelijk naar Rome, om ook dáár zaden van oproer en ongodsdienstigheid uit te strooijen, en Kerkelijke en maatschappelijke banden te verbreken. Zelf echter dáár gevallen, ‘victime de son zèle absurde, assailli percé de coups’, doorziet en erkent hij stervend zijne dwalingen en misstappen. Maar terwijl hij bidt om vergeving, ontwaakt ook de hoop op haar in zijn binnenste; verzekering er van verkrijgt hij na den dood. Een engel komt de opstijgende ziel te gemoet met de woorden: ‘tu as trouvé grâce aux yeux de ton juge.’ - ‘Mais le Très Haut miséricordieux ensemble et juste, a marqué dans ses décrets éternels: Que tu ne seras admis au banquet céleste, qu'au moment où la France aura comblé la coupe de ses abominations. Toi cependant pour les avoir partagées, tu iras ombre plaintive, planant audessus de ta patrie criminelle; ces malheurs feront ton supplice, et ton délire viendra effacé par tes pleurs.’ En nu in helder licht de gruwelen aanschouwende, welke de revolutie alom te weeg bragt, vindt hij daarin eene straf aan
zijn misdrijf geëvenredigd. Terwijl dit behandeld is in twee zangen, wordt het boekje met eene Élégie: 1850 besloten. Vele goede grepen en beelden in dit fantastisch stukje, maken de lezing boeijend en aangenaam. Maar waarom heeft de Vertaalster het werkje niet in het Hollandsch in plaats van in het Fransch overgebragt, daar het toch is opgedragen aan den Koning, die, zoo als men zegt, groote vóórliefde heeft voor onze taal? Zouden ook de laatste regels der Élégie niet nog iets anders bevatten dan alleen historische waarheid? Wij twijfelen of ieder, hoe sterk ook gehecht aan het beminde Vorstenhuis, het onvoorwaardelijk en reeds nu zou willen onderteekenen. Intusschen doen wij hulde

{==652==} {>>pagina-aanduiding<<}
aan de bekwaamheid der jonkvrouwe, op den titel genoemd, en bevelen haren arbeid volgaarne in de algemeene aandacht. Van enkele drukfouten maken wij, als minder belangrijk, geene melding.

†-.

Lettice Arnauld. Novelle door de Schrijfter van: ‘Montsorel, en. Wyndham’ enz. Te Utrecht, bij W.H. van Heyningen. 1850. In gr. 8vo. 256 bl. f 2-40.

Wij nemen gaarne de voortbrengselen der Engelsche Muze in handen. Hoe veel waars, schoons en goeds is ons Vaderland van onze Overzeesche buren toegevloeid. Wat leverden dumas, george sand, sue en vele anderen, dat waardig is vergeleken te worden met de meesterstukken van walter scott, bulwer, cooper, dickens en zoo vele Engelsche Schrijvers, meer dan wij noemen kunnen? Ook dit is weder een verhaal, dat men lezen kan zonder dat het zedelijk gevoel geweld wordt aangedaan, zelfs wanneer men zijn gemoed aan godvruchtiger lectuur heeft verkwikt. Beproef 't daarentegen eens, na het lezen der lijdensgeschiedenis, een hoofdstuk uit de ‘Monte Christo’, of den ‘wandelenden Jood’ te lezen! Het werk is van eene vrouw, vooral over vrouwen, en zij is onder vrouwen in hare wereld; doch 't zijn geene listige of booze, die u verschrikken, maar deugdzame, die gij lief krijgt, en van welke men iets leeren kan, en noode afscheid neemt; terwijl ook anderen, die er tegenover staan, niets overdrevens hebben.
De heldin van deze Novelle is een waar beeld van zielenadel. Het lieve meisje toont hoe men zich boven den druk der armoede kan verheffen. Zij wordt jufvrouw van gezelschap, of liever vriendin des huizes in eene geachte familie, waar honderd anderen 't geen zes weken zouden hebben uitgehouden. Van haar kan men leeren, hoe een lastig humeur ontwapend wordt. Lettice en hare zuster myra leveren de tegenstelling.

{==653==} {>>pagina-aanduiding<<}
Wij danken echter de fijngevoelige Schrijfster, dat zij de als kind bedorven myra ten slotte een dragelijk lot toedicht.
Onderscheiden bijzonderheden verdienen in deze Novelle een ernstig nadenken: hoe de orde er onder lijdt, als de huismoeder zwak van karakter is, al heeft zij ook het hart van een engel; - hoe men inderdaad en met vrucht het armen-patronaat kan uitoefenen; - welke verpligting er rust op die zoogenaamde modistes in het groot, onder wier verkeerde leiding zoo vele teedere planten verstikken; - hoe en langs welken weg eene jufvrouw van gezelschap, doorgaans het ongelukkigste wezen op aarde dat nergens regt te huis is, rust en vrede kan vinden voor haar-zelve, en zegen kan aanbrengen voor anderen; - eindelijk, welk een heil de huiselijke godsdienstoefening voortbrengt, hoe weldadig zij het gemoed hervormt, verbetert, en heiligt.
Wij prijzen dit werk ruimschoots aan.

Brieven van Punch aan zijn zoon, naar een oud handschrift uitgegeven, door Douglas Jerrold, Schrijver van: ‘de Bedsermoenen’, enz. Met Platen. Te Amsterdam, bij J.C. Loman, Jr. 1850. In kl. 8vo. 126 bl. f 1-25.

‘Er is zoowel een lach van verachting en verontwaardiging als van scherts en vrolijkheid.’ zegt punch op den titel. In de brieven vertoont hij algemeen bekende waarheden in een narrenpak, en velen zullen de getrouwheid zijner schilderingen in eigen gemoed bevestigd vinden. De waarheid te zeggen op eene aangename wijze, is het doel van jerrold geweest, en hij is er volkomen in geslaagd; maar de vraag is evenwel: of ze voor menig bedorven menschelijke natuur niet juist aanleiding zullen zijn om de waarheid nog meer te verzaken. Er ligt eene diepe, schoone zedeleer in deze brieven; doch zij die ervaren hebben hoe gevaarlijk het dikwerf in het leven is de waarheid te huldigen, kunnen er nog meer door worden opgewekt om een ander gelaat aan de wereld te vertoo-
{==654==} {>>pagina-aanduiding<<}
nen, waardoor zij dan ook spoedig een ander hart zullen omdragen. Het kwade is nog verleidelijker als het zoo aangenaam wordt voorgesteld, en, helaas, het leven is reeds eene aanhoudende verloochening van de waarheid. Wie als kind iets verkeerds bedrijft, liegt en komt vrij van straf; wie op de school zijne thema's door een ander laat maken, liegt, maar krijgt als het jaar om is den prijs en een geschenk van de misleide ouders bovendien; wie op de catechisatie uit het behendig in den schoot verborgen open boek de antwoorden leest, liegt, maar wordt evenwel tot lidmaat aangenomen; wie eene hem niet voegende liefdesbetrekking heeft aangeknoopt, liegt, en alleen het slagtoffer wordt veracht; wie om een ambt vraagt en dankbaarheid belooft, liegt; want spoedig vraagt hij meer: het eerste ambt is maar de laagste schrede op een ladder, van welken hij de bovenste sport wil bereiken; wie deel zoekt te krijgen aan hooger of lager bestuur, moet zich naar de kleur van den dag schikken en liegt, want zijn wensch is alleen zijn eigen zigt geldig te maken; wie op het sterfbed ligt en zich daar bekeert, liegt, want tot het uiterste hoopt hij op herstel, en als de
herstelling komt, zal niemand verandering in zijn doen en laten opmerken. Er is reeds bijkans geene waarheid van de wieg tot het graf, en ieder schijnt zich bij 't liegen wèl te bevinden.
De brieven van punch zijn vol humor; maar nut zullen ze daarom niet stichten. Zij kunnen veeleer opmerkzaam maken op het voordeelige van den leugen, en dat is reeds te veel bekend. De vertaling en typographische uitvoering zijn beiden goed.

De oude Vrijer uit de Albany. Door den Schrijver van: ‘de familie Falcon.’ Uit het Engelsch. Te Deventer, bij D.J. Wilterdink. 1850. In gr. 8vo. 363 bl. f 3-25.

Geen naam van een ‘gunstig bekenden Schrijver’ - geen titelvignet, dat naar eene aangewezen bladzijde heen-
{==655==} {>>pagina-aanduiding<<}
lokt - geen voorberigtje van den Vertaler - niets van dat alles, en toch een aangenaam boek. ‘'t Is vast grappig!’ sprak eene Dame, toen zij den titel zag: ‘een oude vrijer! Ik houd niet veel van grappige boeken: want ze zijn doorgaans laf.’ - Daar mag wel iets van aan zijn. Dit verhaal brengt óók de lachspieren nog al eens in beweging; maar laf is het nergens. Wij lazen het met genoegen. De Engelsche Natie heeft hare eigenaardigheden, die ligt stoffen leenen tot familiegeschiedenissen, en er veel onderhoudends aan geven. Hooger gaat dit verhaal ook wel niet, want nieuwe of diepe opvatting van karakters en toestanden, ingewikkelde voorvallen en eene verrassende ontknooping zal men hier niet vinden. De lieve grace medlecott is met dat al eene belangwekkende persoon. Overigens is het boek niet meer, maar vooral ook niet minder dan de meeste romans, die men tot uitspanning in de hand neemt, met eenig genoegen leest en wèl voldaan ten einde brengt. Vertaling en uitvoering zijn bovendien goed, en meer weten wij er niet van te zeggen, of wij zouden den ruwen omtrek der fabel moeten geven; doch dan ware het nieuws er af. Daarom zij deze aankondiging voldoende, om het romanlezend publiek te verzekeren, dat men zich dit werk veilig kan aanschaffen.

Drietal leerboekjes voor de Engelsche taal.


1.Gids tot het leeren schrijven van zuiver Engelsch, door p.j. andriessen, Onderwijzer te Amsterdam. Te Amsterdam, bij J.D. Sijbrandi. 1850. In kl. 8vo. 139 bl. f :-60.



2.De nieuwe volmaakte Engelsche en Amerikaansche Tolk enz. Te Amsterdam, bij J. van der Hey. 1850. In post 8vo. 514 bl. f 1-73.



3.Handleiding tot 't leeren der Engelsche taal, door e. gerdes, Onderwijzer der nieuwe talen. Te Amsterdam,

{==656==} {>>pagina-aanduiding<<}
bij P.N. van Kampen. 1851. In kl. 8vo. 191 bl. f :-70.


No. 1 onderscheidt zich van de gewone leerboekjes van deze soort, omdat het voornamelijk is opgesteld tot oefening in de Engelsche Syntaxis. Het geeft ook maar eene korte herinnering aan eenige regels, wier bekendheid verondersteld wordt. Eene lijst van onregelmatige werkwoorden, volgens de grondklanken gescheiden (met points de rappel, dus Mnemechtonisch) gegeven, en eene lijst der voornaamste bijwoorden gaan vooraf. Daarop volgen de regels in de eerste afdeeling, elke regel vergezeld van een opstel tot voorbeeld en toepassing (want tot oefening is het onvoldoende), waarin de noodig geachte Engelsche woorden tusschen de Hollandsche regels staan. De tweede afdeeling is eene verzameling van opstellen, op dezelfde wijze bewerkt, met verwijzing naar de vroeger gegevene regels. De inhoud der opstellen is dikwerf vermakelijk en veelal leerrijk; doch de Schrijver schijnt wat zwak in de Chronologie, als hij, bladz. 97 en volgg., adelaïde, weduwe van lotharius, Koning van Italië, maria de medicis, antonio van Portugal, karel VII van Frankrijk enz. tot onze tijdgenooten maakt; dat is niet leerrijk. Druk en papier zijn zeer goed.
No. 2 en 3 volgen, elk op zijne wijs, de gewone orde. De onderwijzer der nieuwe talen overtreft echter de volmaakte tolk daarin, dat hij hier en daar opgeeft wat gebruikelijk was en nu verouderd is.
De Tolk geeft geene oefeningen ter vertaling; het is dus een handboek voor het geheugen.
De Handleiding vult er een 50tal bladzijden mede; dàn volgen eenige leesoefeningen, en eindelijk eene woordenlijst.
Beide die werkjes zijn mede zeer net en op goed papier gedrukt.







{==657==} {>>pagina-aanduiding<<}

Boekbeschouwing.

Geschiedenis der Waldenzen van den vroegsten tijd tot op het jaar 1850. Door Antoine Monastier, Predikant en inboorling der valleijen. Uit het Fransch vertaald door J. Oudijk van Putten. Met eene Voorrede van N.C. Kist, Hoogleeraar te Leiden. In II Deelen. Eerste Deel. Te Rotterdam, bij van der Meer en Verbruggen. 1851. In gr. 8vo. XXIV en 437 bl. f 3-60.

Roem en eer hangen niet van cijfers af. Ook het bestaan en de geschienis van Piemonts eenvoudige dalbewoners bewijzen dat, indien men er nog aan twijfelen mogt. Hoe groot toch is allerwege de belangstelling voor dit volk, door leed noch druk, door kerkerbanden noch schavotstraf, door oorlogsvuur noch ballingschap uit te roeijen, of tot ontrouw te bewegen aan de inspraak van het geweten. Hoe rijk bovendien is de literatuur, welke die verachte en geëerde, die vervolgde en ondersteunde Waldenzen bezitten. Om hen daarvan te overtuigen, hebben wij onze lezers slechts uit te noodigen kennis te nemen van hetgeen de Hoogleeraar kist er van heeft verzameld, in het Nederlandsch Archief voor de Kerkelijke geschiedenis, Deel VI, bl. 109-132.
De Heer oudijk van putten is thans bezig met een nieuw werk over de geschiedenis, den aard en het karakter dezer getrouwe belijders van des Heeren naam, door eenen Waldens geschreven, in onze taal over te brengen. Wij danken hem er voor, en danken niet minder den genoemden Hoogleeraar, zoo bevoegd om over de waardij van dien arbeid te oordeelen, dat hij door zijn inleidend woord het werk aanbeveelt. Nederland toch is niet vreemd aan de Waldenzen; het onderhoudt door eene bepaalde kommissie ad hoe met hen eene bestendige gemeenschap. Zoo iemand, dan deelde het Nederlandsche volk, dat zelf zoo veel voor het bezit der waar-
{==658==} {>>pagina-aanduiding<<}
heid had verduurd en uitgestaan, in hun lijden, en heelde, zoo veel de liefde 't vermogt, de geslagen wonden.
‘Nederland’ - zegt de Leydsche Hoogleeraar - ‘Nederland en de Waldenzen. - Niet ligt kunnen twee andere namen van, overigens in die mate verschillende en op verren afstand van elkander verwijderde landen en volken, nevens elkaêr worden neêrgeschreven, maar die door den band van Christelijke toegenegenheid en sympathie tevens zoo naauw vereenigd zijn.
Hoe kon dit ook anders? of moest niet het door zijnen strijd tegen dwingelandij en gewetensdwang groot geworden, en op zijne gezuiverde belijdenis van het Christendom zoo hoogen prijs stellende Nederland, door een volk zich voelen aangetrokken, dat, evenzeer klein maar krachtig, niet alleen het reinere Evangelielicht te midden van den nacht van onkunde en bijgeloof het allereerst hielp ontsteken, maar dat bovendien met onwankelbare (n) moed en trouw aan den eenmaal gekenden boom van waarheid en troost gehecht bleef; dat eeuwen lang voor den schat zijner Christelijke belijdenis goed en bloed heeft opgezet; maar 't welk ook, te midden van tallooze, ongehoorde beproevingen, telkens door Gods hand gesterkt en uitgeholpen, voor heel de wereld en voor alle tijden, als tot een opgerigt teeken gesteld is, dat zij nooit worden beschaamd, wier vaste burg en toevlugt de Heer is?
Het was vooral de wreede vervolging, waaraan de edele Waldenzen, nadat de Roomsche propaganda te Turyn zich gevestigd had, sedert het jaar 1655 onophoudelijk bloot stonden, welke het hartelijkst medegevoel voor hen in Nederland opwekte. Tonnen schats werden hier, van toen aan, herhaaldelijk ter hunner lafenis en ondersteuning bijeengebragt. Want in milde vrijgevigheid, hoe dikwijls ook de weldadigheid ten behoeve der zoo wreed verdrukten werd ingeroepen, deed Nederland voor geen land ter wereld, hoe rijk en magtig ook, onder. Veeleer ging het daarin anderen voor, en overtrof het die allen. Ja, gerust mag men zeggen, dat Nederland vaak het dubbele gaf van 't geen men elders bijdroeg, zoo-
{==659==} {>>pagina-aanduiding<<}
dat in het jaar 1699 de aanzienlijke som van f 250,000,-, en in 1731 ver over de drie tonnen gouds, alleen in de Provincie Holland en op éénen dag, voor hen werden ingezameld; terwijl hetgeen elders uitsluitend schier, door Vorsten en Grooten werd bijgedragen, hier vooral uit de bijzondere liefdadigheid vaak van den vergeten burger voortvloeide.’
De nacht der verdrukking schijnt geëindigd en bij het doorbreken van het morgenrood des heils is het nuttig en leerzaam terug te blikken in dien langen nacht van storm en onweder, vooral indien er een fakkel wordt ontstoken, zoo als de Heer monastier ons dien voor de oogen houdt. Na de lezing van dit eerste deel stemmen wij met het gunstig oordeel van Professor kist in, dat de Schrijver in eenen Christelijken geest heeft gearbeid, dat hij met trouw en zorgvuldigheid zijn onderzoek over hetgeen den Waldenzen wedervaren is, heeft ingesteld, en in eenen vloeijenden, waardigen stijl de uitkomsten van zijn onderzoek mededeelt.
Het was van zelf te wachten, dat de Schrijver zijne geschiedenis zou aanvangen met den tijd die den oorsprong der Waldenzen, zoo als zij later zich hebben doen kennen, voorafging en in het leven riep. Hij blijft dan ook niet in gebreke de misvorming en misvatting der Christelijke waarheid te doen opmerken en aan te wijzen. Wij kunnen 't zeer goed begrijpen, dat een man, die van zich-zelven getuigt: ‘Hij is Waldenzer van geboorte; hij is dat met zijn geheele hart; hij is dat in zijne schoonste herinneringen; hij is het eindelijk, naar hij hoopt, vooral ook wat zijn Christelijk geloof aangaat;’ den oorsprong van zijn volk tot in hoogen ouderdom tracht op te sporen en te vestigen; en er tegen opkomt, dat het eerst aan petrus valdo, die in de laatste helft der twaalfde eeuw voor het Koningrijk des Heeren werkzaam was, zijn ontstaan zou te danken hebben.
‘Wij gelooven’ - zegt monastier - ‘voldoende aangetoond te hebben, ten minste zoo goed als dat bij gebrek van afdoende historische bescheiden mogelijk is, dat de Waldenzen uit Piemont niet eene sekte zijn, die

{==660==} {>>pagina-aanduiding<<}
haren oorsprong aan valdo dank moet weten; niet een voorbijgaand verschijnsel der twaalfde eeuw; geene godsdienstige beweging, alleen aan dat tijdvak behoorende; neen, maar integendeel een overblijfsel der eerste Christelijke Kerk; een spruitje van den ouden boom, dat door een wonderwerk was bewaard gebleven, en in het verborgene was blijven groeijen en bloeijen, te midden der stormvlagen, die den moederstam ter neder wierpen, en terwijl alle overige takken en loten van dien moederstam verdroogd en verstorven waren. Om een ander beeld te gebruiken: de Kerk der Waldenzen is aan een kind gelijk, dat, onder hoogere bewaring, ontkomen is aan het ongeval dat der moeder den dood kostte, en dat aan eenzame plaatsen, in diepe, onbezochte valleijen onbemerkt bleef voortleven, tot aan den oogenblik dat het, toevalligerwijze, de aandacht trok van wangunstige vreemden; terwijl de andere kinderen dier moeder, op het prachtigst uitgedoscht en in weelde opgevoed, maar tevens diep bedorven en aan de vernederendste slavernij overgegeven, de nagedachtenis der trouwe en vrome moeder schandvlekten, en zich-zelven door hunne ligtzinnigheid, wereldsgezindheid en boosheid, van het onverderfelijk erfgoed beroofden, dat de Heer hun door Zijn' zoendood had willen verzekeren.’
Monastier tracht zijn gevoelen te staven uit de oude overleveringen en geschriften der Waldenzen. Maar hij heeft, onzes bedunkens, de zaak op verre na niet ten einde gebragt, noch de kritiek, die er zich tegen verzet, ontwapend. Maar welke behoefte bestaat er aan dit bewijs van oudheid? De waarheid, die zij belijden, is immers die van het Evangelie, en dus zoo oud als het Evangelie-zelf. Men heeft den Protestanten dikwijls, onnoozel genoeg, gevraagd: ‘Waar was uwe Kerk vóór de Hervorming?’ Immers in de gemeenschap der heiligen, die ten allen tijde den Heer beleden, en voor en in Hem leefden.
De Christelijke Kerk laat zich in alle vormen vinden, en sluit zich niet op in éénen bepaalden vorm. Wie dit wane, doet aan het Christelijk beginsel te kort.

{==661==} {>>pagina-aanduiding<<}

Zoo ras het Christendom zich tot één ligchaam kon verbinden, verbond het zich als zoodanig. Er ontstond eene zigtbare Kerk, die zich uitsprak en hare uitspraak als gezag deed gelden, waaraan de individuën zich hadden te onderwerpen. Die het niet deden traden in verzet, òf tegen de leer, die werd uitgesproken als algemeen goed; òf tegen de vormen en het wezen van 't Kerkbestuur; òf tegen de levenswijze der Kerkelijke waardigheid- of standbekleeders of der gemeente-zelve.
Die opposanten, als zij gehoord wierden, kregen den naam van hervormers; of als zij wierden afgewezen, dien van scheurmakers (haeretici), later ketters (cathari, puriteinen enz.). Daar de oppositie niet absoluut is, kon zij tijdelijk worden onderdrukt of uitsterven; doch later, bij gelijke oorzaak en aanleiding, ook weder met nieuwe kracht in het leven treden.
Of nu de Waldenzen een eigen afzonderlijken tak van Christelijk-kerkelijke oppositie hebben uitgemaakt, zal welligt nimmer ten volle worden beslist. Even als de oppositie tegen de vormelijk Roomsch-Katholieke Kerk in de zestiende eeuw verscheidene fractiën kreeg, allen op het groote punt één van ziel en zin, doch in de opvatting van nevenzaken verschillende; zoo maakte de oppositie tegen de Kerk in de middeleeuwen een groot geheel uit, slechts verschillende in het voorwerp van verzet, maar allen volmaakt eens in den afkeer van het menschelijk bederf, dat zich in de Christelijke gemeente het oppergezag had aangematigd, en door willekeurige instellingen, door invoering en bekrachtiging van ongerijmde dogmata, en door een zedeloos leven voor en buiten het altaar, het Christelijk beginsel verstikte. Vandaar dat allen, die zich, onder welken naam ook, tegen de verbastering in de Kerk verzetteden, een gemeenschappelijken oorsprong hebben.
De Christelijke waarheid was de eeuwen doorgegaan, hare feiten gingen, toen er minder gelezen werd, traditioneel van vader op zoon over, maar waar de kennis van het geschreven woord de overlevering toelichtte, zag men het zwakke, het verkeerd bijgegroeide in de Kerk, en

{==662==} {>>pagina-aanduiding<<}
men trachte dit weg te nemen, of hield zich zwijgend alleen aan het blijvend woord.
Onder die opposanten geeft de Schrijver aan claudius, den vromen Bisschop van Turyn, eene eerste plaats, en de man verdient die; terwijl wij ook met den Schrijver gelooven, dat zijn werk niet te vergeefs, niet zonder gevolgen zal geweest zijn. Het licht schijnt nooit vruchteloos in de duisternis, al wordt het toevallig of gewelddadigerhand uitgebluscht. Die het eenmaal heeft gezien, bewaart wat hij aanschouwd heeft. Maar met dit al heeft monastier ons niet overtuigd, dat juist de latere Waldenzen uit hen zijn voortgesproten, die door claudius zijn verlicht en geheiligd. Mogelijk is het; maar de mogelijkheid is geene historische zekerheid, dat het gepredikte woord van den boven zijn tijd verlichten Bisschop van vader op zoon is bewaard, en dus de ontvankelijkheid in die gewesten heeft daargesteld, om in lateren tijd, bij hernieuwde aanleiding, de volle waarheid in christus op te nemen.
Eene groote beweging ontstond na eene doodelijke sluimering des geestes in eeuwen van ruwheid en onbeschaafdheid, welke onvermijdelijk na de groote volkenverwarring moesten intreden. Het Christendom was evenwel daarbij niet werkeloos gebleven. Het verontruste het ingesluimerd gemoed, door het wakker te schudden voor hoogere ontwikkeling. De meening van des Heeren komst en de daaruit voortgevloeide pelgrimaadje met die ontzaggelijk gewapende bedevaart, getuigden van opgewekt leven. Het pausdom had het meesterschap over Kerk en Staat na harden strijd gewonnen, maar was buiten magte te verhoeden, dat de vraag werd opgeworpen naar den oorsprong, en het regt van die magt en het gebruik dat er van gemaakt werd. Terwijl in het ontwaakte Europa duizenden en tienduizenden rust voor hun geweten zoeken in gewapende of ongewapende bedevaart naar de wateren des Jordaans; terwijl de kloosterwanden weergalmen van de roepstem tot hervorming; terwijl boetpredikers Europa doorkruisen om de volken te roepen tot boete en bekeering, tot gebed en zelfkastij-
{==663==} {>>pagina-aanduiding<<}
ding, dringen anderen een de bruys, een hendrik, een petrus valdo tot de bron door, waaruit het kwaad ontspringt, en willen die dempen met het woord Gods, en een leven naar de voorschriften er van, al moesten ook de bestaande vormen met alle hunne leerstellingen er voor prijs gegeven worden.
Zoo komt het ons voor is die groote oppositie ontstaan, welke òf versnipperd, òf geheel krachteloos gemaakt kon worden, vermits de Kerk meester was van het zwaard. Had leo de Tiende de wereldlijke magt ter beschikking gehad, die onder het bereik van den Derden innocentius stond, het protest op de slotkapel van Wittenberg was dan geene Europesche volken-zaak geworden.
Wat hunne sekten- of, wilt ge liever, onderscheidingsnamen betreft, zij zijn hun meestal door hunne vijanden gegeven, en niet vrij van verwarring en onderlinge vermenging. Genoeg, en dit gaat zeker door, in het Zuiden van Frankrijk en in de streken van Savoije en Piemont werden er, onder verschillende benamingen, vroeger en later gevonden, die aan de roepstem des Geestes: ‘Komt tot den Heer!’ gevolg hadden gegeven; niet door Hem te zoeken in het steenen graf te Jeruzalem, bijgelicht door den bloedigen fakkel des krijgs: maar door Hem te willen vinden in het hart, verlicht door het woord dat schijnt in duisternis, en eenen vrede sticht dien de wereld niet geven kan.
Vandaar dat het voor de zaak der Waldenzen en de waarde hunner belijdenis weinig afdoet, tot hoe ver hunne oorsprong opklimt. Zij heeft daarbij niets van een kritisch onderzoek te vreezen, al wierd het daardoor uitgemaakt, dat hunne afkomst niet hooger loopt dan den tijd van petrus valdo. Van hooger belang, vooral voor den niet wetenschappelijken maar toch waarheidzoekenden lezer, is het te weten, hoe de Waldenzen de waarheid die uit God in christus is, hebben aangegrepen, beleden, vastgehouden: wat zij daarvoor hebben geleden en uitgestaan, zie, dat deelt monastier voortreffelijk mede. Wie het leest zal zich bemoedigd gevoelen

{==664==} {>>pagina-aanduiding<<}
om vast te houden wat hij ontvangen heeft, opdat de kroon hem niet ontnomen worde.
Dit Eerste Deel bevat een-en-twintig Hoofdstukken. Na over den oorsprong der Waldenzen te hebben uitgeweid, beschouwt de S. hun Evangelisch geloof, hun echt zedelijk en godsdienstig leven vóór de zestiende eeuw; wijst op eenige proeven van hunnen zendelingsijver en bekeeringszucht, en hangt een somber tafereel op van de vervolgingen, vóór de tijden der Hervorming, welke hen met een volslagen ondergang bedreigden.
De Schrijver verblijdt zijne lezers met het geloof te versterken, dat God voor de gemeente zijns Zoons waakt. Immers terwijl de krachten der Waldenzen door de bloedige aanvallen hunner vijanden geknakt zijn, en dubbelhartigheid den geest en het gemoed der gemeente bevlekt, welke de zaden van hare ontbinding in zich draagt, ontstaat de Hervorming, en een nieuwe kracht grijpt de verzwakten aan. Zij hebben een punt van hereeniging gevonden met en bij die kloekmoedigen, die de waarheid tot een volksgoed maakten.
Hoe voordeelig en heilzaam dit opgewekt Christelijk leven was, doet de Schrijver uitkomen bij de vervolgingen, die de Franschen hun eerst in Provence, daarna in Piemont aandeden. Gruwzaam waren de aanvallen en wreedheden door la trinité uitgeoefend, maar moedig afgekeerd door de fel bestookte dalbewoners, die eindelijk hunne standvastigheid met een hun vereerend verdrag zagen bekroond, dat allen regtschapenen blijdschap inboezemde, doch door den Paus met bittere scherpte werd afgekeurd.
‘Ecclesia non sitit sanguinem!’ die logen is, behalve overal elders, ten vollen in Kalabrië gestaafd. Droevig schildert monastier het lot der arme Waldenzen in die streken, met tijgerwoede, echt Roomsch, aangegrepen en tot den laatsten man uitgeroeid. Dit zijn zegepralen des geloofs, die de Heilige johannes als werken des duivels zou hebben veroordeeld. Hoe men daarbij te werk ging, leere het verhaal van een Roomschgezind ooggetuige, die zeker niet van partijdigheid zal verdacht kun-
{==665==} {>>pagina-aanduiding<<}
nen worden. ‘Inderdaad ik kan deze teregtstelling niet beter vergelijken dan bij eene werkelijke slagting. De beul toch deed telkens een der ongelukkigen naderen, en na hem het hoofd met een stuk doek bedekt te hebben, bragt hij hem op eene plaats nevens het gebouw, deed het slagtoffer daar knielen, en sneed hem dan met een mes het hoofd af. Alsdan nam hij het bebloede doek op, ging een anderen gevangene halen, en deed dien hetzelfde lot ondergaan. En op die manier zijn achten-tachtig menschen als varkens geslagt geworden. Ik laat het aan uwe eigen verbeelding over, om u al het verschrikkelijke van dit schouwspel voor oogen te stellen.... op dit oogenblik zelfs, nu ik er aan terugdenk, heb ik moeite mijne tranen te bedwingen.... Men kan er met geene mogelijkheid een denkbeeld van hebben, met welk een geduld en met wat onderwerping de arme ketters zich aldus lieten ter dood brengen..... Eenige weinigen hebben in het beslissend oogenblik de verklaring afgelegd, dat zij het Roomsche geloof omhelzen wilden; doch de overigen zijn tot in den dood bij hunne kettersche dwalingen blijven volharden. Al de bejaarden zijn met eene verwonderlijke kalmte gestorven; onder de jonge lieden alleen waren er enkelen die eenige vrees lieten blijken. Ik sidder nog heden over al mijne leden, wanneer ik denk aan den beul, hoe hij, met het bebloede mes tusschen
de tanden, en met het afzigtelijk doek in de hand, telkens het gebouw binnen ging, den arm insgelijks geheel bebloed, en dan de gevangenen één voor één naar buiten sleurde, even als een slagter doet met de schapen, die hij keelen moet.’
De doode ligchamen werden, na gevierendeeld te zijn, langs den weg van Monfalto naar Château-Villar, dat is over eene uitgestrektheid van zes-en-dertig mijlen, op palen gesteld, tot schrik der ketters en tot troost en voldoening der Roomsch-Katholijken!!!
De geschiedenis wordt in dit Deel voortgezet tot aan den dood van den Savooischen Hertog karel immanuël. Groote en schrikkelijke gebeurtenissen staan ons te wachten. Doch hoe veel is reeds geboekt, dat de belangstel-
{==666==} {>>pagina-aanduiding<<}
ling verdient van allen, die in het licht der waarheid wandelen, en in de vrijheid waarmede christus heeft vrijgemaakt.
Zoo ras wij het volgende Deel ontvangen, zullen wij ons verslag voortzetten.

h.
j.h.s.




Feestrede, gehouden den 25 Februarij 1851, bij gelegenheid der inwijding van de Nieuwe Kerk, aan de Schagerbrug in de Zijpe, door C.G.S. Begemann, Predikant aldaar. Te Schagerbrug in de Zijpe, bij de Wed. J.C. Honigh. 1851. In gr. 8vo. XII en 27 bl. f :-30.

Het is voor den Christenleeraar een gewigtig en treffend oogenblik, een gebouw toe te wijden aan de vereering van God en Zijnen Zoon, die zich eene gemeente heeft gesticht, welke de poorten der hel niet zullen overweldigen. Niet dat kalk en steen eene wijding ontvangen; maar de plaats wordt afgezonderd van de wereld, en afgesloten van hare verkeerdheden en woelingen, en geheiligd tot eene verkwikkende en bemoedigende rustplaats op den weg door het leven, op de reis naar de eeuwigheid. Dáár brengen wij onze kinderen, om ze in het verbond der genade te doen opnemen; dáár bidden wij met allen aan wien de Geest des Vaders getuigenis geeft, dat zij Gods kinderen zijn; dáár vinden wij steeds nieuwe kracht om rustig voort te gaan, tot de bede verhoord wordt, welke de Dichter withuys, bij eene feestelijke gelegenheid, de gemeente deed zingen: ‘En leid ons, door uw Vadermin, uit uwe Kerk uw hemel in!’ Het laat zich gemakkelijk verklaren, dat de gemeente opgetogen van dankbare blijdschap en ingenomen met het woord des Leeraars, aan zijne inwijdings-rede een langeren duur dan in het trouweloos geheugen wenschte te verzekeren. Daaraan heeft zij de uitgave van deze feestrede van den Eerwaarden begemann te danken. De tekst, ezra vi:16, is gepast, de gang der rede eenvoudig en geregeld. De Prediker stelt het feest der kerk-inwijding

{==667==} {>>pagina-aanduiding<<}
voor als een vreugdefeest, want: I. Het spreekt tot ons van groote voorregten, als wij het oog vestigen op het kerkgebouw; en overwegen hoe het ons geworden is; en bedenken den zegen van den Alregeerder. II. Het vertegenwoordigt ons een onschatbaar heil, omdat wij er moed kunnen vinden in den strijd des levens; hulp in den strijd der zonde; kracht in den strijd des doods. III. Het wijst ons op onze verhevene bestemming; want: als de plaats aan hoogere dan aardsche belangen gewijd, leert het ons, dat de aarde het oord niet is van onze bestemming; afgezonderd tot het behartigen onzer eeuwige aangelegenheden, is het een opgerigt teeken, dat er voor de vergankelijke bewoners dezer aarde eindelooze zaligheid aanstaande is; en aan de dienst van God en christus geheiligd, is het eene kweekschool voor den hemel.
Zonder groote verheffing is deze feestrede een hartelijk, gepast en doelmatig woord. Ofschoon de Spreker geene buitengewone verdienste er aan toekent, dat uit zijnen mond ook vreemd zou geklonken hebben, heeft zij, naar ons gevoelen, toch zoo veel verdienste, dat bij de lezing de indruk niet verminderd zal worden, door het uitspreken, onder den invloed van de feestelijke omstandigheid van den dag, bij de hoorders opgewekt.




Over de Godgeleerdheid in het algemeen en hare betrekking tot het onderwijs op 's Lands Hoogescholen in het bijzonder. Door W.A. van Hengel. (⋆) Te Leyden, bij P. Engels. 1851. In gr. 8vo. 62 bl. f :-60.

Een belangrijk geschrift, dat reeds, naar wij vertrouwen, zijne werking heeft gedaan. Het blijft echter bij voortduring lezenswaardig en mag, ook nà de regeling der belangen van het Hooger Onderwijs, die wij verbeiden, niet ter zijde worden gelegd. Dat de Godgeleerd-
{==668==} {>>pagina-aanduiding<<}
heid eene wetenschap is, die met alle andere wetenschappen gelijk staat, wordt hier betoogd uit den naam welken zij draagt, uit het beginsel van hetwelk zij uitgaat, uit den kring waarin zij zich beweegt, uit het doel hetwelk zij beoogt. De bedenking, tegen de gevolgtrekking, dat zij als wetenschap op 's Lands Hoogescholen moet onderwezen worden, ingebragt en daaruit ontleend, dat al de Hoogleeraars in de Godgeleerdheid leden zijn van de Hervormde Kerk, wordt zoo veel mogelijk uit den weg geruimd. Voorts wordt aangewezen, hoe onraadzaam het zijn zou, de Godgeleerdheid van de Hoogescholen te verwijderen, deels van wege zekere onbestaanbaarheid met zich-zelve, waarvan men de Regering in dat geval niet zou kunnen vrijpleiten, deels omdat de Hoogescholen-zelve er onder lijden zouden, deels om het leed, hetwelk de Godgeleerdheid met hare beoefenaars onverdiend zou ondergaan, deels om de gevolgen, welke zulk eene verbanning voor de Maatschappij veroorzaken zou. Het verblijdt ons, dat de werkzame van hengel zich verledigd heeft tot de opzettelijke behandeling dezer uiterst belangrijke zaak. Wij weten waarlijk niet, wat er op zijn betoog zou zijn af te dingen, tenzij men tot magtspreuken de toevlugt mogt willen nemen. In allen gevalle mogen wij veronderstellen, dat de Hooge Regering niet tot een beslissenden maatregel, in strijd met de resultaten van dit geschrift, zal overgaan, voordat het voldingend wederlegd is. En tot zulk eene wederlegging dagen wij de tegenstanders van de, ten dezen opzigte, bestaande orde van zaken met vrijmoedigheid uit.
***




Gedachten over de benoeming van Predikanten door Floreenpligtigen, het bezit der Kerken en het beheer der Kerkegoederen ten platten lande in Friesland, uitgesproken door J.H. Reddingius, Gz., Theol. Doct. en Pred. te Franeker. Te Franeker, bij E. Ippius Fockens. 1851. In gr. 8vo. 24 bl. f :-35.

Reeds vroeger heeft de Heer reddingius zijne gedach-
{==669==} {>>pagina-aanduiding<<}
ten over de verkiezing van Predikanten door Floreenpligtigen openbaar gemaakt. Maar thans, door de Friesche Predikanten-vereeniging des vorigen jaars tot een nader onderzoek van deze zaak geroepen, geeft hij het rapport, door hem namens eene Commissie uitgebragt, op verzoek der vergadering, in het licht. Het was inderdaad belangrijk genoeg, om bekend te worden. Vijf bijzonderheden worden er in behandeld: 1. sedert wanneer de Floreenpligtigen Predikanten verkiezen; 2. door welke magt hun die bevoegdheid is verleend; 3. of deze magt daarover beschikken mag; 4. of de verkiezing, zoo als die thans plaats heeft, in strijd is met de regten der gemeenten; 5. of de belangen der gemeenten verandering doen wenschen. Merkwaardig vooral is de behandeling der beide eerste punten. Daaruit blijkt, dat de verkiezing door Floreenpligtigen, zoo als zij thans geschiedt, eerst is ingevoerd in de eerste jaren dezer eeuw, nadat het oude stemregt in 1795 vervallen was, en dat de bevoegdheid daartoe hun verleend is door de Friesche Synode, in 1804 te Heerenveen gehouden, onder goedkeuring van het toenmalig Staatsbestuur.
Wij danken den Schrijver voor zijn belangrijk onderzoek en beknopt rapport, en de Vergadering, waarin het werd voorgedragen, voor haren aandrang tot de uitgave.
***





Redevoering in de eerste buitengewone vergadering van het Geneeskundig Gezelschap: Mutua exercitatio in populi salutem, als afdeeling Onderdendam der Nederlandsche Maatschappij ter bevordering der Geneeskunst, gehouden den 22 Augustus 1850, door haren Voorzitter L.T. Schleurholts, Med. Doctor te Beduin. Te Groningen, bij J. Oomkens, J.zoon. 1851. In gr. 8vo. 62 bl. f :-60.

Het Geneeskundig Gezelschap: Mutua exercitatio etc., in 1833 opgerigt, sloot zich vóór eenigen tijd als afdeeling

{==670==} {>>pagina-aanduiding<<}
aan de Nederlandsche Maatschappij van Geneeskunde aan. Dr. schleurholts opende de eerste buitengewone vergadering van dien kring, als voorzitter, met deze wèl gestelde redevoering, die hij later, op aanzoek der leden, aan de afdeeling ter openbaarmaking afstond. Na eene inleiding, waarin over de weldadige gevolgen van vereenigingen in onze dagen, en meer bepaald over de bevordering der geneeskundige wetenschap, door de opgerigte Maatschappij van Geneeskunde gesproken wordt, behandelt de Spreker de drie volgende punten: 1. Zal er iets goeds worden uitgevoerd, dan is er eene goede verstandhouding tusschen de geneeskundigen in 't algemeen en de leden van deze afdeeling in het bijzonder noodig; 2. zal daaruit bevordering en uitbreiding der wetenschap en kunst en het welzijn van natuurgenooten kunnen geboren worden, en 5. worden op die wijze de belangen van den geneeskundigen stand het beste behartigd.
Rec. kan bij de behandeling dezer punten alle de bijzonderheden niet volgen, noch alle zijne opmerkingen mededeelen. De bepaalde ruimte veroorlooft hem slechts eene enkele aanmerking in het midden te brengen. Vooreerst zoekt hij te vergeefs naar het bewijs, dat door Maatschappijen en Wetenschappelijke Vereenigingen de wetenschap wordt bevorderd. In Nederland heeft het in de laatst verloopen halve eeuw wel niet aan wetenschappelijke instellingen ontbroken. En toch zal men, bij de meest nationale vooringenomenheid zelfs, niet durven beweren, dat de wetenschappen door de uitgeschreven prijsvragen en openbare of geslotene discussiën veel gewonnen hebben. Is dit nu in het algemeen zoo, met de geneeskunde en hare hulpwetenschappen is het buiten- en binnen 's lands niet beter gesteld. De natuur- en scheikunde, hebben die hare uitbreiding te danken aan de Instituten en Academiën en Society's, of waren het niet de inspanningen van afzonderlijke mannen in de wetenschap, die tot hare bevordering bijdroegen? Zoo noemt de physiologie onder hare bevorderaars: magendie, florens, joh. muller, r. wagner, valentin enz.;

{==671==} {>>pagina-aanduiding<<}
de pathologische anatomie: andral, rokitansky, albers enz.; de ontleedkunde: hildebrand, weber, bock enz., de pathologie en therapie zoo vele bekwame mannen, te Parijs, Weenen, Berlijn, Göttingen, Londen, Edimburg en in vele andere Academiën en plaatsen, Rec., die in de gelegenheid is geweest, eene lange reeks van jaren in- en buitenlandsche Vereenigingen van wetenschap bij te wonen of hare werkzaamheden na te gaan, zoekt te vergeefs naar die aldus verkregen vorderingen.
Maar de verstandhouding onder de geneeskundigen? De Nederlandsche Maatschappij van Geneeskunde stelt zich voor die te bevorderen. Edel doel! Evenwel naar hetgeen de ondervinding van haar kortstondig bestaan ten dien aanzien geleerd heeft, zou men bijkans de vrees uiten, dat het bereiken er van tot de pia vota zal behooren. De veelal magere vergaderingen, vroeger in vele kringen talrijk bezocht, geven eenig regt tot die vrees. En ofschoon Rec. niet behoort tot dezulken, die gelooven, dat de geneeskundige Maatschappij voor een groot deel door enkelen misbruikt zou kunnen worden, om zich-zelven in aanzien en stand te verheffen, hebben, ook naar zijne meening, de handelingen van eenige voorname voorstanders er van, tot heden nog geene zoo genoegzame blijken opgeleverd, van hun belangeloozen zin, als noodig is, om de goede verstandhouding onder de geneeskundigen en hunne waarachtige welvaart te bevorderen. Rec. zal zich verheugen door beter uitkomende blijken daarvan, die min verblijdende meening te kunnen afleggen.
Minder in tegenspraak met ons gevoelen is de Heer schleurholts, bij hetgeen hij, bl. 57-59, over het ambt van Hoogleeraar zegt. De Professor moet in de bezoldiging een genoegzaam middel vinden, om zonder zieken te bezoeken, of een deel van den dag zoogenaamde consulten te geven, in de behoefte des levens, overeenkomstig zijnen stand, te voorzien. De Hoogleeraar, zal hij zijne roeping niet miskennen, moet onafgebroken aan de ontwikkeling der wetenschap arbeiden. Met zijne bekwaamheid valt of staat de wetenschap en de eer des

{==672==} {>>pagina-aanduiding<<}
lands, waar hij werkt. ‘De aanstelling tot Hoogleeraar mag niet gebezigd worden tot een aanbevelingsbrief voor de geneeskundige praktijk.’ Zou de Heer schleurholts, toen hij deze woorden ter neder schreef, gedacht hebben aan het schenken van den Hoogleeraars-titel, zonder eenige bezoldiging, met het oogmerk, zoo men wil, om eenen geneeskundige-voor consulten en praktijk in aanzien te brengen? Hoe dit ook zij, wij voor ons achten die keuze, wat den persoon betreft, niet ongelukkig, maar meenen toch, dat het schenken van het Hoogleeraars-ambt, vooral aan de Athenaea en Clinische Scholen aan eene betere contrôle, van wege den Staat, kon worden onderworpen. Welligt zou dan de wetenschap zich over meer bekwame voorgangers bij hunne benoeming mogen verheugen en de billijke wensch van onzen Schrijver vervuld worden.
Wij stappen van deze redevoering af met de opregte wenschen, dat zij onder de Vaderlandsche geneeskundigen vele lezers vinden moge, zij allen de goede bedoelingen van den Schrijver met woord en daad bevorderen.




Het Heelal, of beschouwing van den Sterrenhemel, tot opwekking van Godsdienstzin en Godsvereering; door H.J. Abbring, gepension. Eersten Kapit. Ingen., Ridder der Orde van den Ned. Leeuw. Te Amsterdam, bij J. van der Hey en Zoon. 1849. In gr. 8vo. 286 bl. f 1-50.

Er bestaat in ons land een ongelukkig vooroordeel, waardoor het nut eener grondige, onpartijdige boekbeoordeeling voor een goed deel wordt weggenomen, en somtijds een hatelijke vlek geworpen wordt op het zedelijk karakter van den Recensent. Het is de meening, dat men een boek afkeurende, den Schrijver eens wil grieven, misschien wel eene wrok aan hem koelen, hem benadeelen wil, en wat niet al meer. 't Moge eene enkele maal gebeuren en gebeurd zijn: ‘oock isser misbruyck in de beste dingen’, zegt spieghel, maar dit is dan wel eene uitzondering.

{==673==} {>>pagina-aanduiding<<}
Doch de menschen meenen het nu eenmaal zoo, en dáárom acht Rec. het noodig, allereerst te verzekeren, dat hij den Heer abbring, immers zoo ver hem bekend is, nooit heeft gezien, nooit in eenige de minste betrekking tot hem gestaan heeft, en nimmer eenige de minste grieve tegen hem heeft gehad of kunnen hebben; behalve dat hij, na de lezing van het werkje dat hij gaat beoordeelen, die grieve tegen hem heeft, dat hij heeft geschreven over eene zaak, van welke hij slechts eene zeer oppervlakkige kennis bezit; en dat hij zulks dan nog heeft gedaan met eene verregaande slordigheid. Ofschoon dit, reeds in 1849 uitgegeven werkje ons eerst onlangs (Augustus 1851) ter hand kwam, willen we onze beoordeeling uit dien hoofde niet terughouden; want wij achten ons verpligt te waarschuwen tegen de invoering van hetzelve als handleiding op scholen en gymnasiën, waartoe de Schrijver het, blijkens zijn voorberigt, bestemde. Het zou ook niet goed zijn, indien dilettanten scheeve indrukken verkregen van eene wetenschap, van welke ieder beschaafd mensch ten minste eenig oppervlakkig goed denkbeeld behoorde te hebben, en van welke de meesten die nog naauwelijks bezitten. De zonsverduistering van 28 Julij l.l. heeft nog weder tot onze groote ergernis doen zien, dat er menschen zijn, die aanspraak maken op den naam van beschaafde lieden; die het zeer euvel zouden opnemen, wanneer men hunne bekendheid althans met de hoofdtrekken van geschiedenis, mythologie enz. durfde betwijfelen; en die niets vinden in de openhartige belijdenis, dat zij, gehoord hebbende dat bij eene zon-eklips de maan voorbij de zon gaat, toch ook wel beducht zijn, dat die wrijving misschien nadeelen kon te weeg brengen, ‘die men toch maar vooruit niet weten kan.’
De Hoogleeraar kaiser klaagt in zijn jongste, lijvige maar voortreffelijke werk: De ontdekking van Planeten (bladz. 307) over ‘de wonderlijke schrijfzucht van menschen, die al hunne kennis van de sterrebeelden uit één of een paar populaire geschriften hebben geput, en ter naauwer nood als lezers en leerlingen beschouwd kunnen

{==674==} {>>pagina-aanduiding<<}
worden, doch zich echter soms als schrijvers en leermeesters opwerpen en een boek maken in hetwelk niets bruikbaars voorkomt dan hetgeen letterlijk was afgeschreven.’ Dit oordeel is gestreng, maar kaiser is bevoegd om te spreken, en zijn zoo grondig en toch zoo populair, ook letterkundig zoo voortreffelijk werk over den sterrenhemel geeft er hem nog te meer regt toe. Of hij het werkje van den Heer abbring onder de bedoelde rubriek plaatsen zou, durven wij niet beslissen. Zéker is het, dat het eene verwarde, onjuiste compilatie is. Wij moeten dat ongunstig oordeel staven, want niets geeft vrijheid tot op een ongemotiveerd oordeel, en zoo wij magtspreuken schreven, kon men te regt onze onpartijdigheid verdenken.
Dat de Heer abbring eene compilatie geschreven heeft, duiden wij hem op zich-zelf niet ten kwade; er bestaan ook in onze taal onderscheidene voortreffelijke handleidingen tot de populaire sterrekunde, en men kan uit deze eene beschouwing van den sterrenhemel zamenstellen, die een nuttig en belangrijk leesboek wezen kan. Maar dan behoort men iets anders te doen dan nu uit dit, dan uit dat boek iets overschrijven, somtijds den schrijver opgevende, soms dien verzwijgende: gelijk hier het geval is. Wij hebben geen lust, het overal na te zoeken: de noot, b.v. bladz. 205, is een letterlijk brokstuk uit littrow (Nederd. vert. in: sommer, Taf. v.h. Heelal, 2o uitg., D. I, bladz. 481); de voorstelling van het planeetstelsel, bl. 77, in het klein, is uit herschel, Sterrek. vert door Prof. ermerius, D. II, bladz. 115 met letterlijke overneming van de gebreken, die men er vindt. Zoo onöordeelkundig is er meer over geschreven. Wij geven slechts ééne proeve: ‘De omloopstijd is bij deze dubbelster (61 Cygni) omtrent 505 jaren, en daaruit volgt, dat de som der massa's van die twee sterren twee vijfde deelen van de massa der zon bedraagt. Bestaan nu die sterren uit eene stof van dezelfde digtheid als de stof waaruit de zon bestaat (de curçyve woorden zijn overgeschreven uit kaiser, de Sterrehemel, D. I, bl. 269, waar zij zeer juist staan; maar abbring maakt er volslagen onzin

{==675==} {>>pagina-aanduiding<<}
van door hetgeen volgt:) dan is de ligchamelijke inhoud van ieder dier sterren omtrent een vijfde deel van den inhoud der zon’ (bladz. 177). De Hoogleraar laat volgen: ‘dan nemen zij ook te zamen eene ruimte in, welke 6/10 van de grootte der zon bedraagt.’ En zoo is het ook. De uitschrijver heeft het blijkbaar niet begrepen. Ten minste wij vatten niet hoe men bij eenig helder denkbeeld van de zaak schrijven kan, dat de parallaxis van ééne seconde der vaste sterren, daarin bestaat, dat ‘op den afstand, in welken zich eene vaste ster ten opzigte van de aarde bevindt, van uit de middenlijn der aardbaan, eene seconde grooter konde gezien worden’ (bladz. 157). Wie zal uit deze woorden maken, wat het zijn moet: dat de hoek van de parallaxis dezelfde is, onder welken uit de ster de middellijn van de baan der aarde gezien wordt -? Blijkbaar heeft de Schrijver het werk van Prof. kaiser niet goed begrepen (hij had dien hoogst verdienstelijken man, bladz. 7, 10, 11 en vooral 123 wel mogen noemen), en ook even blijkbaar uit andere geschriften overgenomen zonder nadenken of onderscheiden. Zoo is bladz. 159: ‘Door regtstreeksche photometrische proeven’ enz., zonder de bron te noemen, nageschreven uit herschel t.a. pl., D. II, bladz. 259. Maar herschel schreef dat, eer men nog iets met zekerheid van de parallaxis van eenige vaste ster wist, en in de oude onderstelling dat Sirius, de helderste van alle sterren, ons ook van allen de naaste ware; abbring wist uit latere schriften het tegendeel, schrijft het twee bladzijden vroeger zelfs neder, en laat nog op de volstrekt niet meer te pas komende overneming deze snuggere noot volgen: ‘Sirius is eene zeer bekende en bijzonder fraaije ster van de eerste grootte aan het uitspansel, welke men houdt voor de vaste ster, die het naast bij ons gelegen
is.’ En dat staat op bladz. 159, terwijl op blad. 157 gevonden wordt, dat α Centauri volgens maclair en herderson 223,000 zons-afstanden, Sirius daarentegen volgens den laatstgenoemde 800,000 zulke afstanden van ons verwijderd is. Trouwens zulk tegenspreken van zichzelv' ontmoet men gedurig. Wij rekenen er niet toe

{==676==} {>>pagina-aanduiding<<}
bladz. 25 en 26, waar op de eene plaats staat: dat de maansomloop bedraagt 27,3 dag en op de andere 29,5 dag; want ofschoon het niet vermeld is, zal het eene de tropische en het andere de synodische omloop zijn; maar wel: dat bladz. 27 de snelheid van het licht bepaald wordt op 41000 mijlen in de seconde, 6 regels later op 41900 en bladz. 273 op 43700 (káiser had hem kunnen leeren, dat de nieuwste onderzoekingen zijn: 41518); - dat bladz. 67 staat: dat Saturnus eene baan van 100 millioen mijlen heeft te doorloopen, en bladz. 25 eenen van 1240 mill. (het laatste is goed); - dat men bladz. 73 leest, dat het licht 4 u. 59 mïn. behoeft om van de zon naar Uranus te komen, en bladz. 76: 2 u. 35 min., zoo als het ook zijn moet; - dat bladz. 153 geleerd wordt dat Wega 789,400 maal verder van ons afstaat dan de zon, en bladz. 161: 771,400 (het laatste geeft kaiser op volgens struve, den waarnemer; hoe abbring aan het eerste komt, weten wij niet); - dat bladz. 134 wordt opgegeven, dat de komeet van 1680 8314 jaren tot haren omloop behoeft, en bladz. 136, 104½+470½, dat is 575 jaren: het laatste is gecompileerd uit oude, het eerste uit nieuwe geschriften; - dat, volgens bladz. 153, de langste bekende omloopstijd eener komeet zou zijn van 78,192, en volgens bladz. 259 van 8800 jaren, enz. Men dient toch wel te onthouden wat men geschreven heeft. Dat schijnt abbring evenwel gedurig ontdacht te zijn; anders zou het boekje niet zoo krielen van herhalingen, niet slechts van zinsneden, als: de op vele plaatsen terugkomende snelheidsbepalingen, van wind, stoombooten, spoortreinen, licht enz.; bladz. 21 en 79 over de grootte van de voor ons zigtbare maanhelft; bladz. 79 en 82 (twee malen) den afstand der maan tot de aarde telkens verschillend opgegeven; eene zinsnede over de menschen en hunne
hartstogten, van bladz. 91 nog eens letterlijk naar bladz. 231 overgebragt; gelijk mede eene aanteekening van eene halve bladzijde lang, van bladz. 90 naar 231. Zij is uit littrow (t.a. pl., bladz. 315). Bewijs genoeg voor groote slordigheid.
Hiervan is ook blijk in de erkentenis van den Schrij-
{==677==} {>>pagina-aanduiding<<}
ver, bladz. 255, dat hij dit, in 1845 en 1846 geschreven werkje tot in 1849 onaangeroerd heeft laten liggen. Vandaar nu dat van al de sedert 1845 ontdekte planeten in den gordel tusschen Mars en Jupiter slechts Astrea op een paar plaatsen genoemd wordt. Indien men de toen reeds afgedrukte vellen hadde laten liggen, ware dit eene zeer berispelijke achteloosheid van Schrijver en Uitgevers beiden, maar dat zouden wij naauwelijks denken; althans op bladz. 16 staat, dat ons 17 planeten bekend zijn (dus tot en met de in April 1848 ontdekte Metis, waarmede ook het lijstje, bladz. 255 overeenkomt), hoewel, bladz. 19, het afstandstafeltje er weder slechts 13 (dus tot Astrea) heeft. In één woord: er heerscht in de al of niet opneming van nieuwere ontdekkingen zulk eene groote confusie, dat men in verzoeking komt om òf te gelooven, dat het werkje op goed geluk af uit allerlei oud en nieuw is zamengeschreven, òf dat het vroeger bewerkt en later veranderd is, zonder dat de Schrijver de oplettendheid gehad heeft, het geschrevene overal naar die veranderingen te wijzigen: wij vertrouwen, het laatste.
De misstellingen zijn vele. Eenige weinige moeten wij opmerken.
Bladz. 21 wordt de middellijn van Vesta opgegeven 29 mijlen. Die opgaaf deugt zeker niet, en de fijnste waarnemers komen er in overeen, dat de kleine planeten geene naauwkeurig meetbare schijven hebben. De nieuwere sterrekunde heeft dan ook de bepalingen harer middellijnen zoo van schröter als van den ouderen herschel als willekeurig verworpen. (⋆)
Bladz. 24 staat voor den omloopstijd der aarde om de zon effen 365 d. zonder meer (voor de benedenplaneten staan er de uren enz. bij); de omloopstijd van Pallas is er een jaar te groot opgegeven. Het tafeltje van omtrek der banen is zonderling: Vesta volgt er op Uranus, terwijl Neptunus (die door den Schrijver Janus genoemd

{==678==} {>>pagina-aanduiding<<}
wordt; een naam die nooit is aangenomen) op die tafeltjes niet voorkomt.
Bladz, 28. Het licht besteedt niet 8½ minuut, maar 8 min. 18 sec. van de zon tot de aarde.
Ald. De naaste vaste ster is geene 400 millioen, maar bijna 5 billioen mijlen van ons verwijderd (de bepaling der parallaxis van α Centauri aangenomen; 61 Cygni is 12 billioen mijlen van ons af).
Bladz. 61. ‘Onze aarde schijnt voor de bewoners van Venus, wanneer zij zich het digtst bij onzen wereldbol bevindt, negen malen grooter, dan Venus van onze aarde gezien ons toeschijnt, en toont zich steeds als een geheel verlichte schijf, welker licht negen malen sterker is dan dat van Venus, tijdens deze haren grootsten glans naar de aarde kaatst.’ Hoe komt de Schrijver daaraan? Indien de aarde negenmaal grooter aan Venus zou toeschijnen, dan deze aan ons, moest de grootte van de aarde 27 maal meer zijn dan die van Venus; de laatste is echter slechts 1/20 kleiner dan onze aardbol; deze is dus voor de Venusbewoners slechts een onmerkbaar weinigje grooter dan die planeet voor ons.
Bladz. 67 doet de Schrijver het voorkomen alsof de onderlinge onmeetbaarheid van de omloopstijden der planeten de eenige voorwaarde ware ter instandhouding (stabiliteit) van het planeetstelsel. Men weet echter dat hiertoe ook moeten gebragt worden; de groote massa der zon in vergelijking van de planeten, de gemeenschappelijke loop der laatste van het Westen naar het Oosten, de geringe helling harer banen, enz.
Bladz. 71 staat, dat Saturnus zich van de binnenzijde van den ring vertoont als ‘eene groote schijf, welker middellijn 9 voet bevat.’ Wat dit voor eene maat zij, verklaren wij niet te begrijpen. Voor den binnenrand van den ring van Saturnus verschijnt deze planeet als eene schijf van 82o doorsnede, nemende ⅛ van den geheelen zigtbaren hemel in, eene schijf 20,000 maal grooter dan ons de zon toeschijnt. Maar eene middellijn van 9 voet?....
Bladz. 75. ‘Deze nieuwe planeet.... is reeds door adams te Cambridge in September 1845 gezien.’ Dit is

{==679==} {>>pagina-aanduiding<<}
onjuist. Niemand heeft aan galle te Berlijn betwist, dat hij Neptunus den 23 September 1846 het eerst als planeet heeft gezien (⋆); slechts betwist adams aan leverrier de eer van het eerst diens bestaan uit de ongelijkheden van Uranus te hebben berekend.
Bladz. 93 zijn de afstanden der wachters van Jupiter van hunne hoofdplaneet en hunne halve middellijnen in mijlen opgegeven volgens littrow (t.a. pl., bladz. 173); even zoo ten aanzien der wachters van Saturnus (de achtste was den Schrijver nog niet bekend). Maar waarom koos hij die boven de door kaiser opgegevene? De overname uit littrow is althans niet met oordeel geschied; immers de afstanden der manen van Saturnus en van Uranus worden door littrow gegeven in halve middellijnen van de hoofdplaneet, welke abbring in Duitsche mijlen verandert! Men kon op het oog wel zien dat dit mis was; de getallen moeten dan ook bij Saturnus met 16290 (of volgens eene opgave van abbring, bladz. 68: 17090) en bij Uranus met 7500 vermenigvuldigd worden om geographische mijlen uit te leveren. Er heerscht nog meer verwarring in de behandeling van de wachters der bovenplaneten: eerst worden die van Jupiter, daarna die van Saturnus, en eindelijk die van Uranus behandeld, waarna de Schrijver nogmaals op de satelliten van Jupiter terugkomt.
Bladz. 119 wordt van de planeten gezegd, dat zij ‘in alle rigtingen van de eene vaste ster naar de andere dwalen.’ Dit zal moeten zeggen: oost- en westwaarts; maar de uitdrukking is zeer onnaauwkeurig.
Bladz. 153 lezen wij: ‘Konde men zich in het juiste standpunt van het heelal plaatsen, dan zou men de sterren in de schoonste orde geplaatst zien, doch dewijl wij ons zijdwaarts van dat standpunt bevinden, zoo zien wij de sterren van het uitspansel in eene schijnbare wan-
{==680==} {>>pagina-aanduiding<<}
orde verstrooid.’ Dit en nog veel meer is alles onderstelling. Men plagt vroeger in populaire hemelbeschouwingen vrij veel met deze onderstellingen op te hebben, al gingen die dan ook niet zoo ver als huygens in zijnen Cosmotheoros (die hier, bladz. 233, eenigzins getravesteerd wordt om - over Uranus te spreken!); doch daarvan onthoude men zich liever: de wetenschap in hare uitbreiding is schoon en hartverheffend genoeg, om dergelijke droombeelden te kunnen ontberen.
Bladz. 157 wordt de parallaxis van Wega opgegeven 0,2613 sec., en die van de Poolster ‘die blijkt veel verder te zijn’: 0,67. De laatste breuk is immers veel grooter! Maar het is niet 67/100, maar 0,067 sec. die peters op den Pulkowa voor de Poolster meent gevonden te hebben. Ook wordt iets vroeger (bladz. 153) ten gevolge van eene verkeerde opgave of van eene vergissing (dat weten wij niet) de afstand van Wega opgegeven te zijn 789,400 zonsafstanden, in plaats van 771,400, gelijk het ook bladz. 161 staat.
Bladz. 175 treffen wij aan, dat de omloop van drie dubbele sterren om elkander aldus is berekend:
Castor 334 jaren.

γ (⋆) Virginis 708 jaren.

γ (⋆) Leonis 1200 jaren.
Vooreerst begrijpen wij niet, waarom juist deze drie opgenoemd worden. Het zijn noch de kortste, noch de merkwaardigste. Bij β Herculis heeft de eene ster eene beweging om de andere in 31,47 jaar; η Coronoe in 43¼ jaar. En ten tweede: hoe komt de Schrijver aan zijne opgaven? Die nopens Castor is, zoo wij ons wèl herinneren, van herschel; littrow geeft op: 253 j. De ster γ Virginis (tegenwoordig verwijderen zich de twee sterren van elkander) wordt zeer verschillend opgegeven: littrow 513 j.; kaiser 145 j. Vanwaar heeft abbring zijne 708? Het ware, dunkt ons, beter geweest zich aan de nieuwste bepalingen te houden, of, ter zijner ver-
{==681==} {>>pagina-aanduiding<<}
antwoording, met één woord aan te teekenen uit welke bron men zulke niet algemeen bekende of aangenomene opgaven ontleend heeft.
De correctie, die in werken van dezen aard althans wel zeer naauwkeurig mag wezen, laat veel te wenschen over. Babinet heet, bladz. 76, babinis; copernicus, bladz. 87, coperneus; marius, bladz. 195, maneus; fauenhofer, bladz. 160, tranenhöfer. De komeet van 1812, bladz. 134, eene planeet; de staarten der kometen, bladz. 140, hare banen (‘Men moet de kometen als de grootste ligchamen van ons zongebied beschouwen, dewijl hare banen somtijds langer zijn dan de afstand der aarde tot de zon’). ‘De zoogenaamde Poolster zou omtrent 3 millioen mijlen (maal) verder dan de zon van ons afstaan’; bl. 158.
Doch genoeg. Zoo wij van dit werkje eene naar sommiger oordeel te breedvoerige beoordeeling schreven, het geschiedde alleen om te verhoeden, dat eene zoo achteloos bewerkte hemelbeschouwing tot onderwijs wierde gebezigd. En dit ons niet gunstig oordeel beschouwe de Heer abbring volstrekt niet als een gevolg van eenige zucht om hem te grieven. Daartoe hadden wij geene de minste reden, en al hadden wij haar, dan zouden we ons nog schamen de schoone wetenschap te misbruiken tot eene dienaresse van persoonlijke vete. Wij gevoelen ons gedrongen om dit te herhalen; tot afwending van eene in ons land even algemeene als ongegronde verdenking. Men kan een hoogst achtingwaardig man zijn en tevens een onnaauwkeurig schrijver over de sterrekunde.
o.v.





Algemeene Mythologie of Goden- en Fabelleer van alle volkeren der aarde. In II Deelen. Naar de beste bronnen bewerkt door M.S. Polak, Lm. Hm. Dr. Eerste Deel. Te Amsterdam, bij J.M.E. Meijer. 1850. In gr. 8vo. VI en 108 bl. f 1-10.

Wij hebben dit boek met veel genoegen gelezen. Het

{==682==} {>>pagina-aanduiding<<}
vervult op eene uitstekende wijs eene behoefte, die reeds lang bij ons bestond. In het naburige Duitschland is sedert jaren door mannen van naam veel ijver aan de Mythologie besteed; doch hier wilde deze studie niet vlotten. De weinige belangstelling in de Mythologie meen ik vooral daaraan te moeten toeschrijven, dat de meesten onzer landgenooten eenmaal, en te regt, overtuigd zijnde, dat ons godsdienstig standpunt hooger is dan dat der oude volken, en een specifiek verschil tusschen onze Godsdienst en alle andere aannemende, volstrekt geene opgewektheid gevoelden, om de ongerijmde bijgeloovigheden van blinde heidenen te leeren kennen, waarvan zij a priori veronderstelden, dat er niets goeds in kon wezen, en die zij a posteriori, op grond van hetgeen zij er van wisten, meenden te kunnen veroordeelen. En wat wisten zij er van? Zij haalden hunne kennis uit twee bronnen: uit den Bijbel en uit de Metamorphosen van ovidius. Beide bronnen moeten echter in dit punt zeer voorzigtig gebruikt worden. De Bijbel deelt ons in het voorbijgaan de buitensporigheden mede, die bij de heidensche plegtigheden plaats hadden. Het wordt evenwel bij nader onderzoek duidelijk, dat die buitensporigheden eene verbastering waren, die oorspronkelijk geenszins in de bedoeling lagen, hetgeen onder anderen kan blijken uit de leer van de Magiërs, gelijk zoraster die gezuiverd en tot haren oorspronkelijken geest teruggebragt heeft. De Metamorphosen van ovidius zijn een bron, die ons nog veel meer van de wijs brengt; want daarin worden de afwijkingen, de zedelooze verhalen, die grootendeels door latere Dichters in de Mythologie gebragt zijn, ons door een lichtmis medegedeeld, die er blijkbaar eene soort van genoegen in schept, om eene Chronique scandaleuse van de goden op te disschen. Ondertusschen worden toch die Metamorphosen, vooral
in de Fransche leerboeken der Mythologie, die onze kinderen op school in handen krijgen, nog vaak als grondslag gebezigd. Is het wonder, dat dit ook uit een zedelijk oogpunt zoo verkeerd gebruik, ons al spoedig met een vooroordeel tegen de fabel-
{==683==} {>>pagina-aanduiding<<}
leer der Ouden vervult en ons er toe brengt om die zeer ongunstig te beschouwen?
Het voor ons liggende werk is wèl geschikt, om hieromtrent betere denkbeelden op te wekken. Zonder daarom de Mythologie te hoog te verheffen, zoekt Dr. polak overal de oorspronkelijk verhevene denkbeelden op te sporen, en na te gaan, hoe die langzamerhand zijn verbasterd. Aan het geheele werk ligt het denkbeeld ten grondslag, dat alle Mythologie van de vlakte van Sinear is uitgegaan, en zich vandaar over de geheele aarde verspreid heeft. Die Mythologie was de door plaatselijken invloed gewijzigde, maar over het geheel overal gelijkvormige, consequente toepassing van eenige weinige grondstellingen. In de Inleiding wordt dit zeer goed uiteen gezet. Wij willen er een kort overzigt van geven.
Oorspronkelijk waren de menschen Monotheïsten. Door de behoefte aan eene geregelde tijdsverdeeling tot de beschouwing des hemels genoopt, merkten zij zeer spoedig, hoe geregeld zich de zon, de maan en de planeten bewegen. Onbekend zijnde met de wetten der beweging, meenden zij deze niet anders te kunnen verklaren, dan door die sterren als bezield te beschouwen. Dit met hun Monotheïstisch grondbegrip in verband brengende, hielden zij die sterrengeesten voor de dienaars des Almagtigen, en tevens, ten gevolge van hunnen invloed op de jaargetijden, voor de bestuurders der aarde, en dus voor de stedehouders Gods. Zij rekenden zich dus verpligt die sterren te vereeren. Die sterren waren niet altijd zigtbaar. Zij zochten ze dus voor hunne verbeelding te vertegenwoordigen en bezigden daartoe zinnelijke teekens. Deze teekens bestonden aanvankelijk uit ruwe steenen. Spoedig beschouwden zij deze teekens als meer dan teekens, zij meenden, dat zij bezield werden door den geest, waaraan zij herinnerden. Langzamerhand werd nu het teeken voor de beteekende zaak genomen. Toen eens het denkbeeld, dat een of ander zinnelijk voorwerp door de godheid kon bezield worden, ingang gevonden had, stond er een wijde deur open voor allerlei bijgeloof. Hieruit ontstond menschenvergoding,

{==684==} {>>pagina-aanduiding<<}
aanbidding van dieren en planten enz. Dit bijgeloof werd, helaas! door de priesters, die daarin hun voordeel zagen, zeer in de hand gewerkt. Naarmate de godsdienstige begrippen alzoo in verhevenheid afnamen, verminderde ook hunne zielverheffende kracht. Vooral het vergoden van menschen, die wel door groote ziels- of ligchaamsvermogens uitmuntten, maar wier zedelijkheid veel te wenschen overliet, bragt spoedig te weeg, dat de godsdienst als vereenigbaar met een onzedelijken wandel beschouwd werd, en zelfs tot voorwendsel voor allerlei ongeregtigheid werd aangewend.
Dit gronddenkbeeld wordt nu aan de geschiedenis getoetst, en door dit licht geleid onderzoekt Dr. polak achtereenvolgens de godsdienst der Babyloniërs, der Syriërs, der Pheniciërs, der Moabiten, Ammoniten en der overige Palestijnsche volkeren, der Perzen en Meden, der Egyptenaren, der aloude Arabieren en der Carthagers. Overal vinden wij hetzelfde, hoezeer met vele wijzigingen te weeg gebragt, zoo door plaatselijke omstandigheden als door de zucht, om oorspronkelijke goden te hebben, die al de volkeren der oudheid bezielde.
Uit dit korte overzigt kan genoegzaam blijken, dat het voor ons liggende werk allezins waardig is met aandacht gelezen te worden. Thans willen wij nog enkele aanmerkingen mededeelen, die ons onder het lezen invielen en tot een bewijs van onze opmerkzaamheid mogen verstrekken.
Blz. 8. m. Is er nu, onbetwistbaar, eenmaal zulk een tijdperk op aarde geweest, dat het licht der rede helder schitterde. Deze uitdrukking is, in mijn oog, veel te sterk. Neemt men het verhaal van Genesis letterlijk, dan blijkt daaruit volstrekt niet, dat adam zulke heldere begrippen had. Hoe ware het anders mogelijk geweest, dat hij kon gelooven door het eten van een appel goddelijke wijsheid te kunnen bekomen, of zich voor God te kunnen verbergen? Neemt men dit verhaal niet letterlijk, dan hebben wij omtrent den eersten mensch geene berigten, doch dan is het allerwaarschijnlijkst, dat hij wel een Monotheïstisch, maar tevens een alles behalve

{==685==} {>>pagina-aanduiding<<}
helder en integendeel een nog zeer onöntwikkeld begrip van God gehad heeft.
Bladz. 28. o. na hunnen dood. Hiermede zou ik volmaakt vrede hebben, wanneer het bewezen was, dat er toen reeds een geloof aan de onsterfelijkheid bestond. Hoezeer ik het bestaan van dit geloof geenszins wil ontkennen, is het mij evenwel nog niet gebleken, dat wij regt hebben het als een feit aan te nemen.
Blz. 38. en zelfs van ossen. Hierbij moesten de onlangs opgegravene Assyrische beeldhouwwerken worden vermeld, waaronder verscheidene stieren met menschenhoofden gevonden worden.
Blz. 54. (b). Ik voel mij geneigd de Babylonische vrouwen onder mijne bescherming te nemen. Volgens herodotus, dien ik meer dan curtius vertrouw, waren de Babylonische vrouwen, na zich eenmaal aan de mode bij den tempel van Mylitta onderworpen te hebben, door geene geschenken, hoe groot ook, tot het bedrijven van ontucht over te halen.
Blz. 62. m. Beschouwen wij dezen tempel meer van nabij. Deze beschouwing van den tempel verdient hier medegedeeld te worden. De tempel bestond uit acht verdiepingen. In de bovenste of achtste was niets, in de zevende één beeld, in de andere was weder niets. Deze tempel was eene aanschouwelijke voorstelling van de hemelsche hiërarchie. De bovenste verdieping was aan God, de zevende aan de zon en tevens aan belus, die op naam der zon vergood was, de zesde aan de maan, ieder der andere aan eene der toen bekende planeten gewijd. Deze verklaring komt ons volkomen juist voor, te meer omdat zij geheel past op de verklaring van den Moloch op blz. 175.
Blz. 113. m. gelijk in het Hooglied. Vroeger werd het Hooglied algemeen allegorisch opgevat, doch tegenwoordig is, geloof ik, het meerendeel der uitleggers daarvan teruggekomen, en ziet men er slechts een minnedicht in. Ik wil echter gaarne toestemmen, dat het, bij de laatste opvatting, bevreemdend is, dat dit boek in den Canon is opgenomen.

{==686==} {>>pagina-aanduiding<<}

Blz. 138. De wijsbegeerte erkent het, dat er eene eeuwigheid vóór de schepping der wereld ligt. Naar mijn inzien erkent de wijsbegeerte hoe langer hoe meer, dat wij van die dingen eigenlijk niets weten, omdat, gelijk aristoteles reeds zeide, onze kennis van achteren moet beginnen, daar niet de beginselen maar de uitwerkselen zich het eerst aan ons voordoen. (Zie het motto van mijn Opklimmend deel der wijsbegeerte.) Wanneer wij echter op wijsgeerige gronden daarover iets durven zeggen, dan is het althans even aannemelijk, dat er van eeuwigheid tot eeuwigheid steeds ééne, aanhoudende schepping, of liever overgang van den eenen vorm in den anderen plaats heeft.
Blz. 146. b. baäl berith. De hier gegevene verklaring is in strijd met die op blz. 297. o.
Blz. 147. o. melcartus. De hier gegevene verklaring van dezen naam voldoet mij slechts ten halve. Koning der stad zou eigenlijk niet melcartus maar melekkartus luiden. Het komt mij waarschijnlijker voor, dat deze naam door Koning des lands moet vertaald worden.
Blz. 155. m. amasis reeds vroegtijdig. Hier dacht ik onwillekeurig aan de woorden van den Priester te Saïs tegen solon: zult gij Grieken dan altijd kinderen blijven! Voor Egypte toch was amasis waarlijk niet vroegtijdig, want hij was de voorlaatste der pharao's.
Blz. 173. m. dat Creta eene volkplanting der Philistijnen was. Dit wordt tegenwoordig door velen aangenomen, op grond dat de Pelasgen, Philistijnen en Hyksos dezelfden schijnen geweest te zijn. Voeg hierbij, dat op Creta eene rivier Jardanus gevonden werd, wier naam onwillekeurig aan den Jordaan van Palaestina herinnert.
Blz. 184. m. dagon. Kan dagon geen beeld van oannes geweest zijn, die toch ook handen moet gehad hebben, daar hij boeken schreef? (Zie blz. 37. m.)
Blz. 193. o. zoo gedenkt plato. De hier bedoelde plaats van plato wordt achter de Republiek gevonden. Plato beschrijft dáár de onderwereld volgens het verhaal van er, den zoon van armenius, die dood geweest en weder levend geworden was. Plato spreekt echter

{==687==} {>>pagina-aanduiding<<}
met geen enkel woord van zoroaster. (Zie mijne vertaling blz. 345.)
Blz. 207 sqq. Op deze bladzijden staat eene wijsgeerige beschouwing van het natuurlijk en zedelijk kwaad, ter opheldering der leer van zoroaster. Zij is te lang, om hier overgenomen te worden, maar verdient allezins eene naauwkeurige overweging.
Blz. 236. b. de onwraakbare historische overlevering. Dit is te sterk gesproken. Vele redenen mogen voor den Egyptischen oorsprong van cecrops pleiten, doch ook het tegendeel heeft zijne voorstanders, en men kan er van zeggen: adhuc sub judice lis est. De Schrijver heeft echter, als historicus, waarschijnlijk hierover eene vast gegronde overtuiging. Het ware dan echter noodig geweest òf kortelijk zijne redenen mede te deelen, òf op zijne vroegere werken te verwijzen.
Blz. 251. m. omdat zij steeds den sterken stroom ontwijken. Hier is ongetwijfeld eene misvatting ingeslopen. Welk verband er tusschen den afkeer der krokodillen van sterken stroom en hun vermijden van het binnenland bestaat, is mij niet duidelijk. Ik heb nog beproefd hier eene emendatie door transpositie te maken, doch het is mij niet gelukt.
Blz. 258. b. cham wordt in de Gewijde overlevering om zijne wellustige geaardheid gelaakt. Dit heb ik er nooit in kunnen zien. Het komt mij veel meer voor, dat cham gelaakt wordt, omdat hij den eerbied voor zijnen vader had uit het oog verloren. Overigens heeft het mij bevreemd, dat hier zoo veel gewigt aan cham gehecht wordt, en desniettemin telkens bij het verklaren der Egyptische godennamen het Semitisch wordt te hulp geroepen. Ik moet echter bekennen in Egypte een vreemdeling te zijn. Welligt bestaat er meer verband tusschen het Chamitisch en het Semitisch dan men oppervlakkig zou vermoeden.
Blz. 289. m. aldebaran - de zon. Dit bevreemdt mij. De naam aldebaran wordt althans tegenwoordig aan een ster in het sterrenbeeld: den Stier gegeven.
Blz. 303. o. Bethel. Hier en ook vroeger wordt veel

{==688==} {>>pagina-aanduiding<<}
gewigt gehecht aan het verschil tusschen de opvatting van jakob en die van laban. Het is niet onbelangrijk hierbij te vergelijken Gen. xxxviii:18, 19.
Verder heb ik onder het lezen nog eenige druk- of schrijffouten aangeteekend. Zoo staat op blz. 18, o.: het onzigtbare moest nu ook in het onstoffelijke gezocht en tot het onstoffelijke verheven worden. Dit moet waarschijnlijk dus verbeterd worden: het onzigtbare...... stoffelijke..... en dit tot het enz. Op blz. 50 (a) staat: Deut. xxiii, lees: xxxiii. Op blz. 96, m. staat: geen tot doel, lees: tot geen doel. Op blz. 140, o. staat: en begonnen zij zich. Het verband vordert hier, in plaats van zij, deze. Op blz. 203, o. staat: archimachus, lees: archimagus. Op blz. 234 sqq. wordt dezelfde god dan eens creph, dan weder cheph genoemd. Het eerste is denkelijk het goede (zie blz. 241). Op blz. 245, m. staat: achillus, lees: achilles. Op blz. 257, m. staat: de Grieken, lees: de Romeinen. Op blz. 259, b. staat: stierenhuid, lees: dierenhuid, of, nog liever: ramshuid.
Verder meen ik den stijl des boeks over het geheel te kunnen roemen. Hij heeft slechts één in het oog loopend gebrek, waardoor soms het verstaan bemoeijelijkt wordt, namelijk de lange tusschenzinnen, die telkens den draad doen afbreken, om die vaak verscheidene regels lager weder op te vatten. Dit is somtijds hinderlijk aan de duidelijkheid.
Uit het bovenstaande kan onze belangstelling in dit boek genoegzaam blijken. Wij durven het gerust aanprijzen, overtuigd zijnde, dat de enkele feilen aan het geheel niet schaden. De lezer kan er door overtuigd worden, dat zelfs in de grofste afdwalingen des heidendoms een oorspronkelijk verheven, doch dikwijls niet begrepen, zin ten grondslag ligt; doch dat wij aan den anderen kant niet dankbaar genoeg kunnen wezen, dat door den Stichter van onze godsdienst het verband tusschen godsdienst en reine zedelijkheid in het overtuigendst licht is gesteld.

d. burger, jr.


{==689==} {>>pagina-aanduiding<<}

Histoire du droit des gens et des relations internationales, par F. Laurent, Professeur à l'Université de Gand. Tome I, X et 553 p.: L'Orient; Tome II, 506 p.: La Grèce; Tome III, 532 p.: Rome. A Gand, chez J.B. Merry. 1850. In gr. 8vo.

Ofschoon het ons zelden te beurt valt, een buitenlands in eene vreemde taal uitgegeven werk in ons Maandschrift aan te kondigen, mogen wij dat echter zeker niet nalaten, wanneer het ons, gelijk het bovengemelde, met dat uitdrukkelijke doel is toegezonden. Wij doen het ook met bijzonder genoegen, daar het een waarlijk klassiek werk is, waarmede wij onze lezers een weinig nader willen bekend maken, om, zoo wij hopen, velen hunner, die het nog niet mogten bezitten, aan te sporen, zich hetzelve ten spoedigste aan te schaffen, en velen, die het nog niet lazen, tot die belangrijke lectuur uit te noodigen.
De bekwame Schrijver, wiens verdiensten nog onlangs door zijnen Koning zijn erkend geworden, toen hij hem met de Léopolds-orde versierde, omschrijft in de Préface, p. vi, aldus het doel, hetwelk hij zich bij zijnen veelomvattenden arbeid heeft voorgesteld: ‘Prouver par l'histoire que l'humanité marche vers l'association et la paix, tel est l'objet des recherches que nous publions... Quand nous aurons montré que, depuis la formation des premières sociétés jusqu'à nos jours, il y a un progrès continu vers l'unité, que les éléments hostiles vont en diminuant, tandis-que les éléments pacifiques s'accroissent avec une force irrésistible, qui pourrait douter que la destinée du genre humain ne soit l'association pacifique?’; en p. x: ‘La philosophie de l'histoire, se fondant sur la nature de l'humanité et sur le dévéloppement de ses destinées, proclame la grande loi du progrès continu, qui permet d'espérer dans l'avenir la réalisation de l'âge d'or de la paix et de l'harmonie que les anciens rèvaient dans le passé.’ -
De Schrijver behoort dus tot de Utopisten, die van

{==690==} {>>pagina-aanduiding<<}
oordeel zijn, dat, bij voortduring der tijden, vrede en eensgezindheid onder de Natiën de twist en den krijg zullen vervangen, welke, naar hunne meening, in het plan der Goddelijke Voorzienigheid noodig zijn geweest, om de volken te vormen en tot betere toestanden voor te bereiden. In deze, welligt al te gunstige, beschouwing der uitkomsten van de geschiedenis, bekleedt toch bij den Schrijver het Christelijk beginsel eene ruime plaats, naardien hij daarin een krachtigen hefboom tot het éénheidsstelsel meent gevonden te hebben; zie p. ix.
Om het hooge belang van dit geschiedkundig werk te doen gevoelen, kunnen wij niet beter doen, dan een beknopt overzigt te geven van den geheelen inhoud van het werk, met de aanhaling van enkele kleine proeven, waaruit van deszelfs aard, strekking en bewerking nog eenigzins nader kan blijken; enkele aanmerkingen houde men ons van tijd tot tijd ten goede.
Eene Inleiding van 34 bladzijden behelst: algemeene beschouwingen over de oude wereld; waarin de Schrijver allereerst betoogt, dat de roeping der oude wereld was: het Christendom voor te bereiden: ‘Jésus Christ et ses apôtres jeterent les fondements d'une réorganisation sociale et politique: la Providence leur prépara la voie et facilita leur mission en réunissant les peuples anciens sous un seul Empire’; vervolgens wijst hij aan, hoezeer het oorlogsregt van de oudheid van het hedendaagsche verschilt; toont hoe de betrekking der volken onderling over het algemeen veel te wenschen overliet; en spreekt over hunne wijsbegeerte en godsvereering.
De Schrijver gaat daarop over tot de behandeling van het Oosten, en geeft in eenige algemeene beschouwingen (bl. 37-56) de karaktertrekken en bestanddeelen op van de Oostersche beschaving; hij wijst de betrekkingen aan van het Oosten tot het Westen (waar hij, onzes inziens, de historische waardij der bijbel-boeken niet genoeg op den voorgrond stelt), en toont de punten van verschil tusschen het Oosten en Westen aan.
Het boekdeel over het Oosten is voorts in drie groote afdeelingen gesplitst: de eerste (bl. 57-400) handelt over

{==691==} {>>pagina-aanduiding<<}
de theocratische Staten: onder die benaming omvat hij Indië, Egypte en Israël. Hoogst belangrijk is dit geheele onderwerp, maar vooral de beschouwing van het Bouddhisme, vergeleken met het Brâhmanisme en het Christendom; het besluit des Schrijvers daaromtrent, bl. 183, is: ‘Le Bouddhisme a donc accompli dans l'Orient une oeuvre analogue à celle qui était réservée au Christ dans le monde gréco-romain. Il a aboli les castes et préparé le régime de l'égalité. Il mérite sous ce rapport d'être placé sur la même ligne que le Christianisme. Inspiré par le même sentiment, la charité, l'égalité, il a du exercer une influence tout aussi bienfaisante... Le Bouddhisme mérite la qualification glorieuse de Christianisme de l'Orient. - In de verhandeling over Egypte wijst de Schrijver, bl. 307 o.a. aan, hoe een deel der Joodsche godsdienstige instellingen aan de Egyptische is ontleend. - Over de Joden heeft de Schrijver zeer heldere begrippen, en wat hij van het door hem hoogelijk vereerde Christendom zegt, onderscheidt zich gunstig van de pogingen der Fransche Communisten: ‘le Christianisme n'a jamais songé à réaliser sur cette terre la fraternité, l'égalité, la paix qu'il promet aux croyants; toutes ses espérances sont pour le ciel’; maar wanneer hij daarop laat volgen: ‘déjà les grands dogmes du Christianisme ont pénétré dans la société et ils sont destinés à la
transformer,’ dan twijfelen wij, of de Schrijver daarbij wel de hemelsche roeping van den Christen en de zucht tot heiligmaking, die hem op aarde steeds bezielen moet, voor den geest heeft; en wij gelooven, dat de éénheid, welke de Schrijver meent, dat door het Christendom zal bevorderd worden, veel verschilt van die, welke onze Heiland in het Hoogepriesterlijk gebed (joh. xvii:20-23) heeft bedoeld.
De tweede afdeeling, bl. 401-464, handelt over de despotische Staten: de Assyriërs, Meden en Perzen. De derde afdeeling, bl. 465-529, over de handeldrijvende Staten: Phenicië en Carthago. Eenige meer uitgebreide aanteekeningen, voornamelijk op het onbekende Ophir en op Egypte betrekking hebbende, hesluiten dit Deel.

{==692==} {>>pagina-aanduiding<<}

Het verdient hier echter vermelding, dat, zoowel in dit Deel als in de volgende, de Schrijver niet slechts van de beste Schrijvers, die hem vooraf zijn gegaan, heeft kennis genomen, maar vooral ook menigvuldig uit de oude bronnen-zelve heeft geput, die steeds bij uitvoerige of korte aanteekening onder elke bladzijde zijn aangewezen.
Het Tweede Deel handelt over Griekenland. Eene Inleiding verbindt dit gedeelte aan het voorafgaande, gelijk aan het volgende, bl. 1-22. De Grieksche beschaving, aan het Oosten ontleend, is de bakermat der Westersche: ‘Les prêtres de l'Egypte disaient à Solon que les Grecs étaient des enfants; les enfants, dans les vues de la Providence, devaient surpasser leurs pères; c'est aux travaux de la race hellénique que l'Occident doit la civilisation supérieure qui le distingue du monde oriental.’ p. 7.
Dit gedeelte van het werk is in zeven boeken gesplitst: 1. het heroïsche tijdvak; 2. de invallen der Doriërs; 3. over het Grieksche internationale regt van dat tijdvak; 4. over de opperheerschappijën (hegemoniën) van Sparta, Athene en Thebe, en de Macedonische overheersching; 5. het verval van Griekenland en het verbond der verschillende Republieken (ligue achéenne), hetwelk met de verovering van Griekenland door de Romeinen eindigde; 6. de internationale betrekkingen met Griekenland: a) met de Aziatische en andere volken, b) met de Koloniën; te gelijk wordt hier over de vestiging dier Koloniën, den Griekschen handel en de aardrijkskundige kennis der Grieken gehandeld; 7. de Grieksche letterkunde, in haren invloed op de beschaving, in hare wijsgeeren, dichters, geschiedschrijvers en redenaars. Dit laatste overzigt, van bl. 351-501, heeft vooral groote verdienste van oorspronkelijkheid en volledigheid; maar men houde toch altijd in het oog, dat de Schrijver alle zijne beschouwingen dienstbaar maakt aan zijn geliefkoosd stelsel: de éénheid des menschdoms, waartoe zoowel de Indische zedeleer en de Grieksche wijsbegeerte, als het Christendom-zelve, in zijn oog, dienstbaar moesten zijn. Regt schoon is overigens, wat in navolging van herder, op bl. 352, door den Schrijver gezegd wordt van den in-
{==693==} {>>pagina-aanduiding<<}
vloed der Grieksche taal op de verspreiding van het Christendom: ‘Si la philosophie disposa les âmes à recevoir l'Évangile, la langue grecque fut un instrument
également divin pour répandre la religion nouvelle. Qu'on suppose le genre humain divisé en peuples parlant des langues diverses et isolés, tels qu'ils l'étaient à l'avènement de la Grèce, la prédication du Christianisme devient presque impossible. Emanée d'un peuple méprisé, conçue dans un idiome inconnu hors des limites de la Judée, la parôle de la vie n'aurait éclairé qu'un petit coin de la terre, au lieu de devenir une lumière universelle. Mais grâce aux conquêtes d'Alexandre et de Rome, la langue grecque était devenue celle du monde ancien; le livre de la bonne nouvelle pouvait s'adresser à tous les peuples. C'est à la langue des Hellènes que le Christianisme doit son extension rapide sur une grande partie de la terre.’
Het Derde Deel handelt over Rome. Eene Inleiding wijst weder de betrekking tusschen deze wereldheerschappij en het Oosten en Griekenland aan. Wij nemen er slechts deze woorden van over: ‘Rome fut supérieure et à l'Orient et à la Grèce; elle accomplit l'unité du monde ancien, oeuvre immense qu'avaient tentée en vain les conquérants de l'Asie et le héros macédonien. C'est là son titre de gloire.’ p. 2.
Naar aanleiding van de opmerking, bl. 6 gemaakt, dat de geschiedenis van het Romeinsche volkenregt zich in twee groote tijdperken splitst: de Republiek en het Keizerrijk: - de Republiek veroverende; het Keizerrijk vredelievend - is ook dit gedeelte van het werk-zelf in twee hoofd-afdeelingen gesplitst: het tijdvak der Republiek en van het Keizerrijk; waaraan eene derde afdeeling is toegevoegd over de Romeinsche Letterkunde.
Die eerste afdeeling, p. 9-266, handelt over: 1. het oorlogsregt met alle zijne ceremoniën; 2. Rome in betrekking tot Italië; 3. voorbereiding der Italiaansche eenheid (bevattende eene oordeelkundige beschouwing van den strijd tusschen de Patriciërs en Plebejers, van het patronaat, de municipia, de Koloniën enz.); 4. wereldverovering (bevattende den wedstrijd met Carthago, Grie-
{==694==} {>>pagina-aanduiding<<}
kenland, het Oosten en de Westersche volken); 5. voorbereiding der Romeinsche eenheid, in betrekking met andere volken, en het bestuur der wingewesten; 6. Rome en de Romeinsche wereld bij het einde der Republiek.
De tweede afdeeling omvat het Keizerrijk, bl. 267-360: 7. algemeene beschouwingen over de éénheid en de karaktertrekken van het Keizerrijk openen dit tafereel; 8. de vorming der Romeinsche éénheid, die verwezenlijkt is door de Constitutie van antoninus (of een der andere Keizers, zie bl. 284, noot), waarbij het burgerregt aan alle de onderdanen des Rijks is verleend; 9. het burgerlijk regt; 10. het volken-regt; 11. internationale betrekkingen, in koophandel, zeevaart en aardrijkskundige kennis; 12. godsdienstige éénheid, verwezenlijkt in de aanneming der Christelijke godsdienst.
De derde afdeeling eindelijk behandelt zeer uitvoerig, bl. 371-515, de Romeinsche letterkunde: 13. in betrekking tot de Grieksche; 14. de Romeinsche dichters; 15. geschiedschrijvers enz.; 16. de wijsbegeerte; welk laatste boek besloten wordt met eenige opmerkingen omtrent de wijsbegeerte der oude wereld in 't algemeen, waarvan het besluit zeer merkwaardig en treffend is: ‘Ainsi la philosophie ancienne, de son propre aveu, ne pouvait pas remplacer les croyances qu'elle avait ruinées. Les progrès de la raison humaine conduisirent l'antiquité jusqu'aux limites du Christianisme; les philosophes enseignaient l'unité de Dieu, la fraternité, l'égalité, la charité même; pourquoi ne se sont-ils pas unis à prêcher ces vérités? Ils étaient frappés d'impuissance par leur génie aristocratique, étroit, égoïste. La vérité qui n'est communiquée qu'à quelques élus les remplit d'orgueil et leur fait jeter un regard de dédain sur les classes nombreuses, placées au-dessous d'eux par la faiblesse de leur intelligence. Les philosophes ne sentaient en eux aucun besoin d'agir sur les masses, de se mettre en communion avec l'humanité; l'orgueil de la science étouffait l'amour; la charité seule pouvait faire des apôtres. C'est donc avec une profonde intelligence des besoins de l'humanité que le Christ

{==695==} {>>pagina-aanduiding<<}
exalta les pauvres d'esprit: là il ne rencontrait pas l'orgueil qui isole, mais la charité qui unit. L'oeuvre devant laquelle les philosophes avaient reculé, fut exécutée par des pêcheurs.’ p. 513.
Dit geheele werk wordt besloten met eene Conclusion over den val der oude wereld, p. 515-523. Eene aanteekening omtrent betrekkingen welke de Romeinen met China zouden gehad hebben, p. 525 en volgg., vindt men ten slotte.
Ofschoon dit werk dus op zich-zelve een goed geheel vormt, is het slechts een gedeelte van den verbazenden arbeid, dien de geleerde Schrijver zich heeft voorgesteld: immers, hij zal ook de middelëeuwen en de nieuwe geschiedenis op gelijke wijze behandelen. Wil men een kort overzigt van hetgeen men daarvan nog te wachten heeft, indien de Schrijver zijne taak mag ten einde brengen, men leze daaromtrent in de Préface, p. vii, nog het volgende: ‘L'esclavage minait l'antiquité: épuisé matériellement et moralement, le monde recoit une vie nouvelle par l'Invasion des Barbares et le Christianisme. L'unité existe en germe dans le dogme chrétien, mais la religion n'a pas la puissance de l'organiser dans l'ordre civil. L'idée d'une monarchie universelle suivit à la chute de Rome: à côté de la Papauté s'élève l'Empire. Un Dieu, un Pape, un Empereur, telle est la plus haute expression de l'unité que la société chrétienne ait conçue. L'unité du moyen-âge n'est qu'apparente; la souverainité est morcelée à l'infini; les liens de la Féodalité sont insuffisants pour associer ces éléments hostiles. Les États particuliers échappent à la souverainité de l'Empire. La division éclate dans le sein même du Christianisme. Mais cette anarchie cache le travail préparatoire de l'unité future, la Formation des Nationalités. La philosophie prépare la Révolution qui promet la paix, et encore une ère
nouvelle. Les Utopistes s'inspirant de ce magnifique élan, annoncent l'association des peuples. Cette utopie est un idéal que le progrès lent mais continu des siècles réalisera.’
Al mogt men deze en andere gevoelens en uitzigten

{==696==} {>>pagina-aanduiding<<}
des Schrijvers ook niet geheel deelen, of zelfs daarvan geheel verschillen, blijft zijn werk altijd hoogst belangrijk en allervoortreffelijkst. Uit het overzigt-zelve, dat wij van zijne studie der Oudheid gegeven hebben, ontwaart men, dat het werk veel meer geeft dan de titel van hetzelve belooft. Het werk is eene pragmatische beschouwing van de geheele geschiedenis, doch bewerkt met het bepaalde doel om de betrekkingen der volken en tijden onderling in een helder daglicht te stellen. Als zoodanig heeft het eene blijvende wetenschappelijke waarde, en verdient het eene eervolle plaats in elke geleerde boekverzameling; maar het levert ook voor alle beminnaars van de geschiedenis eene alleraangenaamste en hoogst nuttige lectuur op, die zich, naarmate van den wetenschappelijken trap der lezers, òf tot de tekst bepalen kan, òf zich tot de veelvuldige aanteekeningen kan uitstrekken.

Broederliefde of de zegepraal des Evangelies. Een vaderlandsch verhaal voor Neêrlands jongelingen en jonge dochters. Met gekleurde platen. Te Haarlem, bij J.J. van Brederode. 110 bl. f :-60.

Een onderhoudend verhaal uit den wegstervenden avond des Heidendoms en den vroegen morgen des Christendoms onder onze Friesche vaderen. Het is bevallig ingekleed, ofschoon wij wel gewenscht hadden, dat de Verteller het jeugdig geslacht wat meer van de zeden en gebruiken der oude Friezen hadde verhaald. Wij bevelen het ouders en onderwijzers aan, die hunne kinderen of scholieren iets degelijks in de handen willen geven, waarbij de geest verhelderd en het jeugdig gemoed niet door valsch genot overprikkeld, maar voor den indruk van het ware en schoone geopend wordt.






{==697==} {>>pagina-aanduiding<<}

Boekbeschouwing.

Verhandeling over Erasmus als Nederlandsch Kerkhervormer, door B. Glasius, Predikant te Geertruidenberg. Bekroond bij het Haagsche Genootschap tot verdediging van de Christelijke Godsdienst. Te 's Gravenhage, bij de Erven Thierry en Mensing. 1850. In gr. 8vo. 387 bl. f 3-90.

Verscheidene jaren had het Haagsche Genootschap vruchteloos uitgezien naar het antwoord op zijne uitgeschreven prijsvraag ‘over erasmus als Nederlandsch Kerkhervormer.’ Misschien heeft de vraag er toe bijgedragen; want zoo als zij daar ligt, lokt zij niet een onderzoek uit, of erasmus op den naam van ‘Kerkhervormer’ aanspraak heeft, maar zij beslist vooraf, dat hij dat is. Daarbij komt nog, dat zij hem voorstelt als ‘Nederlandsch’ hervormer, hetwelk hier altoos dubbelzinnig is. Maar de gewoonte wint veld, dat men eene stelling opwerpt, en die tot een axioma ijkt, en daarop eene leer optrekt, en op die leer wijst, alsof zij een gebouw ware op eene rots gebouwd, en dan veel en velerlei er aan vastmaakt, hetwelk anders als onhoudbaar zou worden ter zijde gelegd. Zoo spreekt men van eene Nederlandsche rigting, die niet alleen haar begin nam, maar ook in volle leven zich openbaarde, toen er historisch nog aan geen eigenlijk Nederlandsch, zoo als wij dit opvatten, te denken was; toen b.v. aan Groningen en Zwol nog vreemd was hetgeen in Holland of Zeeland gebeurde, terwijl de nabijheid van Duitschland daar niet minder invloed uitoefende, dan Bourgondië en België in Utrecht en Holland. Ook vergete men niet, dat er bij het gemis van eene volkstaal in geschriften, en het gebruik van het Latijn als boekentaal, in verband met de eenheid van kerkvormen en dogmata, in het kerkelijk en wetenschappelijk Europa een zeker kosmopolitisme bestond, dat verloren ging,

{==698==} {>>pagina-aanduiding<<}
toen men begon in de volkstaal te schrijven, en dat de scheuring in de kerk de afscheidingen van nationaliteit en volksrigting scherper deed uitkomen. Wie de geschriften van gerson en tauler leest, zal er niet ligt den landäard der Schrijvers in ontdekken. Vanwaar anders, dat verschillende Natiën zich ‘de imitatione christi’ toeëigenen.
De Heer glasius echter heeft niet geaarzeld de vraag op te vatten, zoo als hij meende, dat zij opgevat moest worden, om voor eene voldoende beantwoording vatbaar te zijn. Hij heeft het eermetaal behaald, en dit zal niemand van zijne lezers verwonderen. Aan Bestuurderen van het Haagsche Genootschap komt de eer toe, van minder gelet te hebben op hetgeen zij misschien gewenscht hadden te ontvangen, dan op het voortreffelijke dat hun is aangeboden.
De Schrijver is voor zijne regters opgetreden, wèl toegerust in het bezit der onmisbare bronnen. Hij beschouwt erasmus op het standpunt, waarop hij zich bevond, en zoo als hij zich daarop bewoog. Het schijnt ons toe, dat met zijn antwoord het vraagstuk in de hoofdzaak althans gesloten is.
Men moet de hervorming niet beschouwen als een op zich-zelf staand feit. Zij lag in den voortgang der ontwikkeling van het godsdienstig, maatschappelijk en wetenschappelijk leven en streven. Alleen de wijze, waarop zij zich eensklaps deed hooren, de aanleiding, die haar als eene uitbarsting, of schier als eene ontijdige geboorte te voorschijn riep, was toevallig, en van dien aard, dat zelfs mannen, die met weerzin het bederf in de Kerk gadesloegen en een fakkel in de hand namen, om het verkeerde bij te lichten, zich konden verklaren tegen een in hun oog onstuimig verzet, dat veeleer met eene omwenteling dreigde, dan eene hervorming aankondigde.
Het Pausdom begon zich met de meeste vormen der hiërarchie te overleven, en de versterving openbaarde zich, behalve in veel anders, in het zedelooze leven, zoo wel in het Vatikaan, als in de kloostercellen, tot zelfs in het priesterlijke huis. Het nieuwe, hoogere Gods- en

{==699==} {>>pagina-aanduiding<<}
zelfbewustzijn ontwikkelde zich in de maatschappelijke vorming, en in de beoefening van kunsten en wetenschap, bij het licht van het Heilig Woord, dat met elken dag helderder stralen wierp over den volkszin. Vele individuële pogingen om de waarheid te doen hooren, vereenigden zich tot ééne stem in hem, in wien de volle behoefte des nieuweren levens zich uitsprak. Hij was het orgaan, dat zijnen tijd den schok gaf, die aan de eene zijde de hervorming ten voorschijn riep, en aan den anderen kant hen te wapen deed snellen, die bij hare zegepraal alles hadden te verliezen.
Voor die beweging deinsden zij terug die de Kerk op het papier wilden verbeteren, als ware zij eene afgetrokken gedachte. Zij stonden tegenover of naast de hervorming in eene valsche stelling. Zij hadden te veel gezien, om zwart wit te noemen; te veel gesproken, geschertst en gespot, om 't geen zij aan minachting hadden prijs gegeven, in bescherming te nemen; en toch ging de monnik van Wittenberg te ver, om hem van uit hunne rustige studeerkamer te volgen. Daar kwam nog bij, dat hij de hervorming begon met eenen strijd tegen zich-zelven en de zonde in zijn gemoed; terwijl zij, door hun schoonheidsgevoel geleid, zich aan pelagius overgaven, in wier armen de gansche Kerk zich geworpen had. Terwijl luther zich verontrust de vraag voorlegde: ‘Wat moet ik arme zondaar doen, om behouden te worden?’ vroeg erasmus met innig zelfbehagen: ‘Wat moet ik doen om het ware en schoone in de Heilige Schriften te vinden?’ Wie van beiden kon dan hervormer zijn? - Erasmus kon worden en zijn, wat glasius toont, dat hij geweest is.
Om de eigenaardige denk- en handelwijze van erasmus ten aanzien van de Kerkhervorming te doen kennen, volgt hem de Schrijver in de verschillende tijdperken zijns levens. Hij begint met hem na te gaan ‘in zijne denk- en handelwijze omtrent de verbetering van Kerk en Godsdienst vóór het optreden van luther en zwingli, of tot den jare 1517.’ En als hij zijne beschouwingen over de verkeerdheden in de geestelijkheid, in de godgeleerde

{==700==} {>>pagina-aanduiding<<}
wetenschappen, in de toepassing van de leer des Christendoms, en over het rampzalige der godsdienstige opleiding van het volk uit 's mans eigen geschriften heeft voorgedragen, geeft hij aan: ‘de wijze, waarop, en de middelen, waardoor, naar erasmus denkwijze, vóór het optreden van luther, de in Kerk en Godsdienst bestaande gebreken behoorden verbeterd te worden.’
Erasmus was warsch van eene omwenteling. Hij duldde nog liever de slechtste regering, dan den schrik van hare omverwerping. Hij verbeeldde zich, dat de Kerk zich in en door de Kerk verbeteren kon, en wel op den grondslag van eene echte, vrije, wetenschappelijke bijbelstudie, gepaard met eene smaakvolle beoefening der oude letterkunde (⋆). Goed gezien voor de studeerkamer; maar ook in het maatschappelijk leven? Hij voorzag niet, dat het Hof van Rome tegen bijbellezing onder het volk in de landtaal krachtdadige hulpmiddelen bij de hand heeft. Men denke slechts aan de bullen tegen bijbelverspreiding. Hij koesterde de overtuiging, dat hetgeen hem gevormd, tot vrijzinnig inzien, tot Christelijk leven geleid had, ook anderen tot dezelfde hoogte zoude opvoeren. Hetzelfde meende ook luther; maar omdat hij begonnen was met strijd te voeren tegen de zonde (en het Christendom is, negatief genomen, niet anders dan strijd tegen het kwade), werd hij hervormer; terwijl erasmus op verbetering bleef speculeren, doch de hand niet aan het zwaard des geestes sloeg.
Wat onze Rotterdammer vóór het optreden van luther deed ter verbetering van Kerk en Godsdienst, in verband met zijne denkwijze aangaande hare noodzakelijkheid en omtrent de middelen daartoe aan te wenden, beschouwt de Schrijver met een ruimen blik. Hij wijst bij voorkeur op zijne zedekundige geschriften, die op eene verbetering in de praktijk uitgaan, en op zijne uitlegkundige werken, die bovenal over het Nieuwe Testament een nieuw en helder licht werpen. Waardig en gepast

{==701==} {>>pagina-aanduiding<<}
worden de bijzondere verdiensten van erasmus als uitlegger gehuldigd. Overigens toont glasius niet alleen dat zijn held in den eigenlijken zin van het woord geen dogmatische theoloog was, maar geeft ook de reden aan, waarom hij, zoo als hij was, 't niet zijn kon.
‘Erasmus ontstak de fakkel in het gebied der Godgeleerde wetenschappen, en wel de heldere fakkel van echte bijbelstudie, van gezonde kritiek, van gegronde exegese, bestraald door den glans der oude letterkunde. Met deze aan de hand trad hij in de geleerde wereld op en toonde niet alleen de gebreken, die aanwezig waren, maar ook wat in de plaats gesteld moest worden en hoe. Met die fakkel trad hij in het gebied der zedekunde, hier goeden smaak aankweekende, dáár het gevoel voor het ware en schoone ontwikkelende, ginds de lessen der Heilige Schrift tegen ondeugd en vóóroordeel overstellende, overal Humanist in den echten zin des woords; maar overal ook aan ééne rigting, de Bijbelsche, getrouw. Er was te dezen aanzien en in het aanwenden van middelen ter verbetering, overeenstemming tusschen zijne denk- en handelwijze. Godsdienst en Kerk behoefden verbetering; maar het licht des Nieuwen Verbonds was door hem weder ontstoken, helder en verkwikkend zou het stralen, en de duisternis.... zou zij voor dat licht niet wijken?’
Nu heeft glasius zijne lezers op de hoogte gebragt om het begrip en den omvang der door erasmus in Kerk en Godsdienst, vóór het optreden van luther, noodzakelijk geachte verbeteringen, uit zijne geschriften en handelingen op te maken. Het blijkt uit de stukken, dat erasmus het ware denkbeeld van eene Christelijke Kerkhervorming, als terugbrenging van het Christendom, Christelijke leer en Kerk tot het oorspronkelijk Apostolisch beginsel niet in zich had opgenomen. Vandaar dan ook dat glasius hem ingewikkeld nu reeds als hervormer moet laten glippen, doch hem als verbeteraar opvangt, die het bestaande niet afbreekt, maar zedelijk zuivert en reinigt.
Nu treden wij een tijdperk binnen van krisis, waarin

{==702==} {>>pagina-aanduiding<<}
de gebeurtenissen-zelve zullen uitspreken wat erasmus gewild, wat hij niet gewild heeft. In het Tweede Hoofdstuk legt de Schrijver zijne denk- en handelwijze bloot ten aanzien van eene door hem noodzakelijk geachte verbetering in Kerk en Godsdienst, tot het jaar 1524. Glasius kent zijnen man, en stelt hem zóó in den dag, dat ieder lezer hem, wij zouden bijkans zeggen, door en doorziet. Die verdienste heeft aanspraak op hoogen lof; want het is geene gemakkelijke taak bij een man die zich behoedzaam wist te verbergen. De Schrijver heeft hem juist getroffen in zijne wijze van zien, denken en handelen bij het uitbreken der hervorming. Het lag in den aard van erasmus en op den weg, dien hij ingeslagen was, dat hij niet tegen luther optrad, evenmin dat hij met den koenen Wittenberger de handen ineensloeg; maar dat hij, zoo als hij-zelf dit uitsprak, zich zoo veel mogelijk onpartijdig hield, om voor de herlevende fraaije letteren werkzaam te zijn. De hevigheid van den monnik stootte zijne humaniteit af, en de betrekkingen die hij met hooggeplaatste mannen had aangeknoopt breidelden zijne tong. Eindelijk moest hij willens of onwillens in het strijdperk, en zijne zucht tot onzijdigheid en beleefdheid bragt hem in eene valsche stelling, en deed hem een mikpunt worden, waarop van weerskanten pijlen van afkeer en vijandschap, haat en verachting werden afgeschoten. En toch doet glasius zien, dat hij niet terugweek van de door hem gekozen baan. Hij volgt hem op den voet, in de eerste plaats wijzende op zijne blijvende, zelfs klimmende overtuiging van de gebreken in Kerk en Godsdienst, waarbij tevens zijn in meer dan één opzigt afwijken van de gewone Kerkleer in het oog springt; vervolgens hoe en waardoor hij die gewenschte verbetering tot stand wilde brengen; eindelijk op hetgeen hij daartoe, getrouw aan zijn
hervórmingsbeginsel, gedaan heeft.
Uit de vergelijking met zijn vroegeren arbeid blijkt, dat erasmus vooruitging, ofschoon de omvang van zijn hervormingsdenkbeeld niet ruimer was geworden. Hij bleef hervormer der zeden en, bij toeneming, der leer;

{==703==} {>>pagina-aanduiding<<}
maar hoewel hij de hiërarchen niet spaarde, de hiërarchie-zelve was onkwetsbaar in zijne oogen: hoe zou hij dan aan hare hervorming hebben kunnen denken?
Het Derde Hoofdstuk, dat erasmus doet kennen bij en na zijn schrijven tegen luther, als tot aan zijn dood der Roomsche Kerk getrouw, en toch aan de zaak der Hervorming bevorderlijk, begint met hem tegen den kampioen der Hervorming op te voeren. Een ongelukkig spiegelgevecht waardoor twee mannen tégen elkander verbitterd werden, die elkander ten minste hadden moeten verdragen. Nu staarde erasmus, wiens humaniteit onder de forsche slagen van den Herkulischen Wittenberger bezweek, de Hervorming en haar onwederstaanbaar orgaan, tamelijk barsch in het aangezigt, uit vreeze, dat de Hervorming zou vernietigen, wat hij voor haar onfeilbaar middel en oorzaak te gelijk hield: de beoefening der fraaije letteren. Hij meende de barbaarschheid in aantogt te zien om de ontstoken fakkel te blusschen. Hoe geheel anders zou hij nu oordeelen, als hij de uitkomsten van de beoefening der fraaije letteren in Italië, waar zij in zijnen tijd zoo heerlijk bloeiden, en den strijd voor Gods woord in het Protestantsche Duitschland, met beider gevolgen op volksverlichting en beschaving konde gadeslaan en onderling vergelijken. Maar wij willen niet onbillijk zijn, en beoordeelen hem slechts op zijn standpunt, en zeggen dan met glasius: ‘Erasmus was de man der wetenschap, Humanist in den vollen zin des woords, de vriend van vrede en rust, tot in het overdrevene voorstander van beschaafde zachtmoedigheid; de veel redenerende, bij wien de uitspraken van een scherpzinnig vernuft hoog golden, die wel de waarheid zocht, maar niet altijd overtuigd was haar gevonden te hebben. Luther verachtte de wetenschap niet, maar, gelijk zij bij erasmus in vele opzigten hoofdzaak was, achtte hij haar slechts het middel om tot de hoofdzaak te komen. Hij was de man der Godsdienst, bij wien
deze boven alles gold, de vriend der waarheid, welke hij overtuigd was te kennen en die hij om lief noch leed verloochenen wilde, vol vuur en geestdrift niet slechts het koele verstand, maar

{==704==} {>>pagina-aanduiding<<}
[ook] het warme hart raadplegende, den indruk volgende, die de gebeurtenissen op hem maakten, en door dezen en zijn minder verfijnd, maar warm gevoel geleid, evenzeer in scherpe woorden en met forsche wapenen zijne vijanden aantastende, als hij in kinderlijken toon aan zijn zoontje over gouden tuinen schreef. Erasmus ontweek, luther zocht het gevaar. Gene had de waarheid lief, maar zich voor haar te laten verbranden, dat wilde hij niet; deze trok naar Worms, al ware het noodig daar zoo vele duivels, als er pannen op de daken waren, te bestrijden. Naast den Bijbel, luther boven alles dierbaar, lagen bij erasmus: plato, demosthenes, cicero, quinctilianus. In erasmus leefde de geest der Classici, in luther sprak de ruwere, maar krachtige geest der jeugdige zestiende eeuw. De een arbeidde meer voor Geleerden, de ander voor allen. Erasmus was een schitterend genie; luther overtrof hem in gemoedelijken, Christelijken zin. Bij genen woog de liefde, wel eens zwakke liefde, bij dezen het geloof het zwaarste. Onze landgenoot was scepticus; de Duitscher dogmaticus; de een zocht naar de waarheid, terwijl de ander haar meende gevonden te hebben. Het mag dus gezegd worden, dat onze geleerde van het ontkennende, de Saksische Hervormer van het stellige uitging. Erasmus werkte, volgens luther, door het zoeken van uitwendigen vrede, hartelijke belangstelling in de godsdienst tegen, en, naar zijne overtuiging, mogt die vrede niet ten koste der waarheid gekocht, maar deze moest integendeel tot den dood toe beschermd worden, al ware het, dat de geheele wereld er door in onrust zou komen, ja, zelfs in eenen afgrond of in het niet verzinken. Onze landgenoot had in zijn langdurig leven een aantal hoog geplaatste
vrienden en begunstigers verkregen, tegenover welker meening hij in geene vijandige houding wilde staan; luther werd door den loop der gebeurtenissen gedurig voortgedreven. Waar de Hollander... te veel op aller vriendschap en welwillendheid jagt maakte, en, zoo als uit menige plaats zijner brieven blijkt, vreesachtig terugdeinsde, daar trad de Duitscher met open visier de kamp-
{==705==} {>>pagina-aanduiding<<}
plaats in, niet vragende, of hij Paus of Keizer moest bestrijden, zoo zijn strijd slechts voor de zaak van christus ware.’
Met dit al bleef erasmus op zijn standpunt overtuigd van de gebreken, die de Kerk besmetteden. Glasius geeft de middelen op, door welke hij zijn doel trachtte te bereiken.
Zeer gelukkig ontwikkelt de Schrijver het eigenaardige van erasmus denk- en handelwijze. Ja, zoo en niet anders was het. Ieder zal toestemmen, dat hij zijnen held goed begrepen heeft, terwijl hij aldus hem schetst:
‘Erasmus ijvert voor de Christelijke waarheid en wijdt er zijne beste levenskrachten aan toe om haar uit den slaafschen band, waarin haar de schoolgeleerdheid der middeleeuwen geslagen had, te bevrijden; maar hij zelf kan zich niet volkomen losmaken van de keten des kerkelijken gezags:
Erasmus noemt zich den trouwen vriend en zoon der Kerk, maar toont openlijk hare gebreken aan:
Erasmus kent en peilt de wonden der Kerk, maar hij aarzelt het krachtige geneesmiddel, dat noodig is, toe te dienen:
Erasmus wil het oude, dat eeuwen lang geëerbiedigd is, niet in eens verdrongen, ja zelfs, zoo het slechts eenigermate kan geduld worden, voor het oogenblik bewaard hebben, en toch verdedigt en bevordert hij, meer dan iemand vóór hem, het nieuwe:
Erasmus toont eene dralende, aan krachteloosheid, zelfs aan onöpregtheid grenzende behoedzaamheid, en op het veld der uitlegkunde en wetenschap beweegt hij zich vrij en onbelemmerd:
Erasmus kent en gevoelt al de waarde der Christelijke vrijheid, waartoe hij met zoo groote inspanning werkt, maar hij blijft halverwege staan, in plaats van paulus les na te volgen: “wordt niet wederom met het jok der dienstbaarheid bevangen”:
Erasmus is de gelukkige, de grootste voorbereider der Hervorming, maar weigert zich aan haar, toen zij geboren was, aan te sluiten:

{==706==} {>>pagina-aanduiding<<}

Erasmus betuigt met trouw en eerbied voor Rome bezield te zijn, en hij treedt niet met al zijne magt als kampioen voor hetzelve in de ure des gevaars op:
Erasmus wil bevredigen en verzoenen, maar in de wijze waarop hij dit tracht, stoot hij beide partijen, door beiden gelijk te geven en door gemis aan kracht, van zich af. Het eigenaardige van erasmus karakter, van zijn geheele denk- en handelwijze, bijzonder ten aanzien der Kerkhervorming, was... het tegenstrijdige, dat er in heerschte.’
Langs dezen wèl gebaanden weg nadert de Schrijver de uitkomst van zijn onderzoek, en hij is met der daad bevoegd oordeel te vellen. Zijne mededeeling van den lof en de berisping aan erasmus van Roomschen en Protestanten, ten deel gevallen, getuigt van zijne onpartijdigheid; want hij laat inderdaad allen spreken, zoo als elk hunner erkennen zou gesproken te hebben. Zijn eigen uitspraak is gematigd, mild en vol waarheid, in de hoofdzaak, waarop alles aankomt. Hij erkent het gebrekkige, dat er gelegen was in den toestand, waarin erasmus verkeerde en in de rigting zijner loopbaan. En wat is nu het resultaat? Kan erasmus hervormer genoemd worden? Zoo als glasius hem in het licht heeft gesteld, en zoo als hij op 't voetspoor van den scherpzinnigen royaards de Hervorming bepaalt, is het uitgemaakt, dat hij op dien naam geen aanspraak heeft, en, indien erasmus-zelf zijne stem kon doen hooren, hij zou, waarschijnlijk, ook niet dien naam verkiezen te dragen; maar aannemen wat hem in dit werk wordt toegekend. Wij zijn het met den Schrijver eens, dat erasmus als voorbereider der Hervorming eenig is, en ver verheven boven anderen zijner tijdgenooten, die haar mede hebben voorbereid; als hervormer heschouwd, ware hij zwak en dubbelzinnig. Wat hem in het eerste geval als deugd toegerekend, ten minsten als verschoonlijk toegegeven kan worden, zou eene smet worden, wanneer men hem als hervormer wilde verheerlijken.
Even als de eerste is de tweede afdeeling rijk in zaken en gedachten. De Schrijver onderzoekt daar, in hoe

{==707==} {>>pagina-aanduiding<<}
verre de eigenaardige denk- en handelwijze van erasmus ten aanzien eener verbetering in Kerk en Godsdienst enz. gezegd kan worden haren grond te vinden in zijn aanleg en karakter, als Nederlander.
Hij begint met de redenen na te gaan, uit welke die denk- en handelwijze met betrekking tot zijnen bijzonderen aanleg en toestand verklaard kunnen worden. Op den voorgrond plaatst hij zijn wèl getroffen, inwendige beeldtenis. De beschouwing er van doet hem opmerken, wat zich tegenstrijdigs en minder gelukkig in zijn karakter openbaart. Dat verzwijgt hij niet, maar plaatst het als eene schaduw, die het ligchaam, dat ze afwerpt, wel scherper doet uitkomen, doch niet benadeelt.
Uitmuntend schetst hij hoe erasmus, door zijne wetenschappelijke vorming en ontwikkeling, door 't bestuderen der oude Grieken en Romeinen, en der Heilige Schrift zijn standpunt in den tempel der Muzen, en in den boezem der Kerk bereikt had, en als van zelf er toe geleid werd om afkeerig te worden van godgeleerde twisten, terwijl zijne geliefkoosde rustige Letteroefeningen hem te na aan het hart lagen, om zijn hem dierbaren tijd aan die twisten te besteden. Bovendien vreesde hij, dat de ontstane geschillen allernadeeligst zouden terugwerken op de beoefening der wetenschappen, onverschillig welke partij de bovenhand behield. Hij had wel de geschiktheid om eene Hervorming voor te bereiden, maar gevoelde zich belemmerd zelf als hervormer op te treden. Hij mogt in stilte het werk van luther aanzien, maar kon hem niet helpen. Hij had gezaaid, maar luther dreef den ploeg ook door zijn zaaisel heen. Zoo er nog iets ontbreken mogt om ons het gedrag van erasmus op te lossen, glasius doet den toestand en de omstandigheden, waarin hij geplaatst was, optreden, en ieder, die leest wat hij er van zegt, zal toestemmen, dat er meer geestkracht toebehoorde, dan waarop erasmus roemen kon, om zich los te scheuren uit de teedere banden, die hem aan de hoogst geplaatste mannen in Kerk en Staat boeiden. Er er komt nog bij, dat die losmaking den hoog begunstigden, geëerbiedigden man met den smaad van

{==708==} {>>pagina-aanduiding<<}
ontrouw en ondankbaarheid zou beladen hebben. Het is waar, er staat geschreven: ‘Wie vader en moeder meer lief heeft dan mij, is mijns niet waardig,’ en wij roemen elk in wien dit woord eene waarheid wordt; maar er staat ook: ‘Wie zonder zonde is werpe den eersten steen’, en wij gelooven niet, dat de eer van den grooten Rotterdammer gevaar loopt onder eenen steenhoop van veroordeelingen bedolven te worden.
Nu vraagt de Schrijver, of 't karakter en de aanleg van erasmus als Nederlander op zijne denk- en handelwijze invloed hebben gehad. Hij behandelt wat bepaaldelijk door Nederlanders is gedaan, en hoe zij medegewerkt hebben tot verbetering der Kerk, en tracht daarna een antwoord te geven op de vraag: ‘of dat streven naar Hervorming, in zijne bijzondere rigtingen en in zijn eigendommelijk beginsel, even als in de wijze, waarop het plaats vond, waarlijk en bij uitsluiting echt Nederlandsch mag genaamd worden? Door te onderzoeken, vooreerst, of het Nederlandsche streven naar Hervorming eigenaardige trekken draagt, die het van dat van uitlanders onderscheiden; ten tweeden, of er in dat streven overeenstemming zij met het nationale karakter.’ Hij kan niet ontkennen, dat de hoofdrigting van het streven naar hervorming op grond van bijbelstudie niet aan één enkelen landaard eigen was; maar hetgeen zich als zuiver Nederlandsch voordoet, acht hij gelegen te zijn in het praktikale, werkzame, in het leven grijpende, met kalmte en bedaardheid voortgaande; terwijl de anti-hiërarchische rigting geheel ontbrak, en het dus, bij 't verzet, tegen zedelijke gebreken, verdraagzaam bleef omtrent de vormen der Kerk; zijne sterkte vindende in praktikale bijbelstudie en de algemeenmaking van het woord Gods onder het volk. Dit karakteristieke past de Schrijver toe op erasmus, en hij ontmoet tusschen beiden volkomen overeenstemming.
Het doet den Schrijver eere aan, dat hij de bedenkingen, tegen deze opvatting gemaakt, niet verzwijgt. Het komt ons echter voor, dat ten aanzien van die bedenkingen de Schrijver niet geheel vrij is van eenzijdig-
{==709==} {>>pagina-aanduiding<<}
heid. Of waren, om anderen voorbij te gaan, luther en calvijn niet hoogst praktisch. Men leze luthers kleine Katechismus; men beschouwe hem als schoolhervormer! En dan calvijn te Genève! Wat anders dan praktisch gemoedsleven, door bijbelstudie gevoed, - hij was doctor biblicus, - dreef luther niet tot verzet tegen de Hiërarchie, maar tegen praktische misbruiken. De Rijksdag van Augsburg getuigt, dat de Duitsche Protestanten zeer gemakkelijk zouden te vinden zijn geweest in het behouden van hiërarchische vormen, indien maar geringe eischen van kerkverbetering waren toegestaan. Erasmus woonde met vóórliefde in Duitschland en leefde als een kosmopoliet, als iemand, die iedereen toebehoort. Gelukkig evenwel, vermindert dit bepaalde gezigtspunt van den auteur niets aan de waarde van zijnen arbeid.
Minder verschillen wij van hem als hij onderzoekt, of de invloed, welken erasmus op de Nederlandsche Kerk gehad heeft, zij voortgevloeid uit eene natuurlijke overeenstemming der Nederlanders met dezen hunnen landgenoot; want het spreekt wel van zelf, dat al verkeerde hij doorgaans buiten 's lands, evenwel zijne afkomst, zijne betrekkingen in het vaderland, zijne geleerdheid en zijn roem hem in Nederland niet alleen een bestendig aandenken waarborgden, maar ook den weg baanden tot eenen invloed, die diep ingrijpen moest en langdurig stand houden en voortwerken.
Eerst werpt hij een blik op zijnen invloed op de Nederlandsche Roomsch-Katholieken, in deszelfs oorsprong en gevolgen beschouwd met betrekking tot den tijd vóór en dan ná de Hervorming. De beschouwing van het eerste tijdperk bevat vier hoofdpunten. De gebreken van Kerk en Geestelijkheid werden door hem meer algemeen en juister bekend; velen drongen naar zijn voorbeeld op verbetering aan; velen bleven, ook op zijn voorbeeld, aan der voorvaderen eeredienst getrouw; en zijne opwekking tot zachtmoedigheid en gematigdheid ging niet verloren.
Minder zigtbaar, maar even zeker is de invloed van den Erasmiaanschen geest op latere tijden. Bedachtzaam

{==710==} {>>pagina-aanduiding<<}
doet glasius dit uitkomen in den heerschenden afkeer van het monnikenwezen, en de Jansenistische rigting, door Roomsche overmagt onderdrukt. Er had nog kunnen worden bijgevoegd, dat het Nederlandsche onder den Roomschen en dus ook den Erasmiaanschen zin later grootelijks moest verloren gaan, door den toevoer van Roomschen uit het buitenland, die de geestelijke ontwikkeling en beschaving ontbeerden, en omdat de parochiën grootendeels bezet werden door Brabandsche geestelijken, wier geest onder den Oostenrijkschen domper was uitgedoofd.
In het Tweede Hoofdstuk wordt erasmus veelzijdige invloed op de Hervorming in ons Vaderland en op de Nederlandsche Hervormde Kerk beschouwd, zoodat wij zien, hoe die invloed op de voorbereiding der Reformatie in Nederland werkte; hoe die hare eerste vrienden stemde, en aan de Nederlandsche Hervormde Kerk eene bepaalde rigting gaf. Terwijl hij uit deze historische voorstelling opmaakt, dat die invloed uit zijn karakter en aanleg als Nederlander is te verklaren.
Met veel genoegen hebben wij dit onderzoek gevolgd. Het zij ons echter vergund in bedenking te geven, of de verdraagzaamheid in ons Vaderland niet eene veelwerkende oorzaak had in den handel, die, om zijn algemeen volken-verkeer, de onverdraagzaamheid buitensluit, of zich-zelven vernietigt.
Zoo zijn wij het einde genaderd van dit belangrijk, doorwrocht werk, dat veel hooger lof dan de enkele bekrooning aanbrengt waardig is. Deze verhandeling is een sieraad in de werken van het Haagsche Genootschap, en eene kroon voor den Schrijver. Wij rekenden ons verpligt dit werk van eenen Vaderlandschen Geleerde over eenen beroemden landgenoot meer uitvoerig te behandelen, en hopen, dat de bekwame Schrijver onze bescheidene aanmerkingen niet als onvaderlandsch zal afwijzen. Doch wat daarvan zij, hij mag zich werkelijk verheugen ‘iets bijgedragen te hebben om den man meer en meer te doen kennen, op wiens geboorte en roem Nederland zich nog mag verheffen; maar in wiens vor-
{==711==} {>>pagina-aanduiding<<}
ming, leiding, lotgevallen, denk- en handelwijze wij bovenal de hand eerbiedigen van den grooten Koning der Gemeente, die alles bestuurt en regelt tot het waarachtig en duurzaam geluk Zijner Kerk!’

h.
j.h.s.




Mijne reis van China naar Engeland en door de verschillende landen van Europa in 1849 en 1850, in het belang der Evangelie-verkondiging in China, door Dr. K. Gutzlaff. Uit het Hoogduitsch vertaald door J. Oudijk van Putten. Te Rotterdam, bij W. Wenk en O. Petri. 1851. In gr. 8vo. 72 bl. f :-60.

Men heeft de reize van den nu zaligen gutzlaff door ons werelddeel en vooral door ons Vaderland niet ten onregte een triomftogt genoemd. Zijne verschijning in Europa, dat hij, vijf-en-twintig jaren geleden, van Rotterdam uit, verlaten had, werkte als een electrieke vonk op de gemoederen. Wat was hij dan? Een patriarch, een kerkvorst, in Oosterschen of Westerschen praal? Niets daarvan: - een eenvoudig Zendeling voor de zaak van christus, door menschen uitgeleid; maar toegerust door den Geest der genade, en door de kracht zijns Heeren magtig in woord en daad. Het fel geschokte Europa zag hem met bewondering en opgetogenheid aan, die zich geroepen voelde om in China het licht des Evangelies te verspreiden. Welken indruk heeft 't onthaal dat hij genoten heeft, op hem gemaakt? En wat is zijne gedachte omtrent de aanmerkingen, die hem en zijn werk getroffen hebben? Het reisverhaal, dat wij aankondigen, biedt daar het antwoord op aan.
Bednopt, eenvoudig, maar levendig, heeft de waardige man er in mededegedeeld, hoe hij Engeland, Ierland, Holland, België, Duitschland, Polen, Rusland, Zweden, Denemarken, Oostenrijk, Moravië, Hongarijë in Zevenbergen, Zwitserland, Frankrijk en Italië binnen 't verloop van twaalf maanden tijds bezocht en allerwegen Evan-
{==712==} {>>pagina-aanduiding<<}
gelische Vereenigingen in het belang van China gevestigd heeft.
Dit verhaal legt het gemoed van den Zendeling voor den lezer open. Wij hebben tot ons leedwezen den te vroeg ontslapen gutzlaff noch gehoord, noch gezien, maar, met zijne afbeelding voor ons, gelooven wij, dat allen, die hem hoorden en zagen, als zij dit verhaal lezen, betuigen zullen: ‘Zoo was hij!’ - Hij vertoont er zich in zijne goed- welligt zwakheid, maar nergens en in geen geval verloochent hij het hooge beginsel, dat hem bestuurt. Wie proeven verlangt van zijn geloof, waardoor het ondoenlijke doenlijk wordt, leze en hoore hem zich daarover verklaren. Om het werkje en den man zoo als hij geweest is, eenigzins te doen kennen, kiezen wij het volgende, waaruit men zien kan met welke wapenen hij gewoon was zich tegen zijne bestrijders te verdedigen:
‘Wat ook de tegenstrevers doen of overleggen mogen, om den ijver voor de verheerlijking van christus te onderdrukken, toch zal die ijver om het kruis van christus in China te planten altijd nog vermogender zijn, want hij is des Heeren werk, en ontstond door de magt Zijner oneindige liefde. Wij moeten dan die tegenstanders met moed en volharding het hoofd bieden. Wij hebben een groot, een gewigtig werk te volbrengen. En aan dat werk moeten wij met hartelijk gebed, en in ootmoed, geloof en liefde deelnemen. Strijd voeren willen wij niet, maar daarom schroomen wij toch geenszins, om elken bestrijder met de wapenen der waarheid en der Christelijke overtuiging onder de oogen te zien. Wie echter pogen mogt door laster de groote zaak te benadeelen, moet niet verwachten, dat wij zóó ver het bevel van onzen Heer en Meester vergeten zullen, om hem te antwoorden. Ook is het zulk eene veelomvattende, verhevene, ja goddelijke onderneming, om het oudste volk der aarde als een offer der liefde aan de voeten des Heeren te brengen, dat wij geen' tijd verspillen mogen, door ons met kleingeestige bedenkingen en tegenwerpingen in

{==713==} {>>pagina-aanduiding<<}
te laten. Wij moeten in de liefde, in geduld en ootmoed vast staan, en kampen met de wapenen des Geestes, want anders verbeuren wij 's Heeren zegen, en zouden wij ophouden werktuigen in Zijne hand te zijn. Blijven wij echter in weerwil van allen tegenstand getrouw in de verkondiging des Evangelies, dan zal zich ook jezus christus, de Heer der Heerlijkheid, aan ons niet onbetuigd laten. Wij moeten Zijn werk werken, door Zijne kracht handelen, en het aan Hem overlaten om het voor de oogen der wereld te regtvaardigen, wat wij in Zijnen Naam mogten doen. - Moge dan de ijver voor het heerlijk doel in de Kerk van christus algemeen worden; maar ook ik herhaal het, vergeten wij niet, dat door het gebed alléén wij de overwinning kunnen behalen, en dat het de Geest van God is die de bekeering werkt. Niemand roeme dus in zich-zelven, maar hij roeme in den Heer.
Ik-zelf wensch geheel vergeten te worden, en in den vollen nadruk des woords niets te zijn, en wanneer dus de tegenstrevers mij willen doen voorkomen als het middelpunt, het alles der zaak, bedriegen zij zich volstrekt. Mijn eenig bedoelen is, dat door het geloof in jezus christus alle roem en alle aanbidding den Vader der eeuwigheid worde toegebragt; en met dat doel voor oogen heb ik, beide in Azië en Europa, in opregtheid des gemoeds en in waarheid gearbeid. Heeft de Heer op dit mijn pogen eenigen zegen gegeven, dan behoort Hem daarvoor de eere en de roem.’
Er zal wel geen werkzame vriend der zending naar China meer zijn, die dit verhaal niet reeds gelezen en herlezen heeft. Wie den moedigen, goedhartigen man mogt hebben tegengewerkt, zal het niet onbescheiden vinden, dat wij hem vermanen kennis te nemen van dit geschrift, en 't aandachtig te overwegen. Wij vertrouwen, dat het afsterven van dezen volijverigen verkondiger van de boodschap des heils, allen, die hij heeft opgewekt, om de geestelijke belangen van China ter harte te nemen, met des te meer en heiliger ijver vervulle, en velen die tot heden onverschillig waren, er

{==714==} {>>pagina-aanduiding<<}
aan verbinden zal. Of is het niet een zigtbaar blijk van Goddelijke bestiering, dat de waardige gutzlaff, na in China voor het Christendom zoo veel te hebben gedaan, dat, aan zich-zelve overgelaten, gevaar kon loopen weder verloren te gaan, zoo kort vóór zijn verscheiden, als ware het met eene hemelsche zending naar Europa moest komen, om er aan alle ware vrienden des lichts de instandhouding en voortzetting over te dragen van het groote werk der bekeering, aan hetwelk hij niet lang meer zou mogen arbeiden.
Wij beschouwen dit verhaal als een dierbaar gedachtenisgeschenk van een groot, eerbiedwaardig man, en bevelen beiden het werkje en de zaak, die er in behandeld is, allen Christenen met nadruk aan.




Theokratie en Grondwet; eene reeks van historisch-politische Voorlezingen, door Dr. W.J.A. Jonckbloet, Hoogleeraar te Deventer. Te Deventer, bij A. ter Gunne. 1851. In gr. 8vo. 212 bl. f 2-: (⋆)

Dr. jonckbloet vond zich opgewekt om in eenige openbare voorlezingen te Deventer eene verdediging voor te dragen van den Constitutionelen Regeringsvorm, waaronder wij sedert 1814, doch vooral sedert 1848 leven; en alzoo tevens en opzettelijk te bestrijden hetgene de Heer groen van prinsterer, vooral in zijn werk Ongeloof en Revolutie, doch ook in menige andere kleinere geschriften, en in zijne Advijzen in de Staten-Generaal, herhaaldelijk en onophoudelijk aanvoert, zoowel tegen den geest en de bepalingen onzer Grondwet, als in het algemeen tegen den Constitutionelen Regeringsvorm, zoo als die sedert het laatst der vorige eeuw den vroegeren Feudalen of Absoluten of Onzekeren of Ongeregelden Regeringsvorm in de meeste beschaafde landen heeft vervangen. - Hij doet dit in echt-humanen, liberalen en

{==715==} {>>pagina-aanduiding<<}
vaderlandschen zin, en niet zonder goed gevolg; al is het ook, dat men hem bij het woord mag houden, wanneer hij - al te beleefd en te nederig evenwel - zijne minderheid bij den man, dien hij durft bestrijden, erkent. (⋆)
Hij geeft ons hier zes Voorlezingen. De eerste, bl. 1-30, dient tot algemeene Inleiding. Hij spreekt daar over Staatkundige partijen in het algemeen en in ons Vaderland in het bijzonder. Hij zegt: ‘ik geloof niet ver van de waarheid af te dwalen, wanneer ik die tot drie beperk: de partij der Grondwet, de partij van reaktie, en de Theokratische partij.’ Hierbij en bij hetgeen hij er over zegt, hebben wij eene dubbele aanmerking: 1o. Bij de tweede partij telt hij ook de laauwen in den lande, en zegt toch, dat hij niet lang bij die partij behoeft stil te staan, en van nabij bezien ze hem weinig gevaarlijk voorkomt. Maar die partij - zoowel de stellig misnoegden en reaktionairen, als de laauwen en zoogenaamde stillen in den lande - is maar al te zeer geneigd of vatbaar, om zich aan de Theokratische partij, met haar dringen en krachtspraak en dreigen en betuigen en schijnbetoogen, aan te sluiten, of zich er door te laten innemen of imposeren. (†) 2o. Hij vermeldt niet de Radicalen, de driftige Democraten, die ook onzen tegenwoordigen Regeringsvorm zouden willen verwarren en omwentelen tot eene volslagen Democratie. Wel is waar, zijn er, God dank! van dezulken slechts weinigen hier te lande, en is hun aantal zelfs niet noemenswaardig; zoodat ze niet den naam van partij, ja naauwlijks

{==716==} {>>pagina-aanduiding<<}
die van factie verdienen; doch het past de echte Grondwetsgezinden, bij elke gelegenheid te protesteren tegen elke misvatting, waaraan, zoowel de Reactionairen, als vooral ook de Theocraten zich ter goeder of kwader trouw, konden schuldig maken, als wilden de eerste liberalen met zulke war- en woelgeesten en drieste drijvers iets gemeen hebben. Voorts geeft Dr. j. in deze Inleidings-Voorlezing, bl. 16-25, de stellingen op, die hij zich voorneemt te bestrijden, en dan bl. 27-30 zijn eigen plan de campagne.
De Tweede Voorlezing, bl. 31-63, betoogt het onpraktikale der Theokratische Theorie. Wij hebben dit betoog doorgaans met genoegen en toestemming gelezen, en vooral ook hier - gelijk reeds in de Eerste Voorlezing - bewonderd, hoe Dr. j. te huis is in al de veelvuldige geschriften van den Heer gr. v. pr., die zóó onuitputtelijk is om overal zijn elders vroeger gezegde weêr op te halen; zich verbeeldende, naar het schijnt, daardoor aan zijne redites nieuwe betoogkracht toe te voegen. Aan het slot dezer Voorlezing wordt een woord gesproken over het in schijn zelfstandig, doch ook al even Theocratisch stelsel van den Heer van der kemp.
De Derde Voorlezing behelst eene tegenoverstelling - doch eigenlijk eene poging tot bevrediging - der twee uiterste theoriën, van Demokratie en Droit divin. In dit gedeelte heeft de Schrijver (of Spreker) ons minder bevredigd. Gedeeltelijk schijnt hij te veel toe te geven, door de vorming der Burger-Maatschappijën of Staten, volgens de nieuwe leer, eeniglijk af te leiden uit de ontwikkeling en uitbreiding eener enkele Familie, aan wier opperhoofd men dan een blijvend Vaderlijk, of wel Koninklijk gezag toekent - ofschoon daaruit nog geenszins absolute magt zou volgen -; en voorts schijnt de poging tot verzoening wel eenigzins eene spelerij; het Droit divin verwarrende met den onder Gods opperbestuur zich natuurlijk ontwikkelenden loop der menschelijke zaken. Doch zeer goed is bl. 83, 84 aangemerkt, dat de thans geliefkoosde, maar deerlijk misbruikte clausule, bij de gratie Gods, eigenlijk alles behalve Souverein gezag, veel-
{==717==} {>>pagina-aanduiding<<}
min volstrekte oppermagt uitdrukt of medebrengt. (⋆) Trouwens dit doet het ook niet bij de Theocraten zelven: juist ter snede komt ons hier weer ter hand het geschriftjen van Mr. p.j. elout, Aanteekeningen van een Staatsman (enz.) medegedeeld' in een
schrijven aan Mr. g. groen van prinsterer, 1850, en aldaar bl. 12: ‘Hetgeen menschelijkerwijze ingezien onmogelijk scheen, werd door de goede Voorzienigheid beschikt.’ - ‘Ja, (zegt hij) door God beschikt boven bidden en denken, en de Souvereiniteit, door een vrij volk onverdeeld en onherroepelijk opgedragen, was bij uitnemendheid bij de gratie Gods.’ Men ziet, bij (d.i. door) de gratie Gods, is bij hem hetzelfde wat zijn Vader noemde ‘de beschikking der goede Voorzienigheid.’ En wat betreft het Droit divin - onzer Koninklijke Dynastie, hij-zelf erkent de opdracht der Souvereiniteit door het vrije volk (dat zeker niet dacht zich door die opdracht te verslaven); en zoo vermeldt hij-zelf ook bl. 6 hoogendorps gezegde, dat het opdragen der Souvereiniteit aan de Natie behoort. Maar immers de Vorst-zelf, in zijne Proclamatie ter aanvaarding der Souvereinitert, (ald. aangeh. bl. 10) zegt aan het volk: ‘door uw vertrouwen, door uwe liefde tot de Souvereiniteit dezer Landen geroepen enz.’ (†)

{==718==} {>>pagina-aanduiding<<}

De Vierde Voorlezing, bl. 99-133, heeft tot opschrift: Ongeloof, Revolutie, Kommunisme; en levert een zeer goed betoog, dat de hatelijke stelling, door den Heer groen van prinsterer telkens op nieuw herhaald, dat elk Liberaal een Communist is, of bij consequentie worden moet, en elk die niet Dortsch rechtzinnig is, een Pantheïst, d.i. Atheïst, volstrekt onwaar ls. Wat het eerste betreft, weêrlegt hij den Heer groen met deszelfs eigen woorden (aangeh. bl. 115, 116); en eindigt zijn betoog, 't welk wij hier niet verder kunnen nagaan, maar dat bij hem-zelf gelezen moet worden, met de waarlijk Goddelijke uitspraak en vermaning van den Apostel paulus aan de Romeinen Cap. xiv:11, 12, 13.
De Vijfde Voorlezing, bl. 134-170, geeft, onder het opschrift van: Absolute Monarchie en Aristokratie, een goed overzicht van de ontwikkeling van het Nederlandsch Staatsrecht van de vroegste tijden af tot aan het einde der oude Republiek bij de omwenteling van 1795. Dr. j. heeft hier goed gebruik gemaakt van de bekende werken van kluit, j.c. de jonge en wiselius. Ook van deze voorlezing kunnen wij slechts in het algemeen de lectuur aanbevelen.
De Zesde en laatste, bl. 171-212, getiteld: Demokratie en Konstitutionele Monarchie, bespreekt de slooping der oude Republiek, en de Staatsvormen die haar hebben vervangen. In het eerste gedeelte verklaart hij den geest der drie verschillende Staatspartijën in de oude Nederlandsche Republiek, voornamelijk volgens de Drie Voorlezingen van Prof. tydeman, van welke hij zelfs een vrij ruim, doch wij kunnen niet anders zeggen, dan goed gebruik maakt; en hij erkent dit gebruik dankbaar door veelvuldige aanhalingen. Daarna spreekt hij over den geest der nieuwe Constitutionele Monarchie, zoo als die bij de successive Grondwetten van 1814-1848 met eenige verandering in de termen, doch in de zaak zelve onveranderd, uitgedrukt is. Over den bekenden woordenstrijd tusschen de Heeren thorbecke en groen, over kroon en souvereiniteit, spreekt hij bl. 197-199. Wij vinden het evenwel onvoorzichtig, dat hij de tegenwoor-
{==719==} {>>pagina-aanduiding<<}
dige Monarchie, eigenlijk genoemd wil hebben: ‘eene getemperde Democratie’; dit ware een wapen in de hand geven aan de bestrijders der thans zoo gelukkig gevestigde orde van zaken, de Theocraten en Reactionnairen, tegen welke al deze Voorlezingen gericht zijn. (⋆) De naam van Republiek moge steeds nog passend zijn, die van Democratie is het niet; en de Heer j. had beter gedaan, de onderscheiding aan te nemen van den Hoogleeraar heeren, in diens bovengemelde Verhandeling, vertaald uitgegeven door
Prof. tydeman, als Bijlage tot de Drie Voorlezingen.
Wij besluiten ons Verslag met het slot dezer Zesde en laatste Voorlezing, waarin wij wenschen, dat de brave en welmeenende aanklevers van elk der partijen in onzen Staat zich mogen vereenigen (bl. 211, v.): ‘Geene deugd mag in den burgerstaat worden verzuimd; maar eene is er, die wij in de eerste plaats allen op het hart wenschen te drukken: de verdraagzaamheid. Eerbied voor de overtuiging van anderen predikt ook de Grondwet. Maken wij haar vooral hierin tot eene waarheid, dat wij in Kerk en Staat verkregen rechten niet alleen ontzien, maar elke oprechte belijdenis eerbiedigen en achten. Verketteren en in den ban doen, door wien ook, is niet meer van onzen tijd. - Wij weten dat eenheid in veelheid mogelijk is, en dat vele richtingen uitloopen op één doel, het heil des Vaderlands.
Den bloei des Vaderlands te bewerken is arbeiden aan het heil des menschdoms, is ijveren voor de bedoelingen Gods. Houden wij, om dat doel te bereiken, de spreuk der Vaderen voor oogen: Eendracht maakt macht!’




De School en de Kerk. Wenken bij de aanstaande organisatie van het (Lager) Onderwijs. Door J.J. van

{==720==} {>>pagina-aanduiding<<}
Toorenenbergen, Predikant bij de Hervormden te Vlissingen. Te Utrecht, bij Kemink en Zoon. 1851, In gr. 8vo. 34 bl. f :-30.

Reeds meermalen, in dit Tijdschrift en elders, is Referent in de gelegenheid geweest om zijne meening aangaande het te geven Godsdienstig en Christelijk onderwijs op de openbare lage scholen kenbaar te maken. Hevig is de strijd op dát punt, en vele zijn de geschriften omtrent dat gewigtig onderwerp in het licht verschenen. De Eerwaarde Schrijver dezer brochure wil met kracht het regt en den invloed van de Kerk op de school gehandhaafd hebben. Eene school, eene opvoeding zonder Godsdienst is iets: ‘waartegen geheel het gemoed indruischt, en innig smartgevoel drukt velen met den S. ter neder, zoo dikwijls zij dien ergerlijken eisch in Nederland hooren’ (bl. 17). Ref. is het met den Schr. volkomen eens, dat opvoeding zonder Godsdienst onvoldoende en onvolledig is; ja zelfs, dat de school zonder Godsdienst niet is wat zij wezen moet. Maar men moet, onzes inziens, onderscheiden. Ref. schaarde zich steeds aan de zijde van hen (en hij doet het nog), die alle leerstellige Godsdienst van de openbare lagere scholen geweerd willen hebben, omdat zij, en te regt meenen, dat zij daar niet te pas komt. Laat men ze toe, dan geeft ze òf aanstoot aan den andersdenkenden, òf ze wordt zóó flaauw en onbeduidend, dat ze dien naam niet meer verdienen mag. Maar moet dáárom alle Godsdienst van de openbare scholen zijn uitgesloten? Geenszins. De Godsdienst bestaat niet enkel in het aanleeren en gelooven van dogmata, zij eischt ook onderhouding van Gods geboden, een rein en onberispelijk leven. Leer de kinderen liefde tot den naasten, eerbied voor hunne ouders, vijandsliefde, eerlijkheid, zedelijkheid enz. en gij zult hen Godsdienstig opvoeden en gij zult ook Godsdienst op uwe scholen hebben. Maar ze moeten en mogen geene. Catechisatiën worden; het leerstellige onderwijs blijve daarvoor en voor de verdere opvoeding in de huisgezinnen bewaard. Wil men
echter

{==721==} {>>pagina-aanduiding<<}
aan de leerlingen der school, die tot dezelfde godsdienstige gezindheid behooren, door godsdienstleeraars of onderwijzers in daartoe vast te stellen uren bovendien eenig dogmatisch Godsdienstig onderwijs doen geven, en in zóó verre het school-lokaal tot Catechisatie-kamer bezigen, Ref. heeft er allezins vrede mede; maar dit Godsdienstig bijzonder onderwijs voor de gezindheidskinderen, blijve steeds zorgvuldig gescheiden van het openbaar zedelijk-godsdienstig en maatschappelijk onderwijs, dat aan de kleine staatsburgers als zoodanig gegeven wordt.
De Schrijver is met de tegenwoordige gemengde school niet zeer ingenomen, omdat het Godsdienstig onderrigt hem te flaauw, niet stellig genoeg is. Hij wil derhalve gezindheidsscholen; maar hoe wil hij die? Als slotsom zijner wenschen met betrekking tot de aanstaande Wet op het Onderwijs verlangt hij: ‘in den regel Gezindheidsscholen als openbare inrigtingen daar te stellen, als bijzondere te wettigen. Waar de plaatselijke gesteldheid de daarstelling van zulke openbare scholen onmogelijk maakt, een onzijdig onderwijs aan alle godsdienst vreemd, als noodzakelijk kwaad.’ Ref. zoude het omkeeren, en het laatste voor de openbare scholen als regel wenschen te zien aangenomen: een onzijdig onderwijs aan alle leerstellige Godsdienst vreemd; niet als een noodzakelijk kwaad, maar als een noodzakelijk goed, zullen de openbare scholen aan haar doel beantwoorden. De plannen van den Schrijver zijn daarenboven, onuitvoerbaar en onnoodig. Waar toch zou het henen moeten, zoo de Staat in iedere gemeente, waar Protestanten, Roomsch-Catholieken, Israëlieten en Afgescheidenen wonen, voor elke dier Gezindheden eene afzonderlijke school moest oprigten, waarin het aantal scholieren dikwerf uiterst gering zou wezen? Wáár het noodige geschikte personeel te vinden om alle die onderwijzers-plaatsen te vervullen? Wáár de gelden te vinden om die, zeker niet geringe kosten te dekken? Maar die maatregel is ook onnoodig. Niemand zal u dwingen uw kind naar de openbare school te zenden, wanneer het Godsdienstig onderwijs u niet dogmatisch

{==722==} {>>pagina-aanduiding<<}
genoeg voorkomt. Het onderwijs is vrij; bijzondere scholen zullen allerwege verrijzen: welnu gij hebt dan de keus; maar vorder van den Staat niet het ongerijmde en onmogelijke.
Niet spoedig zullen wij, helaas, uit den onzekeren toestand nopens het Onderwijs geraken. De Minister van Binnenlandsche Zaken heeft het onlangs verklaard. Moge hij zijne woorden in zoo verre logenstraffen, dat dit hoogst aangelegen onderwerp spoedig op vasten wettigen voet geregeld worde; maar moge hij bij zijn te kennen gegeven voornemen volharden om geene Openbare Gezindheids-scholen voor te stellen aan de Wetgevende Magt.
b.




Mr. M. des Amorie van der Hoeven, Hoogleeraar aan het Athenoeum Illustre te Amsterdam, Over het geschrift Ariste ou le vrai ami. Onlangs uitgegeven onder den naam van Francois Hemsterhuis. Te Leeuwarden, bij G, T.N. Suringar. 1850. In gr. 8vo. 18 bl. f :-15.

Onze voortreffelijke Wijsgeer en Schrijver f. hemsterhuis, gaf gedurende zijn leven zijne werkjes afzonderlijk uit, in een klein getal afdrukken, die meestal tot geschenken aan zijne weinige vrienden en talrijke vereerders bestemd waren. Deze oorspronkelijke stukjes zijn dus hoogst zeldzaam. Later gaf jansen te Parijs eene fraaije éditie, in II Deelen 8vo., van de Oeuvres philosophiques van onzen beroemden landgenoot. Ook in België verscheen eene uitgaaf daarvan, met eene Inleiding van s. van de weijer, toenmaals Professor, thans Ambassadeur te Londen. Wij bezaten over eenige jaren nog geene verzameling der Wijsgeerige geschriften van eenen man, waarop wij met zoo veel regt roem konden dragen. Het was dus eene loffelijke onderneming, die de Heeren meyboom en eekhoff op zich namen, van eene nieuwe uitgave der werken van hemsterhuis het licht te doen zien; die ook goedkooper en tevens vollediger dan de vorige zoude zijn, en den Socratischen wijs-
{==723==} {>>pagina-aanduiding<<}
geer bij ons meer algemeen bekend zou doen worden.
In het derde deel komen dan ook verscheidene onuitgegeven stukken en brieven voor, die zeer belangrijk zijn, onder anderen ook een tot hiertoe genoegzaam geheel onbekend geschrift Ariste ou le vrai ami: ouvrage moral Dédié à Madame la Princesse de G*** par Mr. H***. Het verscheen in druk te Munster en te Parijs in 1789, in 12mo. Het eenige exemplaar dat den uitgever onder de oogen kwam, behoort aan Prof. tydeman te Leiden, die het welwillend aan de uitgevers afstond. Tegen de echtheid van dit geschrift worden nu door Mr. m. des amorie van der hoeven zeer gewigtige bedenkingen gemaakt, dïe in de brochure-zelve dienen gelezen te worden, en van de scherpzinnigheid en kritischen geest van den bestrijder getuigen. Het kwam ons, even als den Hooggeleerden Schrijver, zeer ongegrond voor, wat de Heer j. van vloten in eene recensie in de Letterbode van 19 Julij 1850 verklaarde, dat: ‘omtrent de echtheid van den Ariste voor den opmerkzamen lezer van hemsterhuis' geschriften geen twijfel zal kunnen bestaan.’ Wij zijn het integendeel met Mr. des amorie van der hoeven volkomen eens, dat het eene heiligschennis zoude zijn, dit geschrift aan den Hollandschen plato toe te dichten. De uit- en inwendige bewijzen hiervoor, in vijf hoofdpunten behandeld, komen ons zoo doorslaande voor, dat er niets op af te dingen is. De laatste aanhaling op pag. 24 van den Ariste zou reeds genoegzaam zijn om aan te toonen, dat dit werkje door hemsterhuis niet kan geschreven zijn. ‘La force de l'habitude est inconcevable, on ressemble bientôt à ceux qu'on frequente. L'empire de la mode n'est que trop
grand, ne l'étendons pas jusqu'à la Morale. - On n'avoit pas honte de ses débauches sous henri III. Louis XI a nui à la droiture et à la franchise naturelle, de la nation qu'il gouvernoit: sans françois I nous serions devenus dissimulés.’
Wij achten het met den Schrijver overbodig hier verder iets bij te voegen. Elk bezitter van de laatste uitgave der Oeuvres philosophiques van hemsterhuis moge zich deze belangrijke brochure aanschaffen, om niet in

{==724==} {>>pagina-aanduiding<<}
de verzoeking te komen van aan hem een geschrift toe te kennen, dat hem in alle opzigten onwaardig zoude zijn.

Zede- en Staatkundige Toespraken van Dr. W.E. Channing. Uit het Engelsch. IIde Deeltje. Te Groningen, bij J.B. Wolters. 1851. In kl. 8vo. 248 bl. f 1-50.

Het eerste deeltje van de Zede- en Staatkundige Toespraken van Dr. channing is met veel bijval ontvangen. Zijn bedaarde en verlichte geest straalde hierin, zoowel als in zijne Christelijke redevoeringen, door. Het tweede deeltje, dat wij thans aankondigen, verdient niet minder met belangstelling gelezen te worden; de onderwerpen en de wijze waarop zij hehandeld worden, hebben hierop volkomen aanspraak. De Redevoeringen die wij hier aantreffen, hebben de Nationale Letterkunde, de verheffing der arbeidende klasse, de matigheid, de unie en den oorlog ten onderwerp. Zij beschouwen deze hoogst gewigtige aangelegenheden met veelzijdige juistheid; en ofschoon zij van eenige breedsprakigheid niet zijn vrij te pleiten, en er hier en daar het een en ander in voorkomt, dat alleen op de Noord-Amerikaansche Maatschappij toepasselijk is, zijn zij echter vol van hoogst nuttige wenken en opmerkingen, ook voor onze landgenooten. Echte Godsdienst- en vrijheidszin en gezonde Staatshuishoudkundige denkbeelden worden er overal zonder oppervlakkige overdrijving in aangetroffen.
Channing behoort tot die Amerikaansche Schrijvers, welke allezins verdienen onder ons gekend te worden, hij was een sieraad van de ontluikende letterkunde zijns lands, omtrent welke hij zoo degelijke als juiste denkbeelden koesterde. Ware het hem gegund geweest er langer in werkzaam te zijn, hij zou voorzeker nog meer gedaan hebben voor die oorspronkelijk Amerikaansch Nationale litteratuur, in welke hij naast den Romanschrijver cooper en den Wijsgeer emerson eene voorname plaats bekleedt. De drie stukjes, die van hem zoo verdienstelijk in onze taal zijn overgebragt, bevatten veel, zéér veel goeds. Wij wenschen die daarom in veler handen, en bevelen ze met vertrouwen een ieder aan die lectuur verlangt geschikt om den geest te verlichten en het hart te veredelen.






{==1==} {>>pagina-aanduiding<<}

Mengelwerk.

Over den geest der beschaving bij de Romeinen in den aanvang der keizers-periode,

voornamelijk met het oog op Bulwers roman: de laatste dagen van Pompeji. (⋆)

Door Dr. J. van Gigch.

Geëerde Hoorders en Hoorderessen!

Vóór ruim zeventien eeuwen stonden in het schoone en vruchtbare Campanie twee bloeijende steden, Herculanum en Pompeji. Door de zee bespoeld en door het zachtste klimaat begunstigd, waren zij het toevlugtsoord voor al degenen, die de keizerlijke muren van Rome te drukkend vonden, of die de bezigheden en het gewoel der hoofdstad wilden ontvlugten, om verademing en verpoozing te vinden onder de weelderige vermaken en de verfijnde genietingen dier steden, door eene meer zuidelijke ligging en door eene naauwere verbinding met de Grieken, in zeden en gewoonten hier en daar van het keizerlijke Rome verschillende. Ieder, die de nabijheid van een alleenheerscher vreesde, of de menigvuldige onaangenaamheden, aan het verblijf in het immer bezige Rome verbonden, wilde vermijden, zocht de rust en den vrede dier Campanische badplaatsen, waar hij het miniatuur beeld van Rome terugvond, zonder zijn grove trekken en scherp geteekende lijnen te ontwaren.
Het lot dier beide steden, T.H.! is niemand uwer onbekend.

{==2==} {>>pagina-aanduiding<<}
In hare nabijheid verrees de Vesuvius, de ontzagchelijke, vlammenbrakende reus, en asch, en lava, en vuurstroomen werpende, vernietigde hij eensklaps de in luide feestvieringen verzonkene plaatsen. Het was in het jaar 79 n.C. en Keizer titus regeerde te Rome. In het renperk te Pompeji was de menigte zamengevloeid om zich te vergasten op het schouwspel van een gevecht tusschen zwaardvechters en wilde dieren. Reeds eenige dagen te voren had men schokken van aardbeving waargenomen, doch men had er geen acht op geslagen, als eene gewone verschijning in Campanie. Een donkere, onheilspellende wolk verrees boven de toppen van den Vesuvius. Eensklaps schudde de aarde zoodanig, dat de huizen invielen: de zee vlood terug van het strand, en scheen door den schok te worden teruggedreven. De zwarte wolk boven den Vesuvius vertoonde zich als door vuurzuilen, grooter dan gewone bliksemstralen, gebroken. Een geweldige aschregen bedekte woningen, landerijen en vlugtelingen. Alom heerschte een akelige en diepe duisternis. Men hoorde alleen het gejammer der vrouwen, het geschrei der kinderen, het schreeuwen der mannen: sommige riepen hunne ouders, anderen hunne kinderen, anderen weder hunne echtgenooten: hier beweende de een zijn eigen ongeluk, ginds jammerde een ander over het lot der zijnen: er waren er, die uit vrees voor den dood om den dood baden. Daar strekten zij de handen uit tot de goden; er waren er, die alle goden ontkenden en verzekerden, dat de eeuwige nacht voor de wereld was aangekomen. (1)
Zoodanig, mijne Hoorders! is de beschrijving van eenen ooggetuige, van den jongeren plinius, in eenen brief, dien hij over den dood van zijnen oom aan tacitus geschreven heeft.
Maar, wat beschrijf ik u die ontzettende tooneelen, die elk uwer onder de meest dichterlijke en niet minder juiste voorstelling als het ware aanschouwd heeft in het meesterstuk van bulwer: de laatste dagen van Pompeji.
Op de puinhoopen der in 1748 opgedolvene stad ver-
{==3==} {>>pagina-aanduiding<<}
zamelde de groote Engelsche romanschrijver de stof voor dat meesterstuk, dat schoone voortbrengsel op het veld van historische romanliteratuur, dat, wat men ook in den laatsten tijd getracht moge hebben zijn waarde te verkleinen, altijd ook voor den beoefenaar der klassieke oudheid van hoog belang zal blijven.
Ja, M.H.! nog weinig tijds geleden heeft men beweerd, dat de schildering van bulwer valsch was. (2) Ik ondervond het onaangename gevoel, de pijnlijke gewaarwording, als wanneer bij het beschouwen eener schilderij, die ons de natuur in ernst en waarheid schijnt terug te geven, de kriticus zich aan onze zijde plaatst, en onze opgetogenheid komt storen door het bewijs, dat de beelden misteekend, de vormen niet afgerond zijn. Wij hadden genoten in onze onwetendheid, en zeggen den man naauwelijks dank, die ons den sluijer heeft weggenomen en de betoovering heeft doen verdwijnen. Maar wij wijten hem nog veel meer, wanneer, bij eene nadere, meer naauwkeurige beschouwing, diezelfde indruk zich staande houdt, en zijne opmerking voor ons gevoel en in onze oogen ongegrond is. Dan zoeken wij voor ons-zelve bewijzen, om zijne uitspra-
{==4==} {>>pagina-aanduiding<<}
ken krachteloos te maken, en om ons te versterken in de meening, die wij hadden opgevat.
Men heeft bulwer zijn wansmaak verweten: hij zou de tijden zóó geschetst hebben, om het gevoel en de verbeelding zijner lezers te prikkelen, om hen volöp te doen baden in voorstellingen van wellust, wuftheid en zedeloosheid. De opvatting van het Romeinsche volkskarakter zou ten eenenmale verkeerd, valsch, onhistorisch zijn.
En wat had ik den Engelschen romanschrijver, den geleerde, dikwijls om die opvatting bewonderd! wat had ik dikwijls nagegaan hoe de koude, doode woorden der Latijnsche geschiedschrijvers en dichters bij hem in zijne personen gloed en leven verkregen! - Het was mij voorgekomen, dat hij het geslacht dier tijden levend en handelend, zoo als zij geleefd en gehandeld hebben, had voorgesteld. En nu wil men ons ontrukken aan die dwaling, en teekent ons daartoe de gulden beelden van den ouden tijd; men geeft ons de statuën der helden te zien in de dagen, waarin deze reeds, zoo als de hekeldichter dat uitdrukt: ‘berookt en van ooren en neuzen beroofd en verminkt’ (3) in de zalen hunner verwijfde en zedelooze afstammelingen vergeten stonden, als eene blijvende satire op de verdorvene tijden.
De Republiek en de Keizerstijd! Cato en nero, cornelia en messalina, de Senaat van cineas en van domitianus! Wat zoekt gij gelijkenis tusschen hen? Wat noemt gij hen in éénen adem? Wat heeft de leeftijd der vaderen, der reuzen, met den leeftijd van de kinderen, der pygmaeën, gemeens?
Ik heb mij voorgesteld, voornamelijk met het oog op den roman van bulwer, het beeld der Romeinsche Keizerstijden te schetsen: welligt zal dan de indruk van bulwers woorden niet verdwijnen, maar veeleer versterkt worden door de getuigenissen dier tijden-zelve.

De Romeinsche Republiek, zoo sterk en krachtig werkend naar buiten, was inwendig verdeeld en geschokt door twee lijnregt tegenover elkander staande partijen, de aristokraten en het volk. In den beginne werd iedere

{==5==} {>>pagina-aanduiding<<}
poging om zich bij het volk aangenaam te maken, met geweld onderdrukt. Sp. maelius betaalde zijne vrijgevigheid met zijn leven, (4) en slechts zelden gelukte het de menigte zich boven den knellenden druk der adellijken te verheffen. Later was de verhouding omgekeerd: en ieder man van talent begunstigde de aristokraten of het volk, naarmate zijne geboorte, zijn aanleg, of zijne vooruitzigten hem den weg aanwezen, dien hij moest inslaan. Die twee strijdende elementen, langen tijd door een gemeenschappelijk belang beteugeld, vertoonden zich eerst bij marius en sylla in hun volle kracht, en toen eindelijk de innerlijke verdeeldheden onder pompejus en caesar den Romeinschen Staat zoodanig hadden verzwakt, dat eene poging van een enkelen, om zich van de opperheerschappij meester te maken, geen waanzin moest schijnen, toen begreep octavianus, dat de tijd gekomen was, om zijn troon te verheffen op de puinhoopen der vrije Republiek.
Gelijk het gewoonlijk het geval is bij een ontaard en verbasterd volk, zoo vergenoegden zich de Romeinen nog gedurende eenigen tijd met den ledigen vorm, en vergaten onder de regering van augustus, die zich als den eersten burger in het Gemeenebest voordeed, hoe diep bij hunne voorouders de haat tegen de Monarchie was ingeworteld.
Het was in dien tijd, dat livius schreef, dat er nooit een staat was geweest grooter of godsdienstiger of rijker aan goede voorbeelden; dat nergens hebzucht en weelde zoo laat waren binnengedrongen; nergens armoede en spaarzaamheid zoo lang tot eer gerekend waren. (5) Maar toen reeds verhief hij zijne klagte over de rijkdommen, die de hebzucht, de overvloedige genietingen, die de weelde en de wellust hadden te voorschijn geroepen. Het was in dien tijd, dat de dichters in profetische geestvervoering den val der natie voorspelden. Horatius waarschuwt zijne tijdgenooten voor een kroost nog meer bedorven dan zij zelve: (6) hij vergelijkt den Staat met een door weder en wind geteisterd schip, en ziet uit

{==6==} {>>pagina-aanduiding<<}
naar een gunstige haven. (7) Te vergeefs. Het publieke leven van het volk was uitgedoofd, en terwijl vroeger het individu alleen belang had met betrekking tot den geheelen Staat, zoo scheidt het zich thans, door zelf- en eerzucht gedreven, van het geheel af, of plaatst er zich tegenover, zoo dikwijls zijn belang zulks vordert.
In een vrijen Staat, zeide tiberius, behooren hoofd en tong gelijkelijk vrij te zijn; (8) het is de pligt van eenen goeden herder zijne schapen te scheren, niet te villen, (9) en korten tijd na het uiten van die woorden, die in zijn mond als magtspreuken klinken, geeft hij zich aan den wellust en de weelde over, en begint eene reeks van vervolgingen, die zich onder zijne opvolgers in de schrikwekkendste gedaanten herhaalden.
Nu versmaadt hij den wijn, daar hij gretiglijk bloed drinkt; Bloed smaakt hem thans even goed, als eens te voren de wijn zong het volk. (10)
Het keizerlijk paleis is de schuilplaats voor een hoop aanbrengers, een slag van menschen, zoo als tacitus zeide, tot ieders ongeluk in den Staat gevonden, (11) wier boosheid door de vlammende begeerlijkheid der keizers nog meer wordt aangezet. Vrijgelaten slaven en eerlooze vrouwen hebben de teugels van het bewind in handen. Eindelijk wordt Rome door nero in vlammen gezet, om zich den brand van Troje des te duidelijker te kunnen voorstellen. (12)
Zoo als het volk in die zedelijke vernietiging ronddwaalde, zoo had zich ook de Senaat tot een werktuig der keizerlijke willekeur laten herscheppen. En waar was een Staatsligchaam geëerder en eerbiedwaardiger dan die Raad te Rome? Het was schoon, in de

{==7==} {>>pagina-aanduiding<<}
gouden eeuw van den vrijen Staat, die trotsche vergadering te zien, uitspraak doende over het lot eens volks, zich rustende tot den oorlog, berustende in een hun voorgelegden eervollen vrede. Voorwaar cineas had gelijk, toen hij den Romeinschen Senaat eene vergadering van Koningen noemde! Hun blik weidde over de toenmaals bekende aarde, en zij wogen haar wèl of haar wee. - En in den Keizerstijd! De Senaat is een schaduw, een puinhoop van een grootsch gebouw, dien de voorbijganger veronachtzaamt, omdat hij zelfs de sporen van vervlogene schoonheid verloren heeft. Is er nog geestkracht in dat nedergedrukte, van ouderdom gebogen ligchaam? Het was sterk, toen de geduchte vijand, hannibal, met zijne Carthaagsche benden voor de poorten van Rome stond, en dorst aan de uitbreiding zijner magt denken, toen zijne legers verslagen, zijne bevelhebbers gedood waren, zijn hoop vernietigd scheen. Het versaagde niet, maar was even als de worstelaar, die zijne krachten voelt herleven, en zich oprigt met meer vuur en geestkracht dan te voren, wanneer zijn vijand de slagen verdubbelt, en reeds juicht over zijne overwinning. Thans in den Keizerstijd siddert de Senaat voor den wil van den alleenheerscher, buigt voor zijnen adem, schuwt zijnen blik. Zij zijn verzonken in het niet en de bespotting der weldenkenden. De Keizer roept hen niet, wanneer staatsbelang dit gebiedt, maar spilt hun tijd met de ellendigste beuzelingen. Het is aardig de satiren te lezen van dien tijd. Verlangt gij, M.T.! die bezigheden van den Romeinschen Senaat te kennen, waartoe de Keizer hen opriep? Wij zullen den hekeldichter op den voet volgen. (13)
‘Een visscher had een' visch gevangen van ontzagchelijke grootte, en het spreekt van zelf, dat hij dien voor den Keizer bestemde. Want wie had ze te koop durven aanbieden of durven koopen, daar het strand met aanbrengers bezaaid was? Zou men niet beweren, dat de visch uit de keizerlijke vijvers ontsnapt was, en naar

{==8==} {>>pagina-aanduiding<<}
zijn ouden heer en meester moest terugkeeren? Hoor maar de vleijers: al wat er schoons en goeds gevonden wordt op den bodem der zee, waar het ook zijn moge, behoort immers den Keizer. De visscher biedt dus den Keizer zijne vangst aan. Voor uwen tijd, o Vorst! is die ontzagchelijke visch bewaard. Hij heeft zich thans laten vangen. Maar wat met dat monster te beginnen? Er is geen schotel groot genoeg om het te bevatten. Zal die visch worden in stukken gesneden of in zijn geheel ter tafel gebragt? Ziedaar de vraag, om welke de Keizer zijne raadsleden bijeenroept. Zij vliegen, de trotsche Senatoren, op wier gelaat de bleekheid ligt, die de ongelukkige, groote vriendschap des Keizers er over uitbreidt. Dáár ijlt pegasus toe, de voortreffelijke regtsgeleerde, de gouverneur der stad; dáár de grijze en zachte crispus, doch die nimmer zijne stem had durven verheffen tegen de besluiten van den dwingeland; dáár weder crispinus de lage vrijgelatene, verheven door Keizerlijke gunst, nog nat van de welriekende wateren, waarmede hij zich gewasschen heeft; ginds vejento, die (o wonder!) nog nimmer ontvlamd was van begeerlijkheid bij het zien eener maagd..... want hij was blind! En die allen, daar vergaderd, onder het voorzitterschap des Keizers, beraadslagen, alsof het lot der wereld er aan hing, over een visch!’ - Ellendige tijden! Dien Senaat, dien speelbal van de luimen des Keizers, wil men vergelijken met den Raad der schoone dagen van vrijheid en burgerdeugd. Geen wet door den Keizer voorgesteld, die niet werd aangenomen met gretige toejuiching en lage vleijerij. De Senaat was een werktuig geworden in de handen van den magtigen, en was weggerukt van het hooge standpunt, waar hij eenmaal de bewondering der Natiën had uitgemaakt.
Ik heb dat ééne moment als hoogst gewigtig in de geschiedenis der Romeinsche Natie aangeraakt, omdat, gelijk de man zijn kracht verliest, zoodra hij zijne zedelijke waarde begint te wantrouwen, evenzoo dat volk bij het allengs toenemende verlies van zelfbewustzijn van het hooge standpunt daalde, dat het in de geschiedenis der menschheid had ingenomen.

{==9==} {>>pagina-aanduiding<<}

De leer van epicurus, voortreffelijk geschikt voor materialisten als de Romeinen, verhaastte de schreden ten verderve. Hun godenleer, hunne godsdienst bestond in vormen, zonder dat zij ooit tot een afgetrokken denkbeeld opklommen. De Griek wist het hoogere zedelijke beginsel van de zuivere mythe of legende af te scheiden, en omhulde dat met het grootsche gewaad van het treurspel. Bij de Romeinen bepaalde zich de tragoedie tot navolging. Toen zij de Grieksche beschaving hadden leeren kennen, en Grieksche redenaars te Rome onderwijs gaven, vonden zij smaak in die geleerdheid, doch gaven er zich slechts aan over bij wijze van uitspanning. De jonge lieden van aanzien hielden paarden, jagthonden of wijsgeeren, zoo als de blijspeldichter terentius dat geestig uitdrukt, (14) en het was inderdaad in het belang van het Nationaal karakter, dat de Senaat eens den maatregel doordreef om alle redenaars uit Rome te verwijderen. (15) Doch dit baatte slechts voor korten tijd. De Romein, krijgsman, en in een werkend leven gewikkeld, begreep den bespiegelenden Griek slechts ten halve, en dacht niets beters te kunnen doen, dan aan die vreemde denkbeelden eene plaats in te ruimen naast de zijne. Hunne geheele navolging was smakeloos: plinius jaagde met zijne schrijftabletten in de hand, en dacht te gelijk aan zijne wilde zwijnen en zijne wijsbegeerte: hij zit bij zijne netten, en maakt aanteekeningen in zijn zakboek, omdat, zeide hij, als hij met eene ledige weitasch naar huis keerde, hij toch iets zou mogen
medebrengen. (16) Glaucus, de Griek, merkt dat zoo wijsselijk op. Hoe waar zijn de woorden, hem door bulwer in den mond gelegd. Vermaak en studie, zegt hij, zijn geene elementen, die onder elkander gemengd moeten worden. De Romeinen toonen geen smaak te hebben voor beiden. Als dansende meisjes voor hunne oogen zweven met al de wufte losheid van Perzische danseressen, leest een vrijgelatene hun met een steenen

{==10==} {>>pagina-aanduiding<<}
gelaat een hoofdstuk uit cicero: over de pligten, voor. De jonge plinius las bij thucydides de beschrijving van de pest te Athene, en knikte te gelijk met het hoofd de maat van een muzijkstukje, dat een slaaf op de fluit speelde. Het was de mode, zegt bulwer, de Grieken na te apen, en over hunne onhandigheid in de navolging te lagchen. (17)
Op gelijke wijze drongen vreemde godsdienstoefeningen Rome binnen; terwijl zij de hunne niet langer genoegzaam vonden, bragten zij de isis van de oevers van den Nijl binnen hunne muren. Tiberius ging in zijne verachting voor de goden zoo ver, dat hij zeide, dat de goden zich-zelve slechts voor de minachting hun betoond, moesten wreken, en toch duurde het nog langen tijd, alvorens een afgetrokken denkbeeld eenigen ingang kon vinden. Ja zelfs was het idee van een' onzigtbaren God hun zoo geheel vreemd, dat zij zich de Joden als vereerders der wolken voorstelden, (18) en dat zij de eerste Christenen, als geestdrijvers en als gevaarlijke hersenschimmen najagend, (19) te vuur en te zwaard vervolgden.
Het is ligtelijk in te zien, welk overwigt alzoo die enkelen moesten verkrijgen, die, hetzij door vreemden oorsprong, of door diepere studiën, het ongenoegzame van het volksgeloof hadden leeren inzien, en het dienstbaar wisten te maken aan hunne plannen. En wie zal zich verwonderen, dat, zoodra het oude geloof aan de magt der goden was omvergestooten, en de geest krachtig genoeg was om een afgetrokken begrip te vatten, enkele personen zich daaraan met hart en ziel overgaven, en dat het Christendom al meer en meer vorderingen maakte in den Romeinschen Staat? Wie zal zich verwonderen, dat, toen het geloof aan de goden gevallen was, enkelen zich met de volheid huns harten, met de geestdrift, die het denkbeeld alleen moest opwekken, met de zelföpöffering, die de strijd van het zwakkere

{==11==} {>>pagina-aanduiding<<}
zedelijke beginsel met het ruw zinnelijke eischt, zich overgaven aan die nieuwe leer, en de heilige roeping gevoelden, om hunne overtuiging in anderen over te storten? Bulwer althans begreep het volkomen, en schiep ons arbaces, den priester van de Aegyptische isis, en olinthus, den ijveraar voor de nieuwe, vervolgde geloofsleer.
Lycurgus, de wetgever van Sparta, hardde zijn volk tot een natie van krijgslieden. Om dat doel te bereiken, weerde hij uit den Staat al wat de burgers tot weelde kon doen vervallen, en verbande hij iedere oefening van den geest. En wie zou hierin zijne wijsheid miskennen? Leer den ruwen natuurmensch de genietingen en de verfijning des levens kennen, hij zal er te meer door ontzenuwd worden, naarmate hij er zich meer aan zal overgeven, doordien zijn geest niet genoegzaam ontwikkeld is, om in verstandelijke oefening het tegenwigt voor de vermaken des ligchaams te vinden. De oorlogzuchtige Romein leerde den wapenhandel, en beoefende in vrede den landbouw. Paarden kocht hij duurder dan koks. Voor dichtkunst had men niets over. Wanneer iemand zich daaraan of aan liefde tot maaltijden overgaf, werd hij een doorbrenger genoemd. Zijne maaltijden waren ook eenvoudig, en aan zijn leven geevenredigd. Hij vergenoegde zich met het noodzakelijke; wat niet noodig is, is zelfs voor een duit te duur, (20) zeide het Romeinsche spreekwoord. Men vond er gewoonlijk meer brei dan brood, merkt een Romeinsch geschiedschrijver aan, (21) en de genoegens van den disch bestonden in het bezingen der groote en dappere daden van het voorgeslacht. (22) Wilt gij weten, M.H.! hoedanig hunne gastmalen waren, toen zij de weelde en de genietingen van het Oosten hadden leeren kennen? Gellius heeft ons een hoogstbelangrijk berigt overgeleverd, omtrent de uitgezochte weelde dier maaltijden. (23) Elk land van den aardbodem bragt het zijne
daartoe bij. Uit de verschil-
{==12==} {>>pagina-aanduiding<<}
lende oorden der bekende wereld werden de voortbrengselen naar Rome overgebragt, om de gulzigheid van de ‘beheerschers der aarde’ te voldoen. Reeds vroeg werd die zoo ver gedrevene gulzigheid der Romeinen hevig aangevallen. Varro somde de spijzen op, die voor onnoemelijke schatten uit alle deelen der wereld te Rome zamenvloeiden. En al lachten de wijsgeeren met die verkwistende overdaad, al zongen zij de verzen van euripides, dat de mensch genoeg heeft aan de schatten van ceres en den beker, waaruit het water stroomt, de uitspraken der wijsbegeerte vermogten weinig, waar zij tegenover den wellust, en de al dieper en dieper inwortelende zucht tot genietingen werden geplaatst. Dikwijls spijsden zij geheel alleen: dan werd een geheel wild zwijn ter tafel gebragt, of stilden zij hunnen honger met paauwen. (24) Duizende middelen werden aangewend om hunnen honger kunstmatig te prikkelen, zelfs dezulke, die den mensch het meest ontëeren en verlagen. De zangen van de grootheid van het voorgeslacht hadden opgehouden, en de tijd werd met de kleinste beuzelingen gedood. Gelukkig, dat de beschrijving van zulk een gastmaal tot onzen tijd is bewaard gebleven. Om u het kontrast te doen opmerken tusschen de heldenzangen der vaderen en de beuzelpraat der kinderen, wil ik u hier een verhaal mededeelen, waarop een der dischgenooten de anderen vergast. (25)
‘Toen ik nog slaaf was,’ zeide hij, ‘woonden wij in een enge buurt (nu is er het huis van gavilla) en, het was de wil der goden, dat ik daar wezenlijke liefde opvatte voor de vrouw van terentius, den herbergier. Gij hebt haar wel gekend, die melissa terentiana, zoo vriendelijk, voor iedereen kushandjes. Maar ik verzeker u, ik beminde haar niet om haar mooi, of uit wellust, veeleer omdat zij goed was opgevoed. Haar man stierf op zijn villa. Toen begon ik mij de hersens te breken, hoe ik haar genaken kon; maar gij zult zien: in de benaauwdheid vindt men vrienden.

{==13==} {>>pagina-aanduiding<<}

Toevallig was mijn heer van Capua gegaan, om wat oude vodden weg te doen. Ik wilde die gelegenheid waarnemen, en verzocht onzen waard, mij tot aan den vijfden mijlsteen te vergezellen. Het was een ferme soldaat, dapper, als de Orcus. Tegen den ochtend (de hanen begonnen te kraaijen) maken wij ons op weg. De maan scheen zoo helder; het was omtrent zoo licht als bij dag. Wij kwamen aan de grafteekenen. Mijn man wandelde er heen: ik neuriede een liedje, en ging zitten de sterren tellen. Toen ik daarna omzag naar mijn makker: ziet, daar begint hij zich uit te kleeden, en al zijn kleederen op den weg te leggen. Ik stond versteend, en half dood van schrik...... Plotseling veranderde hij in een wolf. Gij moet niet denken, dat ik scherts. Maar wat ik zeggen wilde, toen hij zoo veranderd was in een wolf, begon hij te huilen en liep het bosch in. Eerst wist ik niet wat te doen; vervolgens stond ik op om zijne kleederen mede te nemen: maar dat waren stukken steen geworden. Was dat niet om het te besterven van angst? Ik trok toch mijn zwaard, en met alle magt op de schaduwen inhouwend, kwam ik aan de villa mijner vriendin, en aan de voordeur naar mijn adem hijgend: het zweet gudsde mij van 't hoofd, mijn oogen waren weggezonken, ik had moeite om tot mij-zelven te komen. Melissa verwonderde zich, dat ik nog zoo laat aan het wandelen was. Waart gij slechts wat vroeger gekomen, zeide zij, dan hadt ge ons kunnen helpen: want een wolf is op de villa gekomen, en heeft al het vee door elkander gejaagd; maar al liep hij weg, hij is er toch niet goed afgekomen, want onze slaaf heeft hem met een lans door den nek gestoken. Toen ik dat hoorde, kon ik geen oog toedoen; maar toen het klaar dag geworden was, vloog ik naar huis, als een koopman, die door roovers is uitgekleed; en toen ik op de plaats kwam, waar de kleederen in steen veranderd waren, vond ik niets dan een plas bloed. Bij mijn te huis komst lag mijn soldaat te bed, als een os, en een
dokter was bezig zijnen nek te bezien. Ik bemerkte, dat hij van gedaante kon verwisselen, en na dien tijd kon ik geen stuk brood meer met

{==14==} {>>pagina-aanduiding<<}
hem eten, al had men mij doodgeslagen. Misschien zijn er, die het niet gelooven; maar ik verklaar u: de goden mogen mij straffen als ik lieg.’
Ziet daar de tafelpraatjes, die de liederen ter eere van dappere daden en grootsche heldenfeiten vervingen. Het was alsof de geest onbekwaam was geworden, die te waardeeren, en de beuzelingen, van welke het hart vol was, stroomden van de tong. Het doet mij leed, dat de tijd mij verbiedt, u de geheele beschrijving mede te deelen van dat gastmaal, zoo als petronius ons dit doet zien. Gij zoudt dan in mijne overtuiging deelen, dat het bulwer levendig voor den geest zweefde, toen hij ons de Pompejische maaltijden beschreef. Maar de proeve, die ik er van gaf, zal wel genoeg zijn, om u te doen erkennen, dat de kleur, door hem er over geworpen, volmaakt juist is.
Aan die alles beheerschende neiging tot uitspatting paarde zich een ligt begrijpelijke hartstogt: de geldzucht. Wilt gij de hebzucht wegnemen, zeide cicero, verwijder dan eerst hare moeder, de weelde. (26) Het vertrouwen wordt afgemeten naar het geld, dat men in zijn kist heeft, zegt de satirendichter, (27) en is het te verwonderen, dat men dat vertrouwen zoo uitgestrekt mogelijk verlangde te maken? De ondernemendsten plunderden met schaamtelooze hebzucht de provinciën, de boosaardigsten namen hunne toevlugt tot de rol van aanbrengers, de laaghartigsten oefenden winstgevende, maar ontëerende bedrijven uit, de verwijfdsten gaven zich over aan het spel. Wel is waar trachtte men van Staatswege die verderfelijke neiging tegen te gaan. Wel werd marius priscus, die in Afrika gewoed had, en zelfs geld had aangenomen om onschuldigen te veroordeelen en om te brengen, door den Senaat veroordeeld; (28) wel werden door de goede vorsten de aanbrengers met schande verwijderd, zelfs op bevel van titus in het Amphitheater gegeeseld, als slaven verkocht, of naar afge-
{==15==} {>>pagina-aanduiding<<}
legene eilanden verbannen, (29) wel werden zij, die zich aan het uitoefenen van schandelijke bedrijven overgaven, eerloos verklaard, en werd er een groote klove tusschen hen en de eerlijke burgers daargesteld; (30) wel werd het spel door wetsbepalingen
tegengegaan, (31) maar dat alles was te vergeefs. Het zedenbederf was te diep geworteld; een onzigtbare magt sleepte het Romeinsche gebied ten val. Dien hartstogt, M.H.! vindt gij bij bulwer vertegenwoordigd in clodius. De Romanschrijver heeft ook hier gestrenge waarheid in den vorm gegoten der verdichting.
Elk uwer zal mij toegeven, M.H.! dat de vermaken, waaraan een volk zich overgeeft, tot maatstaf van zijn karakter en zijne beschaving kunnen dienen. Naarmate het hooger en beter ontwikkeld is, zal het minder zich met zieldoodende beuzelingen bezig houden, of behagen scheppen in de genietingen des ligchaams, waarbij de geest koud en werkeloos blijft. De krijgshaftige Germaan zag geen schouwspel liever, dan den wapendans zijner jongelingen; de Griek verschafte zich door alle middelen toegang tot de tooneelvoorstellingen; de Romein wilde bloed zien vloeijen, en zich vergasten op den strijd tusschen menschen en wilde dieren. Eerst stonden zij, gehard in vermoeijenissen, en zagen de ruwe schouwspelen van vreemde tooneelspelers. Later woonden zij de gevechten der gladiatoren bij, maar met zeildoek overdekt, om de hitte te weren, die zij niet meer konden verdragen, terwijl er ook water door den schouwburg moest worden geleid, om haar te verminderen, en schitterde alles van ivoor, en zilver, en goud; (32) doch in weerwil van die pracht verloochende zich het nationaal karakter niet. Daar zat het volk; mannen en vrouwen en beschouwde met gespannen aandacht den strijd hun-
{==16==} {>>pagina-aanduiding<<}
ner medemenschen. Zij telden de slagen, juichten als zij goed troffen, juichten als zij goed werden afgeweerd. O! wat schepten zij behagen in die laatste pogingen van den afgematten strijder, hoe begroetten zij met luide kreten den overwinnaar! ‘Hij heeft het beet! Hij heeft het beet!’ galmde het volk, en nu wachtte men slechts zijne beslissing, om te weten of de overwonnene kon leven, dan wel of de overwinnaar hem den doodsteek zou geven voor de oogen der menigte.
Is het niet natuurlijk, M.H.! dat glaucus, de fijngevoelige, beschaafde Griek, die vermakelijkheden haatte en verachtte. Hoe geheel anders waren zijne voorouders geweest, wier asch rustte bij de wateren van den Ilyssus. Ook zij hadden de worstelstrijden en de wedrennen gezien, maar ook voor hen had pindarus zijne zegezangen gezongen, en voor hen had herodotus zijne geschiedenissen gelezen, die hij in het bekoorlijke gewaad der eenvoudigheid had gekleed. Zij hadden deel genomen aan den strijd hunner tooneeldichters, en in verrukking hem den lauwer geschonken, die het meeste bijdroeg tot den roem van hunnen geboortegrond. ‘Ik kan mij nog met die vertooningen vereenigen,’ zegt glaucus, ‘als dieren tegen dieren strijden; maar als een man, met been en vleesch als wij, koelbloedig in de renbaan wordt gestooten, en lid voor lid verscheurd, dan is het belang, dat wij er in stellen te vreeselijk. Ik gevoel mij onwel - ik hijg naar adem - ik wensch naar hem toe te ijlen, en hem bij te staan. De kreten van het volk komen mij wreeder voor, dan de stemmen der Furiën, die orestes kastijden. - Gij, Italianen! zijt aan die vertooningen gewoon, wij, Grieken, zijn meer zachtaardig. O schim van pindarus! - Wat wellust in een Griekschen strijd - het wedijveren van menschen tegen menschen - de edele worsteling - de half treurige overwinning - zoo trotsch om met een edelen vijand te strijden, zoo droevig hem overwonnen te zien! Maar gijl. begrijpt mij niet.’ (33)

{==17==} {>>pagina-aanduiding<<}

Bij de Romeinen was alles ruw, zelfs hunne beschaving. Hunne verfijning werd losbandigheid, hunne vrijheid werd zedeloosheid. Eerst lagen de vrouwen niet aan bij den maaltijd, zoo als de mannen, maar namen zittende daaraan deel; het gebruik van wijn was haar ontzegd, huiselijke twist werd in eenen daartoe bestemden tempel bijgelegd; (34) maar later, terwijl caesar zijne vrouw verstootte, omdat zij, hoewel onschuldig, ook van alle verdenking moest bevrijd zijn, (35) gaf de wulpsche clodia zich aan de verregaandste zedeloosheid over. (36)
Kunt gij het gelooven, geëerde Tochoorderessen! vrouwen kwamen in het renperk, en met ontbloote borsten, en met de jagtspriet in de hand (37) bedelden zij om de toejuichingen der aanschouwers. Lucretia doodde zich om de schande te ontgaan. Virginius stak zijne dochter het mes in 't hart, om haar aan de onkuische lagen van appius te ontrukken. Cornelia, de moeder der gracchen, vond alleen behagen in haar huiselijken kring, en toonde hare zonen als hare eenige kleinoodiën. Dat was in de tijden der tucht, der orde, der ingetogenheid. Messalina, de trotsche Keizerin, verliet vermomd des nachts het Keizerlijk paleis, en na uren van losbandigheid en wellust bragt zij (het zijn de woorden van den verontwaardigden dichter) hare onkuische gedachten en haren bezoedelden adem op het hoofdkussen des Keizers. (38) Ja, zoo ver ging hare waanzin, dat zij openlijk met een harer laagste vrijgelatenen, onder de oogen des Keizers een huwelijk durfde aangaan. Toen vond ook zij den dood, de straf harer teugellooze losbandigheid. Vrouwen en lust der liefde - ziedaar de hartstogt der jongelingen. Het was alsof zij allen wilden volgen, wat de zoetste dichter vroeger gezongen had: ‘Laten wij leven, mijne lesbia! alleen voor de liefde, en

{==18==} {>>pagina-aanduiding<<}
laten wij de praatjes van droeve grijzen niet achten. De zon gaat onder, maar komt weder op; als ons kortstondig licht eenmaal is uitgedoofd, dan moeten wij te zamen slapen in den eeuwigdurenden nacht. Geef mij duizend kusjes, daarna weder honderd, en duizend anderen, en dan weder honderd! En als wij zoo vele duizende kusjes zullen geplukt hebben, zullen wij ze door elkander werpen, opdat wij het niet weten, en geen nijdigaard ons moge benijden, als hij weet, dat er zoo vele kusjes op de wereld bestaan.’ (39)
Die zang van catullus is thans de algemeene geest, de type van den tijd geworden.
Moet ik u nog invoeren in tooneelen, die ontëerend zijn voor de menschheid? Moet ik u, de beschrijving van het geheel verlatend, in den huiselijken kring der Romeinen brengen? Gij vordert het niet van mij, te meer, daar gij in mijne beschrijving reeds de voornaamste bestanddeelen van den Roman van bulwer zult hebben waargenomen. Ik voorzie echter van uwen kant eene tegenwerping: - dat ik de zeden van Rome heb geschetst, niet van Pompeji. Men heeft het onzen Romanschrijver verweten, dat hij het verschil niet genoegzaam heeft in het oog gehouden. Het is waar, wij weten van deze stad weinig meer dan de geschiedenis van haren ondergang. (40) Doch reeds lang vóór dat de Ro-
{==19==} {>>pagina-aanduiding<<}
meinen van hunne vaderlijke instellingen waren ontaard, heerschte in Campanië de grootste verwijfdheid, de uitzinnigste weelde. Romes grootste vijand, hannibal, vond er zijn' ondergang. Zijn leger, dat er overwinterde, verloren in vermaken en genietingen, was na één winter de schaduw van hetgeen het geweest was, en Campanië was het graf zijner dapperheid. Bovendien was Pompeji een badplaats, waar de Romeinen heen stroomden, en waar zij hunne zeden, hunne levenswijze, hunne manieren zouden hebben overgebragt, zelfs wanneer die aan de bewoners der stad te voren onbekend waren geweest. Men denke slechts aan Bajae, waar ieder genot en iedere ondeugd van den Keizerszetel werd teruggevonden.
Gij hebt met mij rondgedwaald in den voortijd, M.H.! en ik heb eene ondankbare taak gehad. Ik heb u sombere groepen getoond, en de luisterrijke voorstellingen in de schaduw geplaatst. Ik heb u een standbeeld getoond, niet zoo als het te voorschijn kwam van onder den beitel des kunstenaars, maar zoo als het door de handen des tijds verminkt en gekneusd, en van zijn voetstuk gerukt, nederlag, als een monument van vroegere en vergetene kunst. Hoe gaarne had ik datzelfde volk geschetst, wedijverend in burgerdeugden, edel door vaderlandsliefde, rijk en krachtig door zijne ingetogenheid zelve. Die markt, dat forum, thans zwijgend en verlaten, vroeger het tooneel van al wat vaderlandsliefde edels, wat burgerdeugd groots, wat vrijheid verheffends kan hebben. Hier had het Romeinsche volk gebruik gemaakt van het heiligste zijner regten, en het juk afgeschud van den dwingeland bij het lijk van lucretia; dáár stroomde de menigte zamen, en koos zich waardige mannen om te regeren, en dappere veldheeren om te strijden, en maakte wetten, de bewondering van het verste nageslacht. Ginds zaten de Consuls en wierven krijgsvolk voor hunne veroveringen, en drong zich de jongelingschap zamen, de krijgsdienst vragende als een

{==20==} {>>pagina-aanduiding<<}
gunst, als een regt, niet als eene opgelegde verpligting, Dáár verrijst het spreekgestoelte, het monument van dapperheid, de herinnering aan zeetriomf en overwinning; daaraan verbinden zich namen, die leven door alle eeuwen heen, de namen van gracchus, cato, en den vorst der Romeinsche welsprekendheid, cicero. Hier had de onsterfelijke redenaar gestreden voor den Staat, voor de vrijheid, voor het leven zijner medeburgers, voor zichzelven. Hier hadden zijne woorden geklonken tegen antonius, hevig en bitter, doch liefde ademend voor zijn volk en zijne moederstad. Hier had de Republiek zich bevestigd in de goede oude dagen van opkomst; hier had zij zich uitgebreid in den tijd harer bloei, en hier had zij den doodstrijd gestreden, toen hare kinderen ontaard, hare zonen verbasterd waren. Van al dat grootsche was weinig overig in de tijden, die ik mij ter behandeling koos: alleen zijne ingeschapene dapperheid was den Romein bijgebleven. De Romeinsche soldaat, aan de poorten van Pompeji, bleef op zijn post, al schudde de aarde, al daverde de berg, al stroomden lava en vuur voor zijne voeten. Hij zag zijne medeburgers in doodsangst vlugten, hij bleef; hij had geen verlof om zijnen post te verlaten, en zijn behoud te zoeken.
Toen vóór eene eeuw de bedolvene stad weder werd opgegraven, vond men in de huizen en op de straten de lijken, die bulwer ons levend en handelend heeft voorgesteld. Gij, mijne Hoorders! wien ik mijnen dank toebreng voor uwe vereerende aandacht, gij zult oordeelen over de waarheid der schildering. Ware het mij mogelijk geweest, dan had ik elke mijner beweringen door het gezag van een der gelijktijdige of latere Schrijvers gestaafd. Het zij mij dus veroorloofd te zeggen, dat ik geen feit heb aangenomen, geene redenering heb volgehouden, die ik niet met bewijzen zal kunnen staven. Maar na een openlijken aanval past eene openlijke verdediging. Ik heb getracht de aanklagt te wederleggen, en zal die wederlegging aan het oordeel der wereld onderwerpen. Dan zal het door mij beweerde nader moe-
{==21==} {>>pagina-aanduiding<<}
ten bewezen worden, en ik zal die gelegenheid dan gaarne gebruiken om aan te vullen, wat hier, uit den aard der zaak, nog aan mijne voordragt ontbrak.




Leonidas, de duiker, te Marseille.

Gedurende het hevigste woeden van den strijd, tusschen de Turken en de lang verdrukte Grieken, vlugtten vele gezinnen der laatsten naar Marseille, welke bevolking zijner afkomst indachtig die ongelukkige zwervelingen met open armen ontving. - Het was alsof, sedert eeuwen, gescheidene stamgenooten zich weder vereenigden, en het eene deel gelukkig was door de rampen van het andere te kunnen lenigen.
Marseille betoonde zich eene goede zuster voor de eervolle ballingen. Daar konden deze, in veiligheid denken aan, en treuren over hen, die zij in den bloedigen kamp der vrijheid hadden verloren, of juichen over elke zege, door hunne, tot herwinning van den vaderlandschen bodem, achtergeblevene helden behaald. Marseille bood hun, bij gelegenheid tot vrijen arbeid, eene uitgestrekte wijk aan, voorzien van tuinen, beplant met laurieren, myrthen, acaciaas en voorzien van twee tempels voor hunne eeredienst; want, in Frankrijks zuidelijke deelen zag men met eigene oogen de ellende der afstammelingen van hen, die eenmaal, door wetenschap en kunstgevoel, groot, onder den schoonsten hemel, op den vruchtbaarsten grond een benijdenswaardig levensgenot mogten genieten.
Terwijl de Noordelijker streken van Europa, slechts door berigten en nieuwsbladen vernamen hoe de Muzelman steden en gehuchten aan de vlammen offerde, geheele bevolkingen uitmoordde; of, met de koord om den hals, in slavernij wegvoerde, aanschouwde men, aan 't Gallische strand de, door Turksche yatagans geteekende gelaatstrekken, de door Turksche vuurroeren verminkte gestalten. Hun aller behoefte aan het noodige trof de

{==22==} {>>pagina-aanduiding<<}
zinnen, en bewoog de harten, nog méér dan de wonden van velen. Talrijke gezinnen met beeldschoone kinderen (wie in Griekenland is niet schoon!), maagden zedig, fier als diana, knapen beminnelijk als endymion, traden in lompen gehuld, uit Sardinische of Genuesche vaartuigen, en zochten met angstige blikken naar vrienden of leedgenooten, meedoogend genoeg om hun een kleedingstuk af te staan. De arme kleinen, zoo lief, maar zoo bleek, onder hunne fluweele kapjes. smeekten met die zwarte oogjes, door den honger hol en groot, om een stuk broods en strekten hunne vermagerde handjes gretiglijk uit naar ieder die eenige lafenis aanbragt.
Bij elke ontlading dier beklagenswaardigen, had er eene aandoenlijke verdeeling der aangekomenen, op de markt, plaats; ieder nam een gezin met zich: grijsaards vonden een steun in de kracht van jonger lieden, en de kleine weezen vielen aan vrouwen ten deel, met moederlijke liefde voor hen bezield. Bijna dagelijks vernieuwde zich dit tooneel van smart en troost. Een Griek te huisvesten beschouwde de Marseillaan als een bron van geluk.
Maar het lot heeft zijne lievelingen. Ook van die op de Fransche kust gelande Grieken, zochten eenigen lang naar eene helpende hand. Gewoonlijk trof dit mannen, alleen gekomen en niet omgeven van een mededoogenwekkend gezin. Waar zoo veel te voeden was, zorgde men natuurlijk, het eerst en het meest voor de hulpbehoevendsten. Mannen in de kracht der jaren en wel gespierd, schenen op den algemeenen bijstand minder aanspraak te hebben, dan de zwakke grijsaard of het teedere wicht. - Deze moesten dus de gelegenheid afwachten om hunne bekwaamheid tot eenig bedrijf of geschiktheid tot eenigen arbeid te bewijzen, eer zij werk en brood vonden. Doch wat konden zij kennen, die, slaven van hunne geboorte af aan, en van geslacht tot geslacht uit slaven gesproten, levenslang gebukt hadden gegaan onder heerschers die alle kunst en nijverheid verachteden? - Landbouw, vischvangst, jagt, eenige bedreven-
{==23==} {>>pagina-aanduiding<<}
heid in de scheepvaart - ziedaar alles wat de Grieken kenden.
Onder dezen zag men er van den vroegen morgen tot des avonds laat eenen, hoe koud de noordewind blies, of hoe brandend de zon stak, met bloote beenen en ongeschoeide voeten, op de havenkade, heen en weder wandelen. Al de schoonheden waarmede het dichterlijk vernuft de Grieksche beelden heeft versierd waren in leonidas (dezen heldennaam droeg onze Griek) verwezenlijkt. Zijn gelaat was, door de regelmatigheid der lijnen, de zuivere bogt der wenkbraauwen, het rijzende blanke voorhoofd, en den fieren omtrek van den neus, bij meerdere sloutheid fraai als het gelaat eener vrouw. Zijne zwarte krullende haarlokken, kleine handen en ooren (in het Oosten teekens van een' edelen stam) gaven hem regt op een' verheven naam. Ofschoon de arbeid zijne schouderen eenigzins had gebogen, bezat zijne, niet zeer lange gestalte de majesteit van een' halven god. Men bewonderde dat zamenstel van mannelijke evenredigheden; doch hij zelf scheen ze niet te kennen: onachtzaam, met de handen op den rug en met een verstrooiden blik, de onafzienbare lengte der Marseiljaansche rede langs starende, wachtte hij tot dat deze of gene hem op den schouder sloeg en zeide: ‘leonidas! zoek dit geldstuk op van den bodem der zee.’ Dan ontwaakte hij uit zijne mijmering; wierp zijn vest van zich en sprong, snel als een pijl, in de diepte. Nimmer bleef hij in gebreke met de winst tusschen de tanden weder boven te komen. Dan legde hij zich in den zonneschijn neder, tot dat zijne grijs-linnen broek was gedroogd, en verzonk op nieuw in een afgetrokken gepeins, tot dat een ander hem door een gelijken voorslag weder deed oprijzen. Zoo leefde leonidas, de duiker. Geen voorstel versaagde hem. Wilde iemand, dat hij van den achtersteven eens schips in zee sprong, hij deed het en 't was hem een spel; wenschte men dat hij van de groote ra, en dit was blijkbaar gevaarlijk, te
water ging, bij daalde, in eene regte lijn, als een dieplood neder. Vroeg men, voor wat meerder gelds, dat hij zich van de groote

{==24==} {>>pagina-aanduiding<<}
marsra zou neêrstorten, hij vloog naar boven, liep, zonder aarzelen tot aan het einde en sprong, tot verbazing der aanschouwers, van daar in de golven. Ja, als men van zijne vermetelheid misbruik maakte en wedders hem uittartte om zich van de bramra te werpen, weigerde hij niet zich van die ontzettende hoogte neêr te ploffen; zelfs heeft men gezien, dat hij zich van de boven-bramra liet vallen. En, ofschoon 't volk hartstogtelijk gesteld is op halsbrekende waagstukken, die verbazing en schrik veroorzaken, waren er toch maar weinigen die moeds genoeg hadden, om naar dit roekelooze feit te zien. Daartoe behoorde eene soort van hernieuwde Romeinsche wreedheid.
Zoo won leonidas, de afstammeling van een der voornaamste Grieksche geslachten, zijn brood te Marseille; en verschafte zich tevens het middel om aan zijne gade en dochter, in slavernij te Ipsara, nu en dan, eenige weinige penningen te zenden. Dit was in 1825, een der rampspoedigste jaren van den Griekschen opstand; verre van hen te ondersteunen, of zich maar onzijdig te houden, stelden de Vorsten van Europa allerlei hinderpalen, aan de verzendingen van krijgsbehoeften naar den Archipel in den weg en bemoeijelijkten zij den doortogt van dappere jongelingen uit Duitschland, Frankrijk en Italië, die aan den heiligen vrijheidstrijd der Hellenen deel wilden nemen. De giften van bijzondere personen te hunner bate verzameld, kwamen hen, door velerlei oorzaken weinig te stade. De Sultan en de Bassa van Egypte, beide door onbeperkte willekeur meesters van de bezittingen hunner onderdanen, en toen eensgezind, deden in de Fransche havens onder oogluiking der Regering, oorlogschepen bouwen, tot verdelging der Grieken bestemd. Hunne schatten verschaften hun hout van de Fransche werven, kanonnen en buskruid uit de Fransche tuighuizen, en scheeps-bouwmeesters in dienst van Fransche reeders. Ja, behalve de matrozen, werden hunne krijgsschepen door Fransche kooplieden, uitgerust. Marseille hàd zijn aandeel in de schande van dien bouw en handel, door begeerte naar het Turksche goud, gedre-
{==25==} {>>pagina-aanduiding<<}
ven; doch die vlek hechtte alleen op de kooplieden; want het meerendeel der bevolking zag geen stuk houts er toe aanbrengen zonder 't verachtelijk bedrijf met verwenschingen te vergezellen.
Gedurende den bouw der twee eerste schepen, was leonidas dagelijks op de werf en sloeg de zamenstelling er van oplettend gade. De scheepstimmerlieden dulden den Griek, uit medelijden met zijn volk in 't algemeen, of dewijl hij als duiker hun allen bekend was, of omdat zij geen kwaad van hem duchtten en zijne belangstelling hun onverschillig was. Elk stuk werks kon hij dus naauwkeurig beschouwen, niets ontging zijn oog, de werf was zijne uitspanningsplaats als er niets te duiken viel, daar bragt hij zijnen tijd door; maar nimmer uitte hij eenig oordeel over den arbeid.
Deze vorderde snel. Door kracht van handen waren de beide bodems welhaast gereed om af te loopen. Dit schouwspel is meestal voor bewoners van den omtrek een soort van feestdag. Hoe grooter de vaartuigen zijn, des te sterker is gewoonlijk de nieuwgierigheid. In den regel heeft de plegtigheid des ochtends plaats en dan is de Marseiljaansche bevolking reeds vroeg op de been. Eene menigte booten en sloepen zwerven in den omtrek rond, en een aantal amphiteaters op de ruime plekken getimmerd, bieden zitplaatsen aan vanwaar men het schip en het ledige vak waters, dat het ontvangen moet, kan overzien.
Het eerste der schepen, Mahmoud geheeten dat de stelling verlaten zou, was naar 't gebruik, door de werklieden, met bloemkransen en vlaggen versierd. Dat schip was dus het voorwerp der belangstelling, waarbij men zoo digt mogelijk trachtte te naderen. Men liep, drong en stootte elkander. Elk vreesde te laat te komen of geene goede plaats te zullen krijgen. De kade zelve scheen in den helderen zonnengloed te golven, door de beweging der bruinkleurige Marseillaansche vrouwen en meisjes, en zonneschermen van allerlei kleuren schenen als leliën en rozen, op den zeewind te drijven. Aan de ramen der zwarte huizen, langs de kade, vertoonden

{==26==} {>>pagina-aanduiding<<}
zich de levendige gezigtjes van de echtgenooten en dochters der kooplieden; daar vormde zich eene onafzienbare lijn van lonkjes, knikjes, lachjes en vurige blikken. - Ook de masten en sprieten der schepen waren in hunne geheele lengte, met zeelieden van alle natiën bezet, die als mieren door elkander krielden, en ongeduldig de groote gebeurtenis van den dag verbeidden.
Twee mannen trokken vooral de aandacht der woelende menigte. De rijke Turk, door den Grooten Heer en den Bassa belast met het toezigt over den bouw der schepen, in prachtige Oostersche kleederdragt tegenwoordig, en - de arme Grieksche duiker, leonidas. De Turk zat op het halfdek van een schip, midden in de haven, onder een zijden tent, - omringd door zijne vrienden en dienaars. Aan leonidas wedervoer niet zoo veel eer. Te voet en als altijd (zoo 't gekleed mag heeten) met vest en linnen broek gekleed, had hij zich gevoegd bij de timmerlieden, belast met het te water brengen des bodems.
Toen het eerste sein gegeven werd, dat elk zich uit de nabijheid van het gevaarte moest verwijderen, trok de Griek zijn vest uit en sprong in zee. Zijne beweging was te snel om hem die onbezonnenheid te beletten; ook was het te laat; want de bout werd reeds weggeslagen. Men ademde naauwlijks en beefde; want het is een verheven oogenblik, en eene geheime huivering verzelt doorgaans de gedachte, dat zulk een gevaarte zich zal losmaken, en zijne wieg verlaten; maar men sidderde ook voor leonidas, die zinneloos scheen, daar hij al dartelende heen en weder zwom: juist in het vaarwater, vlak voor den boeg, die meteen op hem zou aansnellen. Men hoorde hem zelfs lagchen; terwijl hij in het water rondplaste.
Eindelijk is de bout weggeslagen, en de arbeider teruggesprongen; het zeekasteel beweegt, en gaat voorwaarts, en leonidas ligt roerloos als eene plank achterover; op des waters oppervlakte. - Maar plotseling blijft het schip staan; de luide toejuichingen reeds aangevangen, zwijgen eensklaps; doch het schip schuift verder;

{==27==} {>>pagina-aanduiding<<}
men schept weder adem; het stuit ten tweeden male; helt naar de regterzijde over, blijft zóó een oogenblik staan, helt verder en - kantelt. Een vreesselijk gekraak vergezelt dien val. De Mahmoud heeft schipbreuk geleden, nog eer hij de golven raakte. De kunst des bouwmeesters is te kort geschoten; geene duizend paardenkrachten kunnen hem te water brengen. Het is een berg van hout.
De Marseiljanen gingen te leur gesteld huiswaarts, na het ongelukkige schip, dat daar, als een' doode walvisch, op 't strand lag, aan alle zijden bezigtigd en veel over de oorzaak van de ramp getwist te hebben; maar de Marseillaises, wier bijgeloof alle verbeelding te boven gaat, verklaarden de zaak op hare wijs. Het was de Griek, niemand en niets anders dan de Griek, die den Turksche bodem belet had in zee te komen. Hoe? Ja zoo het bijgeloof daarop antwoordde, dan was 't geen bijgeloof meer; dan was het wijsheid, of ten minste redenering. Den volgenden dag twijfelde niemand er meer aan: leonidas alleen, had het schip opgehouden en omvergeworpen.
Ook de Turk zou eer zijn geloof hebben afgezworen dan anders over de zaak te denken. De verwenschte invloed van den Griek was, ook in zijn oog, de eenige oorzaak der mislukking van den Mahmoud; want, hoe anders was zijn snoevend zwemmen en die vermetelheid te verklaren, welke hem in gevaar bragt door de kiel vermorseld te worden? Was dit alles geen bewijs genoeg?
In Turkijë zou de betoovering den toovenaar den hals hebben gekost; maar in Frankrijk wordt een mensch niet meer onthoofd of gehangen, omdat men hem tot zulk een kunstjen in staat acht. De September-Wetten zelfs gingen zoo ver niet, en daarbij de September-Wetten bestonden niet meer in 1825.
Terwijl men voorbeeldelooze pogingen aanwendde om het zeekasteel van den wal te krijgen, (waarmede vier maanden verliepen), werd alles gereed gemaakt, om het

{==28==} {>>pagina-aanduiding<<}
andere schip, dat nu geheel afgetimmerd was, te doen afloopen.
Weêr verzamelde zich de menigte, en met verdubbele belangstelling, wegens het gebeurde, liep zij toe, om den afloop te aanschouwen, en was meer dan ooit vervuld met gedachten aan den armen Griek; wiens daad echter niemand afkeurde. Alles ging als te voren. Dezelfde toevloed van volk, even fraai weder, gelijke nieuwsgierigheid, niet minder beweging en gedruisch. De Turk zat weder onder zijne tent, omringd door zijn stoet, en leonidas wandelde nogmaals langs den waterkant, voor het op de helling staande gevaarte. Naauwlijks behoeft het gezegd, dat de eene en de andere, nog meer dan vroeger, de uiterste aandacht van de dertig of veertig duizend tegenwoordige personen gaande hielden.
Na de vroeger vermelde voorbereidingen, toen de eerste slagen op den bout vielen, wierp leonidas weder zijn vest uit en ging zijne zwemoefeningen hervatten. Dezen keer klapte de geheele stad in de handen; zij werd Grieksch met den Griek; de Phosische veste vereerde, bemoedigde en juichte den Ipsarioot toe. Het was een alleraardigste trek den Turk gespeeld; 't bleef echter de vraag wie 't laatst zou lagchen, de Turk of de Marseiljanen?
Het tweede schip doorliep, met zijne bloemkransen, kroonen en vlaggen, omtrent een derde meerder afstands dan zijn ongelukkige voorganger, maakte toen eene buiging voorwaarts, slingerde, helde overzijd en kantelde, en viel op zijde gelijk zijn voorganger, met een ontzettend gekraak.
Ten tweeden male was de ervaring te kort geschoten. Duizende handen wezen van verbazing ten Hemel, en leonidas lag weder, op zijn rug, in het midden des vaarwaters. De Turk daarentegen, aan de hevigste woede ter prooi, wrong de handen onder zijne tent; men zag zijn ruime mantel zwaaijen en trillen van toorn en zijn tulband daar heen vliegen. De minst bevooroordeelden erkenden dat de Griek veel stof tot nadenken

{==29==} {>>pagina-aanduiding<<}
gaf en de Turk twijfelde niet meer: de Griek was wel degelijk een toovenaar, een kwade geest, een gevleeschde duivel, bestemd om de oorzaak te zijn, dat hij, de vertegenwoordiger, de zaakwaarnemer van den Egyptischen Bassa en des Grooten Heers, in ongenade zoude vallen. De vromen, daarentegen, zagen in leonidas een' heilige, door den Hemel voor de zaak der Grieksche onafhankelijkheid, verwekt. Ook werd van toen af aan zijn toestond beter: hij bekwam eene kleine woning aan de haven, en bij guur of wild weder dook hij niet meer.
In de volstrekte onmogelijkheid om den Griek, wiens misdaad zeer betwijfelbaar was, te doen straffen, verzocht de Turk hem zeer beleefd bij zich. Leonidas ging er heen, en werd met de uitgezochtste Oostersche wellevendheid ontvangen. Men bood hem eene pijp, koffij en sorbet aan. Hij zat op zijden kussens.
- Sedert wanneer zijt gij te Marseille? vroeg de Turk.
- Sedert achttien maanden; sedert de Turken mijn' vader, mijne moeder en zes mijner neven hebben vermoord; sedert zij mijne velden verwoest, mijnen wijngaard vernield, en mijne vrouw catinka en mijne dochter minerva tot slavinnen gemaakt hebben. Mijn kind, dat blond is als deze tabak! - antwoordde leonidas, in verstrooijing een greep van de fijne en goudkleurige tabak uit de schildpadden doos nemende en omhoog werpende.
- Ik kan u - zeide de Turk - noch uw vader, noch uwe moeder, noch uwe neven terug geven; maar wilt ge uwe vrouw en dochter terug hebben?
- Is dat eene vraag? - riep de Griek uit, die niet eens bespeurde hoe tranen hem ten oogen uitsprongen, en langs den steel per pijp vloeiden, uit welke hij in zijne ontroering had opgehouden de rook te trekken.
- Gij zult die zien.
- Wanneer?
- In twee maanden.
- Waar?
- Hier.

{==30==} {>>pagina-aanduiding<<}

- Effendi! - hernam leonidas, - wilt gij dat ik uw pijpendrager, uw knecht voor geheel mijn leven zij?
- Neen, dat niet. Luister! Gij hebt door geheimzinnige woorden, ongeluk over mijne beide schepen gebragt. o Verdedig u niet! Gij Grieken zijt allen toovenaars.
- Effendi!
- Gij zijt allen toovenaars: Gij hebt u gewroken. Dat is wel. Te Athenen zou ik u een hoofd kleiner hebben doen maken; te Marseille drink ik koffij met u. Elk land heeft zijne wijs. Gij weet dat ik bevel heb gegeven om een derde schip te volbouwen, terwijl men bezig is om de beide anderen, die door uw geblaas, of uw' blik of uwe woorden, omgeworpen zijn, op te winden.
Leonidas zweeg.
- Als gij mij belooft - ging de Turk voort - als gij mij zweert, dat derde schip geen kwaad te doen, zal ik uwe vrouw en kind u wedergeven. Ik zal dan dadelijk schrijven dat men ze naar Marseille zende.
De Griek zag hem nadenkend aan.
- Bevalt mijn voorstel u niet - vraagde de Turk, met ongeduld verlangende dat hij 't aannam.
- Het is zoo fraai - antwoordde leonidas - dat ik er niet op vertrouw. Waar is 't bewijs dat gij de verbindtenis zult houden? Indien het schip gelukkig te water komt, eer de mijnen hier zijn - wie verzekert mij dat gij ze mij dan zult wedergeven?
- In de eerste plaats - hernam de Turk - zullen zij hier zijn vóór dat de bodem is afgebouwd; ten andere, zal ik hier bij een achtenswaardigen man tien duizend harde piasters, ten waarborg voor de nakoming mijner belofte, in bewaring stellen.
Leonidas zweeg.
- Schijnt het onderpand u niet voldoende? Noem een ander!
- Uw woord! - zeî de Griek.
- Ik geef het u. - sprak de Turk.

{==31==} {>>pagina-aanduiding<<}

- Houd dan uw onderpand maar terug, - hernam de Griek - het woord van een' Turk is voldoende.
De overeenkomst was gesloten. Die achting der Grieken voor het woord eens Turks, zelfs in den krijg, is eene opmerkenswaardige karaktertrek. Eene achting door alle volkeren betoond en steeds volkomen geregtvaardigd. Er is, geloof ik, (zegt de Verhaler) geen voorbeeld van een' meineed onder de Turksche Natie.
Men ging voort het derde schip te volbouwen, met nog grooter ijver, dan aan de twee anderen was besteed. De Turk hechtte er alles aan, om het vertrouwen des Bassaas, die de vroegere mislukkingen vernomen had, te herwinnen. Te naauwer nood lagen de Mahmoud en zijn deelgenoot in 't ongeluk, in een weinig water, of liever in den modder, toen het derde schip reeds met zijne dubbele rei geschutpoorten, op de werf, stond te prijken. Dag en nacht had men er aan gewerkt; terwijl inmiddels de ankers gesmeed en de kanonnen geboord werden, en nijvere vrouwen, al zingende, de zeilen naaiden.
De Turk bewees, het eerst, zijne goede trouw: leonidas met zijne vrouw en dochter binnen de twee maanden hereenigende. Welk een schoone dag voor leonidas, den duiker! - Zóó schoon, dat hij dien, door eene godsdienstige plegtigheid, wilde heiligen.
Al de Grieken, die broeders en vrienden voor godsdienst en vrijheid ten beste hadden, al de moeders, om de afwezigheid van een geliefd kind treurende, al de jonge vrouwen, wier echtgenooten het doodend lood op de rotsen van Romanië, met de soldaten van ali, den tiran van Janina, wisselden, begaven zich in 't wit gekleed, met mirtetakken in de hand, naar den kleinen tempel, waar men, naar hunne kerkgebruiken, de dienst verrigtte. - Zelden zag men iets zoo treffends als het oogenblik, toen de Archimandriet, even eerwaardig door zijn ambt, als door zijne achtbare grijsheid, de jeugdige minerva, met bevende hand aanvatte, en God bad, om voor alle moeders te doen, 't geen Hem in Zijne genade behaagd had te verrigten, voor die, welker kind hij vasthield; en haar hare zonen en dochters, ware het niet

{==32==} {>>pagina-aanduiding<<}
op aarde, dan toch in den hemel, weder te geven. Op deze woorden weergalmde de heilige plaats van snikken; alle die Grieksche vrouwen, déze van Mythilene, géne van Lesbos, die van Athenen en vele van de Cycladen weenden als lotgenooten, als dochters van één gezin. En, ofschoon zelve, ten tijde van hare landverlating, zeer arm, verzamelden de aanwezigen toch eene kleine som, die zij catinka, na de plegtigheid, ter hand stelden; want, de liefdadigheid moet steeds de kroon zetten op elk Christelijk feest.
Toen leonidas, gelukkiger dan ooit agamemnon in een paleis, in zijne kleine woning, van de vreugde en vervoering eenigzins bekomen was, dacht hij aan zijne overeenkomst met den Turk. Het eenige middel, om dezen in eerlijkheid te evenaren, was trouw voor trouw te bewijzen, en, dat ging niet gemakkelijk. Het schip, nu op stapel, moest gelukkig en zonder schade, als een bal van een effen berg, afloopen. Leonidas was niet gerust, hij vreesde. Wel zou de Turk hem niet kunnen deren, al bleef ook dit derde schip onder weg steken; maar zijn woord!? En daarbij de verdubbelde haat tegen de Grieken, die den Turk zou vermeesteren, wanneer hij zich misleid en bedrogen waande!? En dan de gevolgen daarvan voor onschuldige landgenooten in Muzelmansch geweld!? Nog was hij van zijne neêrslagtigheid niet bekomen, toen de gewigtige dag weêr naderde. Het volk, dat hem gestadig op en bij de werf zag, zeide: ‘Het zal gaan als vroeger. De Griek zal het schip stuiten en de zaak weder doen mislukken.’ - Daar kwam het uur, door den Turk en den Griek beide evenzeer gevreesd: het afloopen werd aangekondigd en de geheele bevolking stroomde naar den kant der scheepswerf. - Weder zat de Turk voor bij de plegtigheid, en leonidas wachtte ook, vol angst, het uiterste oogenblik. - ‘Gaat hij weder te water?’ vroeg men. - ‘Neen, de politie heeft het verboden.’ - was 't antwoord. - ‘Bemoeit de politie zich dáár ook al mede.’ - zeî een derde. - ‘Ziet eens aan! de politie gelooft aan toovenaars!’ Leonidas ging evenwel te water; doch deze keer eenigen tijd vóór dat

{==33==} {>>pagina-aanduiding<<}
men den bout zou wegslaan, en hij zwom nu niet naar het vaarwater, maar naar het schip, waarop de Turk zich bevond, en riep, nabij gekomen, dat hij dien wenschte te spreken. Men hing den trap uit en, haastig opgestegen, sprak hij stil tot den Muzelman: ‘Dit schip zal evenmin, als de anderen, gelukkig afloopen. Ik verzeker het u.’ - Eene doodelijke bleekheid overtoog het gelaat des Turks, en zijne knevels rezen, als de borstels van een toornigen ever omhoog. - ‘Gij hebt mij dan verraden, Griek!?’ riep hij uit.
- Neen, - antwoordde leonidas, - ik heb u slechts beloofd, dat ik het schip niet zou verhinderen af te loopen; maar ik heb u niet beloofd het te doen afloopen.
- Wat kunt gij dan doen, geslepen Griek?
- Het laten waar het is. Indien gij beveelt, dat men de uitvoering schors en niets doe buiten mij, en mijne bevelen volge, kan ik het ook in zee brengen.
De Turk zette zich met den Griek in eene sloep en beiden gingen naar den scheepsbouwmeester.
- Gehoorzaam dezen Griek. - sprak de Turk. - Ik ben eigenaar van den bodem en heb regt om te bevelen.
De bouwmeester gehoorzaamde, en leonidas koos twaalf werklieden uit en gebood hun de uiterste balken, waar langs de kiel moest henen glijden, gelijkelijk, eenige duimen in te korten. In een uur tijds was dat verrigt. Toen nam de Griek-zelf den hamer op, hij-zelf dreef den bout weg, en het schip bewoog zich statig en gleed sneller en sneller en liep nu onverhinderd als een kogel, van de helling af in de zee.
Gelijk altijd zwol het water, door den val des ontzaggelijken ligchaams weggestooten, eenige voeten hoog en stroomde op de kaden; de schepen slingerden op de bewogen watermassa, en het volk slaakte juichtoonen over dezen nieuwen triomf, ter eere van leonidas.
- Zijt gij dan geen toovenaar? - vroeg de Turk, toen het schip statig in de groene golven van de haven dreef.
- Ik heb telkens hetzelfde gebrek opgemerkt, en was er zeker van, dat niet een der bodems kon afloopen.

{==34==} {>>pagina-aanduiding<<}

- Dus zijt gij geen toovenaar?
- Neen, ik ben, of liever ik was, op Ipsara, scheepsbouwmeester.

Naar l. gozlan.




De ruikers, of de prijs van Montholon.

Den Hemel zij dank, de ouderwetsche postwagens (*) zijn bijna overal verdwenen! Onder het gedienstige voorwendsel van te vervoeren, deden die afschuwelijke ribbeschudders de ongelukkige reizigers de onverdragelijkste schokken ondergaan; terwijl zij beurtelings geplaagd werden door stof, regen, felle zonneschijn of verstijvende koude, en wel twee uren werk hadden, om den afstand van één af te leggen! Voeg hierbij een' twistzieken of bokkigen voerman, ellendige knollen, alleen door zweepof stokslagen in beweging te brengen, harde banken en eene benaauwde ruimte, die de knieën aan kneuzingen bloot stelde! Zulk een karretje had, met eenige volmaking, zeer wel een marteltuig kunnen zijn voor een der ridderlijke tirannen uit de middeleeuwen.
In zulk een folterkast moest eens een reiziger, wiens rijtuig gebroken was, op een' regenachtigen morgen plaats nemen. Hij onderwierp zich welgemoed aan dit ongelukkig lot, en scheen zelfs vermaak te vinden in het denkbeeld van den weg, dien hij nog naar Parijs moest afleggen, in een coucou te eindigen. Terwijl zijne bedienden bezig waren om zijn omgevallen rijtuig op te heffen en naar een' dorpsmit omzagen, beklom hij de gevaarlijke trede van de coucou en ging achterin zitten; niet zonder een glimlach over het wonderlijke voorkomen des voermans, wiens vooruitstekende kinnebakken,

{==35==} {>>pagina-aanduiding<<}
platte neus, laag voorhoofd, breede schouders en onmatig lange armen, beter voor een ourang-outang dan voor een mensch pasten. Die voerman toonde geen haast te hebben en zijn onverwachte passagier was niet ontevreden over deze traagheid; want hij hoopte, tot vermeerdering van genoegen, op andere reizigers; daar hij zich voornam om geen enkele der vermakelijke gevolgen van zijn' vreemden toestand onopgemerkt te laten. Na een goed kwartier wachtens, gedurende 't welk de voerman van zijn bok, naar alle kanten, rondtuurde, zonder, gelijk zuster anna in den Blaauwbaard, iets anders te zien dan het groene gras en het opvliegende stof, moest men eindelijk den togt wel aanvangen. Een zweepslag bragt de pooten van den ronzinant in den draf; het dier zuchtte, de wielen krasten en de reiziger wierp zich van de achterbank op de voorste; want zoo hevig waren de schokken der coucou, dat hij er al dadelijk door meende geledebraakt te worden. - Van de voorste bank zocht hij weldra heul op de middelste, en toen weêr op de achterste; maar zonder hulp of baat. Spoedig begon dus het berouw, dat hij niet liever in het dorp het herstel van zijn rijtuig had afgewacht, den ongelukkigen martelaar, te overmeesteren. Maar - - eensklaps stond het paard stil. Een jong, vlug meisje sprong in de coucou en plaatste zich op de achterbank, naast hem. Hij zag zijne toevallige en bevallige reisgenoote aan, en een ligte glimlach bewoog zijne lippen en ontplooide zijn te gelijk ernstig en welwillend gelaat. 't Was een lief maagdelijn, dat een korfje met bloemen voor zich neêrzette, hare haren en de linten van haar tulen mutsje te regt schikte, en meteen een blik wierp op den voerman, den wagen, en den onbekenden lotgenoot aan hare zijde.
- Dank zij den Heer, dat ik nog bij tijds ben gekomen!’ - sprak zij, op vrolijken toon.
Toen, zonder zich aan het schokken van den wagen te storen, en alsof ze in den zachtsten armstoel zat, begon zij uit te zien naar het landschap, de boomen, den weg en de vogelen, die hunne bestoven vlerken in de plassen schoonwapperden. Weldra echter viel er regen

{==36==} {>>pagina-aanduiding<<}
en sloeg zoo digt tegen de glazen, dat het der kleine nieuwsgierige onmogelijk werd iets meer te onderscheiden. Zonder eenige ontevredenheid te verraden, nam zij toen het mandje op de knieën, greep eenige bloemen en poogde er een ruiker van te binden; maar 't zij uit ongeduld, 't zij uit gebrek aan oefening, dat gelukte haar niet: de bloemen wilden zich niet naar haar verlangen schikken. Weêr zag men een glimlach in des reizigers trekken. Zij sloeg de oogen op en zeide blozende, doch zonder spijtigheid:
- Ik ben regt onhandig! Niet waar Mijnheer? - Hij antwoordde met een vriendelijk knikje. Zij begon op nieuw, maar het gelukte evenmin: haar wil was beter, dan hare kunstvaardigheid. Twee- of driemalen werden de bloemen op verschillende wijzen te vergeefs verschikt, de bouquet was en bleef zwaarmoedig of bont, en zonder harmonie van kleuren. Zij gaf het op. Intusschen had de reiziger al hare bewegingen met de oogen gevolgd, en - glimlachte nogmaals.
- Mijnheer! - sprak ze, nu een weinig spijtig en op dien aardigen toon van gezag, welke jeugd, schoonheid en onschuld welgevallig kunnen maken. - Mijnheer! Gij mogt wel eens de goedheid hebben om mij te zeggen, hoe ik het dan moet aanvangen. - Hij glimlachte weder, het voorstel scheen hem te vermaken, en hij antwoordde:
- Gaarne, Mejufvrouw! - Zij zette het mandje nu op zijne knieën en zag hoe hij deed. Daarna volgde zij zijne manier zoo gelukkig na, dat toen de coucou aan de barrière stil hield, twee allerliefste ruikers gereed waren. Zelfs had de leerlinge den meester overtroffen en deze bekende dit edelmoedig.
De kleine legde de beide bouquetten in haar mandje en een diep stilzwijgen volgde op de vertrouwelijkheid, tot welke de les tusschen den professor-bouquetmaker en zijne kweekelinge had aanleiding gegeven. Men naderde het einde van den togt. Het lieve kind scheen bezwaard door eene gedachte, die zij niet durfde uitspreken; eindelijk evenwel zeî ze, met een bekoorende blos:

{==37==} {>>pagina-aanduiding<<}

- Als Mijnheer een mijner ruikers wilde aannemen, zou hij mij een groot genoegen doen.
- Ik dank u, mijn kind! - was 't antwoord - uwe bloemen zijn zeer fraai; maar ik mag er de personen, voor wie ze bestemd zijn, niet van berooven.
Dit scheen afdoende, althans het meisje zweeg; maar koos de schoonste anjelier uit en bood hem dien aan. Hij nam de bloem en plaatste die naast het roode lint, in zijn knoopsgat, en zij verheugde zich ongedwongen over de eer haar geschenk aangedaan. Het rijtuig stond stil; men was aangekomen. De kleine stak het hoofd uit het portier, doch trok het haastig weêr binnen.
- Het regent dat 't stroomt! - riep zij uit, en sloeg een bekommerden blik op haar net kleedje van gekleurd katoen, haar zwart zijden boezelaartje en nieuwe laarsjes.
- Mejufvrouw! - sprak nu de vriendelijke vreemde - Gij hebt uw bouquet met mij gedeeld, vergun dat ik u een plaatsje aanbiede in de fiacre, die ik zal doen halen. - En eene goede fooi aan den voerman gevende, verzocht hij dien hem eene fiacre te bezorgen. Dat drinkgeld deed den paardenbeul bijna vriendelijk worden; althans hij liep zoo vlug als een paar stijve beenen 't hem vergunden en kwam weldra met een rijtuig weder, opende het portier, en hield, bij gebrek van een regenscherm, het breede pand van zijn jas boven het hoofd der jonge maagd.
- Waarheen moet ik u brengen? - vroeg de Heer, die zich vermaakte met de onschuldige zorgeloosheid, waarmede de kleine in zijn aanbod toestemde.
- Rue du Pas de la Mule, No. 3.
In weinig minuten was men voor het aangewezen huis. De onbekende nam hetzelfde middel als de voerman te baat, om het hoofdtooisel zijner beschermelinge tegen den regen te beveiligen, en ontving, in het voorhuis, hare dankbetuigingen; welke eindigden in een verzoek om, eenige oogenblikken, bij haar uit te rusten. Om de aardigheid nam hij dit, met blijkbaar vermaak en vrolijk aan.
Daar ik dit kind, dacht hij bij zich-zelven, ruikers heb

{==38==} {>>pagina-aanduiding<<}
leeren maken, mag ik haar ook wel een bezoek gèven; en door haar voorgegaan klom hij welgemoed vier verdiepingen hoog. Zij tikte aan eene deur, eene oude deftige vrouw en twee kleine meisjes snelden toe. - Marie! Marie! - riepen deze, zich in hare armen werpende - goeden dag, moedertje lief! - Zij omhelsde, kuste, streelde de kleinen, groette de oude dame en toen weder aan haren reisgezel denkende, wendde zij zich om en zeide gulhartig:
- Vergeef mij, Mijnheer! maar ik had u geheel vergeten.
- Ik beklaag er mij niet over, Mejufvrouw! Uwe lieve kleine zusters en Mevrouw uwe moeder, zijn voldoende verontschuldigingen.
- Het zijn mijne zusters niet, maar mijne kinderen, Mijnheer!
- Uwe kinderen!
- Hare aangenomen kinderen. - viel de oude vrouw in - Verbeeld u, Mijnheer! dat mijne dochter, eene arme weduwe, door den dood haars mans, een trouw en vlijtig echtgenoot, broodeloos geworden, bezweek, en mij alleen, zonder eenige middelen, met deze twee schapen, op het zoldertje dat hier boven is, achterliet. Wij moesten dus aan de armen-kas vervallen; want, op mijne jaren en zwak, als ik ben, kon ik niets voor mijn onderhoud en dat van deze kinderen aanvangen. Natuurlijk sprak men hier in huis veel over mijnen droevigen toestand, en des avonds klopte er iemand aan mijne deur. Het was marie, Mijnheer! - Moeder margarete! - zeide zij - ik heb voor drie maanden ook mijne moeder verloren, ben alleen op de wereld, zonder maagschap. Gij en die twee kinderen zullen, van nu af, mijne familie wezen; en sedert, Mijnheer! hebben wij met haar gewoond. Ongelukkig, en het is mij een groot verdriet, moet het edele meisje dag en nacht werken om ons allen te onderhouden, en dat nog zonder te kunnen toekomen. Elke maand moet er iets af van het geringe vermogen van een paar duizend francs, haar, door hare moeder, nagelaten. Als ik alleen ware, zou ik mij reeds hebben verwijderd, om mijne weldoenster niet tot armoede te brengen; maar die twee kinderen houden mij terug en benemen mij allen moed.
Terwijl de oude dit zeide, stond marie met neêrgeslagen oogen, beschaamd, verward, alsof zij van iets kwaads werd beschuldigd.
- Ik was weeze, en kon toch niet alleen wonen, zonder bescherming; zonder iemand te beminnen. - sprak

{==39==} {>>pagina-aanduiding<<}
zij, als om zich te verontschuldigen. - Margarete past mij op. Hare kleinkinderen beminnen mij, ben ik het dan niet; Mijnheer! die verpligting aan hen heb?
- Gij zijt een goed meisje Mejufvrouw marie! - antwoordde hij met aandoening. - Gij verdient dat men belang in u stelle, en ik zal u bewijzen, dat ik dat doe door..... u te beknorren. Ja, door u te beknorren. Luister, lieve! Gij moet niet weer alleen in publieke rijtuigen reizen.
- Mijnheer - viel de oude margarete in - zij is gedurende acht dagen bij Mevrouw de Marquise de st. vincent, die haar begunstigt, geweest om te waken.
- Zeer goed, marie! maar herinner u, dat gij geene gesprekken moogt houden met reizigers, die gij niet kent; en nog minder bouquetjes met hen maken; en, eindelijk, dat een jong meisje zich door geen onbekende, in een rijtuig mag laten t'huis brengen. De Voorzienigheid heeft gewild, dat gij dezen keer, een man hebt ontmoet welken uwe schoonheid en onschuld de bewondering en eerbied hebben ingeboezemd, die men voor de engelen gevoelt; maar velen zijn er, die laaghartig misbruik van uwe onnadenkendheid zouden hebben gemaakt. Wees in 't vervolg voorzigtiger in een' coucou; en laat liever uw aardig mutsje nat worden dan een' vreemde te volgen. Maar vergun mij nu, om, ter belooning van mijne les, een' kus op uw rein voorhoofd te drukken, en die twee lieve kinderen te omhelzen, die u hun moedertje noemen. - Hij raakte met zijne lippen even mariaas voorhoofd aan, nam de kleinen op zijne knieën, drukte elk hunner een stuk goud in de hand, en vertrok zonder zich bekend te maken.
- Dat is een regt goed heer - sprak marie.
- Wij zullen dezen avond voor hem bidden; want hij heeft u goede lessen gegeven, voegde margarete er bij.
Marie dacht den onbekende, die zoo welwillend jegens haar geweest was, te zullen wederzien; maar acht maanden verliepen zonder dat hij van zich liet hooren en die acht maanden gingen, voor het arme meisje, zeer treurig om. In dien tijd stortte zij bijna even veel tranen als in die hopelooze weken, waarin zij hare moeder langzaam zag wegkwijnen. Eerst werd margarete ziek, daarna de beide kleinen. Marie moest hen alle drie oppassen, zonder hunne legersteden dag of nacht te kunnen verlaten; zoodat toen de oude vrouw en de kinderen zachtjes aan herstelden, er op de wangen van marie, niets van de bekoorlijke frischheid was overgebleven die haar weleer versierde. Bleek, vermagerd, door waken

{==40==} {>>pagina-aanduiding<<}
door vermoeijing en zorgen, scheen zij vijf of zes jaren ouder geworden. Van de blijde droombeelden der jeugd, was zij in ééns tot de treurige werkelijkheid der ervaring overgegaan. Zij beschouwde nu den last van het leven met een' ernstigen blik, en - moeder nog eer zij had opgehouden maagd te wezen, kende zij reeds alle de moeijelijkheden van dien stand; nog onlangs plooide een glimlach van welgevallen, de gelaatstrekken van hen, die haar zoo aantrekkelijk door onschuld en schoonheid vonden, thans gevoelde ieder zich door heimelijke droefheid bewogen, over hare weemoedige onderwerping en zachte vastheid van geest.
Nu de ziekte en vrees waren geweken, moest de schade door orde en vlijt worden hersteld. Dokter en Apotheker hadden eene wijde bres in haren kleinen spaarpot gemaakt. Zij zette zich dan, om het overige te behouden, met verdubbelden ijver aan den arbeid. - Ook de kleinen leerden de naald hanteren, Zoo zaten zij op een goeden morgen, regt bezig, toen margarete met een kreet van verrassing en vreugde uitriep: ‘Hemel! zijt gij 't Mijnheer! Gij hebt ons dan niet geheel vergeten!!’ - De deur ging open en de geheimzinnige onbekende vriend trad het kleine vertrek binnen. Hij droeg eene kleeding, die marie nimmer gezien had, en verscheiden ridderorders blonken op zijne borst.
- Ik meende dat gij niet meer aan uwe leerlinge dacht - sprak maria, met een zachten glimlach.
- Mejufvrouw! ik heb niet opgehouden, u gade te slaan, en ik hoop u daarvan spoedig een bewijs te geven. Ik verzoek u, dat gij dadelijk met mij gaat. Wilt gij u wel kleeden en mij vergezellen?
- Waarheen, Mijnheer?
- Dat is mijn geheim. Haast u: ik geef u tien minuten om u eens regt aardig op te schikken. Hebt ge uw mutsje met geruit lint, uw rozenroode kleedje, uw zwart boelaartje en uwe laarsjes nog?
- Helaas, Mijnheer! ik heb ze niet weêr aangehad, sedert den dag dat ik u ontmoette. Zij zijn niet weder uit die kast geweest.
- Zoo veel te beter! Ik wensch zeer, u aldus gekleed te zien. Kom haast u. Tien minuten geef ik u, en niet meer.
Hij haalde toen een zak met lekkers te voorschijn, verdeelde dat tusschen de kinderen, en deed onderzoek hoe ver zij met lezen gevorderd waren. - Aanvankelijk beschroomd, werden de kleinen weldra zoo gemeenzaam dat zij met zijn' hoed speelden en reeds op zijn schoot geklommen waren, toen marie, door de netheid harer

{==41==} {>>pagina-aanduiding<<}
kleeding en den blos der verrassing, weder aanvallig, uit haar kamertje trad.
- Zóó wilde ik u zien - sprak de onbekende - omhels uwe kindertjes nu en Jufvrouw margarete; want gij zult niet voor van avond laat te huis komen.
Hij bood haar toen zijnen arm aan; waarop zij niet dan schroomvallig leunende beneden gekomen, een rijtuig zag, dat hen wachtte. Dezen keer was 't geen fiacre; maar een gemakkelijke en fraaije landauer. De koetsier klapte met de zweep; reed langs een gedeelte der boulevards (singels), daarna aan den overkant der Seine en eindelijk op het plein van het Instituut; alwaar hij, voor een der groote deuren, stil hield. Nu werd marie, door haren leidsman, langs eene der kleine trappen, naar boven gebragt. Eene zijdeur ging open, en het meisje bevond zich te midden van eene talrijke en schitterende vergadering. Aller blikken vestigden zich op haar en op hem die haar binnenbragt. Marie was ontroerd; hare oogen vulden zich met tranen.
- Mijn kind! - sprak haar vriend - er is hier iemand, die zeer verlangt om u te leeren kennen; het is mijne vrouw. Ik zal u nevens haar plaatsen.
Daarop geleidde hij haar naar eene deftige maar zeer vriendelijke dame, welke het lieve meisje, met teedere goedheid, welkom heette en hare hand drukte. Toen verhief zich eene stem en zeide:
- De zitting is geopend. Nu namen een aantal Heeren, even als de vriend van marie gekleed, rondom eene groote tafel plaats, en een hunner hield eene redevoering, waarin hij van vele edele en schoone daden verhaalde; maar, sprak hij: ‘wij hebben, om de kroon op deze reeks van deugdzame bedrijven te zetten, het verslag bespaard van de nederige, geene opmerking beoogende opoffering eener jeugdige weeze, die zich tot dochter van eene zeventigjarige vrouw en tot moeder van twee nog armer weesjes heeft gesteld. Om deze allen bij te staan en zich niet van haar te scheiden, heeft zij niet slechts de nachten aan den arbeid gewijd, maar zelfs reeds een gedeelte van hare kleine erfenis opgeofferd. Sedert zes maanden, gedurende welke God haar heeft beproefd, heeft eene ziekte de door haar aangenomene familie bezocht. Zij heeft hare krachten, hare gezondheid en hare middelen uitgeput, om de lijdenden te verzorgen, en bij drie bijkans zieltoogenden, zoo langen tijd alleen, evenwel noch haren moed, noch hare liefde verloren. Laat ons dan, Mijne Heeren! niet aarzelen, om, volgens het voorstel van ons achtingwaardig medelid;

{==42==} {>>pagina-aanduiding<<}
den Heer cuvier, den prijs van drie duizend franken, aan marie...... toe te wijzen.
Toejuichingen weêrgalmden van alle zijden der zaal. Men stond op om de jeugdige maagd te zien. De vrouwen wierpen haar bouquetten toe; terwijl zij, met de oogen vol tranen van ontroering, meende te sterven. De genoemde, groote natuurkenner nam haar bij de hand en geleide haar tot den voorzitter, die haar den zoo wel verdienden prijs overreikte.
- o Mijnheer! riep zij uit - wat ben ik u niet verpligt!
- Mejufvrouw! deze dag is een der schoonsten van mijn leven - was zijn antwoord.
Na het eindigen der plegtigheid nam de Heer cuvier zijne lieve beschermelinge met zich naar den Plantentuin, hield haar bij zijne familie ten eten en gaf haar des avonds, op het oogenblik van haar vertrek, eene kleine groen-lederen brieventas: - Gij hebt - sprak hij, een aanzienlijk gedeelte uwer erfenis uitgegeven: Mevrouw de Kroonprinses, heeft mij gelast om u dat te vergoeden. Ook is daarin nog eene verzekering van een jaargeld van twaalf honderd franken, uit des Konings kas. Zoo ziet gij, marie! dat de arbeid, de deugd en de weldadigheid, geluk aanbrengen. Vaarwel, en kom des zondags, om de veertien dagen, met mijne echtgenoote, mijne dochter en mij, het middagmaal gebruiken.
Men kan zich voorstellen hoe marie te huis kwam! welke heilbeden, uit den mond der zeventigjarige, stroomden, en met welk eene geestdrift het geheele gezin zijnen dank bragt aan God.

Naar s.h. berthoud.

Ik heb er vier bemind.

(De Bekentenis eener Dame.)

De eerste, dien ik beminde!.... Met welke woorden zal ik 't uitdrukken, hoe ik hem beminde! Hoe zou ik een denkbeeld kunnen geven van het gevoel, dat mij aangreep, als ik zijne stem maar hoorde; van de verrukking, waarmede ik zijne blikken bespiedde; van de ijverige zorg, waarmede ik poogde een glimlach op zijne lippen te doen ontstaan! En toch, ik moet het bekennen, hij was leelijk, boven alle tegenspraak leelijk. Maar het was mijne eerste liefde, en hij het eerste wezen, dat mijn hart onafgebroken deed kloppen, mijne droomen met altijd lagchende beelden vervrolijkte, en een geheel nieuw leven voor mij geopend had: een le-
{==43==} {>>pagina-aanduiding<<}
ven sedert welks begin ik geen geluk meer kende, dat niet uit hem ontsproot, geene aandoeningen, die niet hem ten voorwerp hadden, geene pligten, die ik niet voor hem zou hebben opgeofferd. Elk zijner woorden als de zoetste harmonie, deed mijn geheele wezen van wellust trillen; zijn blik, hetzij mij die toelachte of met kalme rust op mij gevestigd was, scheen met zoete vreugde, zich in het binnenste van mijn hart af te spiegelen; en wanneer zijn mond op den mijnen tallooze kussen drukte, wanneer zijn arm mijnen hals liefkozend omstrengelde, en zijn hand al spelend een mijner lokken ontkrulde, dan verhief het geluk, dat ik smaakte, mijne aandoeningen tot hemelvreugd, en gevoelde ik, dat zoodanig de wellust der engelen zijn moest.
Ook verbleekten bij hem alle andere vreugden van mijn leven. Wat bekommerde ik mij om die banden, waaraan welvoegelijkheid of gewoonte ons onderwerpt! Wat waren mij de genoegens van gezelschappelijken omgang, of de zegepralen van eigenliefde! Hoe menigmaal ontdeed ik, om bij hem te blijven, mij van den tooi, dien ik, tot bijwoning van eenig feest, had aangedaan, en was één woord uit zijnen mond mij liever dan alle bedwelming, waarin de toejuiching der wereld ons stort! Met hoe veel blijdschap zag ik onder zijne voeten den bloemkrans vertreden, dien de behaagzucht mij om de slapen had gewonden. Wat zou ik op de aarde voor hem niet gedaan, wat den hemel voor hem niet afgebeden hebben; welke hartstogt kon in mijne ziel met dien voor hem wedijveren! En nogtans, ik moet het zeggen..... naauwelijks was een jaar van dat eerste gevoel voorbij, of eene andere liefde vermeesterde mijn hart. Geene magt ter wereld kon weêrstand bieden aan de belangstelling, die mij een wezen inboezemde, dat wel geene vroegere regten kon doen gelden, maar welks open voorhoofd duizend hoopvolle verwachtingen in mij opwekte. Hij had groote zwarte oogen, waarin het mijn wellust was den blik van teedere liefde te bespieden, en wanneer zijn hoofd aan mijnen boezem rustte, wanneer zijne lippen mijnen naam, als eersten toon van eenen nieuwen liefdezang, stamelden, sprak mijn hart in mij: Ook hier zal ik het geluk vinden van bemind te worden! Met verrukking gaf ik mij aan dit denkbeeld over, hetwelk mijne zaligheid verdubbelde, en ik beminde hen beide.
Hoe, eenigen tijd daarna, een derde, bleek van kleur en met blaauwe oogen zich aan mijne zijde bevond, te naauwer nood durf ik het u bekennen.... Evenwel, daar mijne pen de waarheid wil huldigen, zal ik u eerlijk alle

{==44==} {>>pagina-aanduiding<<}
de geheimen van mijn hart openleggen, en moet ik er voor uitkomen, dat ook deze nieuwe hartstogt niet blootelijk een dier vlugtige episoden was, welke over het leven eener vrouw henenglijden, gelijk kortstondige verhevelingen door het uitspansel, zonder de regelmatigheid er van te storen. Mijn derde lieveling eigende óók zich een duurzaam gedeelte toe van de genegenheid mijner ziel, en om hem te vaster aan mij te verbinden, onthield ik ook hem de innigste blijken mijner liefde niet. Met verrukking sloeg ik de ontwikkeling zijner begeerten gade, en eigende mij al de uitstortingen zijner gevoelens toe. Overtuigd, dat het hart eener vrouw aan eene bloem gelijkt, welker geur de liefde is, en aan welke iedere nieuwe liefde een spruit te meerder voegt, bood ik aan het nieuw gevoel, dat in mij opwelde, geenen tegenstand, en ik beminde hen alle drie.
Mogt, wat ik u thans nog zeggen moet, verborgen blijven; mogt ik een laatsten hartstogt in het diepste mijner ziel begraven, ik zou dan bij het geheimzinnige drietal mijner liefden blijven staan; maar helaas, het lot is magtig, ondoorgrondelijk: ondanks mij-zelve moest ik nog een ander voorwerp aanbidden, dat uit den hemel tot mij scheen afgedaald. Zijne schoonheid was als die der cherubijnen; om zijn' kleinen mond speelde een dier lachjes door welke eva gevallen is, indien het aldus was, dat de booze geest haar verleidde; in zijne oogen lagen een lust en onschuld, die alles deden hopen en alles vergeven. Lieftallig, beminnenswaardig, toegeeflijk voor mijne eigenzinnigheden, en mijne verlangens voorkomende, waren zijne blikken en liefkozingen onwederstaanbaar. Hem te zien, was hem te beminnen; derhalve beminde ik ook hem.
Maar, vier te gelijk! Zulk eene mildheid in het vrouwelijke hart gelijkt naar verkwisting. En toch beminde ik hen met eene gelijke liefde. Allen vonden in mijne liefde hun geluk, deelden in dezelfde gunsten en liefkozingen, werden met dezelfde blikken, met dezelfde minnelachjes gestreeld, en dit alles zonder dat jaloezij hun mingenot en hunne eendragt stoorde. - Is dat niet eene dier onbegrijpelijke verborgenheden, welke de natuur alleen aan het hart der vrouwen heeft geopenbaard?
Wilt gij nu weten hoe het mogelijk ware dat ik hen allen beminde, en dat zij allen ook mij eendragtig lief hadden, en dat wij te zamen in vrede leefden en liefden, hef dan den sluijer op, die het tafereel nog bedekt, en wat aanschouwt gij dan? Eene beminde moeder door vier beminde zonen omgeven.






{==45==} {>>pagina-aanduiding<<}

Mengelwerk.

Het geslacht van Hoogstraten.

Medegedeeld door Dr. G.D.J. Schotel.

(Vervolg en slot van bl. 570 in den Jaargang van 1850.)

Niet minder roem dan david verwierf zijn eenige broeder jan van hoogstraten, 26 Jan. 1662 (147) te Rotterdam geboren. Ook deze werd in de Erasmiaansche school in de oude talen onderwezen, en zoo wel zijne medewerking aan de overzetting van nepos en justinus (148) en zijne vertaling uit lucianus, ovidius en andere dichters (149) bewijzen, dat hij de lessen van zijn meesters zich ten nutte maakte, en gevoel voor de schoonheden der Ouden had. Te Dordrecht wedijverde hij met zijn' vader, oom en broeder in het vervaardigen van gelegenheidsgedichten, waarvan sommigen afzonderlijk het licht zagen, (150) en vond hij in salomon van til, matthijs balen, mattheus van nispen en hendrik van bracht, kunstvrienden, met wie hij gedachten en gezangen wisselde. Omstreeks het jaar 1700 begaf hij zich naar Breda,

‘Daar kost hy stil, en zonder erg 
Op alle wijs zich laten hooren, 

{==46==} {>>pagina-aanduiding<<}

Daar kon hy 't Vorstlyk' valkenberg 
Zelf met zyn duystre lier bekoren' 
En de A na zyn zwanenzang 
Doen luystren heele dagen lang.’ (151) 

Zijn gezangen bragten hem in kennis met pieter nuyts, officier der vrijheid Etten, Leur en Sprundel, wiens Bredasche Clio hem eenigen naam onder de toenmalige dichters had verworven. Te Gouda, waar hij zich eenige jaren later vestigde, ontmoette hij van der schelling, westerhovius, cincq, zeebergen, nieuwkerk, walvis, van someren, kempher, alle min of meer bekende dichters en oudheidkundigen, die hem met jubelzangen aan de boorden van den IJssel verwelkomden. Welk een ambt hoogstraten bekleedde, is mij niet gebleken; veel tijd en zorg moet echter aan de waarneming er van niet verbonden zijn geweest, wijl hij anders zoo veel niet had kunnen schrijven, vertalen en dichten. Elke gelegenheid greep hij aan om te zingen. Geen landelijk, stedelijk of huiselijk voorval, dat hem niet naar de lier deed grijpen. Al wat Gouda door geboorte, schoonheid, kunst of wetenschap bezat, wijdde hij zijn liederen. Bij elk vreugdefeest hief hij jubelzangen aan, bij elk lijk stortte hij weeklagten uit; gezwollen waren zijn lof- en klink-, scherp zijn spot- en hekeldichten, talloos zijn Geest-, Zedezangen en Zielezugten, maar vooral de lof- en eeredichten, die hij zijne kunstbroeders toeheiligde, en die ook overbeke, angelkot, de haes, lescailje, zeeus, herenberg, buisero, boon van engelandt, om eenigen te noemen, de hand aan het wierookvat deden slaan

....‘en op klinkende schalmeyen 
's zangers roem en lof verbreyen 
tot het dreunde in Euroop.’ (152) 


{==47==} {>>pagina-aanduiding<<}

Hij bezong het Leven van den grooten Apostel paulus, (153) de Zegepraal der Goddelyke Liefde, (154) vervaardigde Minnezangen, (155) Geestelyke gezangen, (156) Klinkdigten, (157) Zinneprenten, (158) Zinryke fabelen, (159) begroette Parnas aan de Waal, (160) gaf een Afsetsel van de Republiek Venetiën, (161) vlocht een Stedekroon der stemmende steden in Holland, en vervaardigde een Spiegel der schoone Courtisane, (162) benevens een menigte Treur-,

{==48==} {>>pagina-aanduiding<<}
Toneel, Klucht- en Tafelspelen. (163) Al deze bundels doen hoogstraten als een kunstgenootschappelijk dichter kennen, en schoon bidloo (164) hem waardig keurde, ‘met een kranz van dank- en lofgezangen versierd te worden’, versteegh (165) hem aan vondel gelijkstelde, wij aarzelen niet hem verre beneden zijn' broeder te
plaatsen. Zijn paulus is niet meer dan berijmd proza, zijn stichtelijke liederen zijn zonder verheffing, en hoe hooger zijn jaren klommen, hoe meer zijn poëzij in waarde daalde. In zijne jeugd, toen hij aan de Merwe en de A zong, sloeg hij fiksche toonen aan. Roerend, eenvoudig schoon is zijn gedicht op het overlijden van zijn driejarig dochtertje dina 1687. (166)

‘Vaders vreugd, en Grootvaars troost 
Ons alleenig bygebleven, 
Dina gaat ge ons ook begeven 

{==49==} {>>pagina-aanduiding<<}

Die, gelyk de zonne in 't oost 
Nau gerezen, hare stralen 
Gaat in 't westen onderhalen! 
 
Wat is schoonheyt, wat is jeugd 
In 't vergankelyk bederven! 
Wat hier leeft yld na 't versterven, 
o Bedriechelyke vreugd! 
Nauw begint ge ons te verblyden 
Of gy wekt ons bitter lyden. 
 
Ras verwelkte lentebloem! 
Roosje naulyx opgeloken, 
Was uw steeltje niet gebroken 
'k Zag als aller rozen roem 
Als het puyk der lentebloemen 
Uwen glans van yder roemen. 
 
Maar de dood op het sieraad 
Van uw lief gelaat gebeten 
Heeft dien roem ter neer gesmeten, 
In haar moordzugt onverzaad. 
Als haar zeysse raakt aan 't woeden 
Valt al wat hier wast ten goede. 
 
Dog schoon zy u veld ter neer 
Roosje midden in de doornen 
Opgewassen, Gods verkoornen 
Vallen dus tot 's hemels eer, 
Om uit dit verwelklijk bloejen 
Onvergankelyk te groejen. 
 
By die rozen schoone bloem! 
Nu gy ons tog moet begeven 
Staat uw luyster te herleven 
Tot der zalige Englen roem, 
Zoo herleeft gy hier verloren 
Uit uw sterven als herboren. 
 
Leef daar, zalig zieltje, leef 
In het eyndeloos verblyden 
Vry van met het vlees te strijden 
Daar zoo menig onder bleef. 
Is uw uurglas afgeloopen? 
Hier op aarde is niets te hopen.’ 


{==50==} {>>pagina-aanduiding<<}

Sommige zijner bijschriften verdienen eene plaats in elke bloemlezing onzer vaderlandsche dichters:

	Op de afbeelding der vertrede armoede. (167)
‘Hoe bitter de Armoed is 
Toond Rykaart aan zyn disch 
Gevleyd en aangebeden, 
Bewierookt als een God; 
Daar elk met de armen spot 
En dus de smart vergroot van hun ellendigheden.’ 


	Armoede blyft onder. (168)
‘Zy komen hier niet ligt tot staat of mogentheden 
Wier deugden, door den last van de armoe neergetreden, 
Verdonkert blyven. Gelt, der werreltlingen vreugd, 
Schenkt zyn bezitters nu de wysheit en de deugd.’ 


	Geldeloosheyd moedeloosheyt.
‘Ellendig is hy, wien het gelt ontbreekt. 
Een armen hals is overal vol vreezen. 
Hoe groot een hart hem in den boezem steekt, 
Hy zal, uit schroom, altyt kleynhartig wezen.’ 


	De deugd ontaert wel eens.
‘Het volgt juist niet altyt, dat ook de kindren groejen 
In de eyge deugden, daar hunne ouders hier in bloejen. 
't Gebeurt ligt, dat een telg die van de vromen kwam, 
Door schelmery ontaart van zynen eersten stam.’ 

Andere wedijveren met die van zijn' broeder:

	Op de afbeelding van zyn koninklyke majesteyt van Groot Brittanje met het overgaan van namen. (169)
‘Brittanje! zie uw held, uw ryksverlosser hier, 
Met geene kroon gehuld vol diamante stralen, 

{==51==} {>>pagina-aanduiding<<}

Maar in het blinkend staal; gelyk hy vol van vier 
Gewoon is zyn triomf op 's vyands grond te halen. 
Louis, waar mard uw heir? 't onneembaar Namen buigt 
Voor willems legerbyl, met vestingen en schansen, 
Daar hondert duizend man van uw verlies getuigt, 
En wy den Haagsen Mars met lauren vast bekransen. 
Zoo dappre Vorst, steek dus uw stagzwaard in de scheê! 
Zoo zien wy Neêrland haast in een gewenste vrê.’ 


	Op de afbeelding van den graaf van Athlone en den heer van 's Gravenmoer. (170)
‘Hier toont de kunst twee helden naar het leven, 
Twee helden, meer dan duizend man te veld, 
Uit edle zugt tot glori heengedreven 
Daar wilhelm nu drie Ryken heeft hersteld. 
Geen nood dat hun de Nyd ooit aan zal bassen, 
Voor welkers moed heel Neêrland viel te kleen. 
Zy moesten zelf 't geweld ontharrenassen, 
Daar Ierland en Brittanje om 't kroonregt streên. 
Vraagt iemand, wat hun dus den vorst doet noopen? 
Zy zien door hem een nieuwe werrelt open.’ 


	Op de afbeelding van Maria Stuart koningin van Engeland. (171)
‘Al pronkt dit schoone hoofd daar Majesteit uit straalt 
Met paerlen ryk van glans als schitterende zonnen: 
Vorstin maria word aldus niet afgemaalt: 
Haar zuyvre deugd heeft haar een ryker kroon gewonnen, 
Dit 's maar de schaduw van dat dierbare kleynood, 
Dat heel Europa hielp aan 't schreyen door haar dood.’ 

Doch jan van hoogstraten was niet alleen dichter maar ook beoefenaar der Nederduitsche taal, die hij, volgens huydecoper, grondig verstond. Hij stierf in 1756. Vele kunstbroeders volgden zijn lijk naar de groeve en beweenden zijn verlies in treurdichten, alle in den smaak van die, welke hij zelf gewoon was geweest bij sterf-
{==52==} {>>pagina-aanduiding<<}
gevallen te ontboezemen. Houbraken (172) en aëtes (173) schilderden zijne beeldtenis. Zijn vrienden kempher en cornelis van bracht plaatsten er bijschriften onder. Hij zelf schreef deze regels voor zijn portret door aëtes:

‘Aëtes! zoekt gy my, na 't leven af te malen. 
En in dezelve schets uw geest en vlugge hand, 
Opdat, wanneer de dood myn ligchaam komt te halen, 
Ik myne vrienden blyve altyd in 't hart geplant? 
Gy zult, zoo wel als ik, dan op de tongen zweven! 
Vraagt gy waarom? Uw kunst kan de eeuwen overleven!’ 

Zijne echtgenoote geertrui van der hagen, (174) had hem zes kinderen (175) geschonken, waaronder samuël, die het land als kapitein ter zee met roem diende, en in de Jaarboeken der
Geschiedenis (176) en in de Gedichten (177) van zijn vader leeft, en françois in 1689

{==53==} {>>pagina-aanduiding<<}
te Dordrecht geboren, die achtereenvolgende de ambten bekleed heeft van secretaris van IJsselstein, heemraad van den Overwaard, wegens de baronnie van Liesvelt, van substituut Drossaard en schout der stede van Nieuwpoort; van stadhouder en registermeester van de Leenen der baronnie van Liesvelt; sedert 1743 van secretaris, (178) vervolgens (1744) van raad in de vroedschap en eindelijk van Burgemeester (179) te Oudewater.
Burgemeester hoogstraten was een der uitstekendste regenten van zijn tijd, ‘een vurig liefhebber van zijn vaderland, regtvaardig en buitengemeen verlicht’; ‘een man van een ijzeren wil’, ‘onbeteuterden moed’, ‘met het hart op de tong’. Daarvan heeft hij gedurende geheel zijn leven blijken gegeven; maar vooral bij gelegenheid, dat de Luthersche predikant van Woerden aan Burgemeesteren van Oudewater verzocht had, dat het hem vergund mogt worden voor zijne geloofsgenooten, in het regiment van den kolonel tysot van patot, dat toen te Oudewater lag, in de publieke kerk (wanneer in dezelve geen dienst gedaan werd) te mogen prediken en het H. Avondmaal bedienen; eene vraag, die de hevigste oneenigheden ten gevolge had. (180) Van zijn opregtheid, moed en regtvaardigheid is ook zijn aanspraak tot de commissarissen, door den Prins (1750) naar Oudewater gezonden, om de geschillen tusschen de regeringsleden te onderzoeken, (181) een bewijs, en noch bedreigingen, noch beloften konden hem weerhouden, om deze Heeren de misbruiken ‘in het stuk der regering, politie en finantie dier stad ingeslopen’ mede te deelen. Niet te verwonderen, dat de Prins, bij de verandering van den magistraat, hem wederom verkoos. Nog wordt te Oudewater van burgemeester hoogstraten, van zijne deftigheid en milddadigheid (vond men in zijn tijd een gouden rijder in de kerkcollecte, dan wist men

{==54==} {>>pagina-aanduiding<<}
altijd, dat die van burgemeester hoogstraten gekomen was) en de buitengewone plegtigheid zijner begrafenis gesproken. Hij beoefende ook (en welk een hoogstraten deed zulks niet?) de Nederduitsche poëzij. Mogen wij de dichters, die bij zijn overlijden (25 van Sprokkelmaand 1760) lijkzangen aanhieven en grafschriften vervaardigden, (182) gelooven, dan moet apollo op Parnas hem een eerzuil gesticht en met eigen hand daarop geschreven hebben:
‘Hoogstraten's naam zal tot de laatste tyden leven.’
Weinige proeven van zijn talent zijn tot het nageslacht overgebragt, (183) waartoe zijne overzetting van verschillende stukken uit horatius niet behoort. Hij was grooter regent dan dichter.
Mr. johan hugo van strijen, bailluw van Oudewater, vervaardigde hem het volgende grafschrift:

‘Hier rust hoogstraten, de eer en lust der zanggodinnen, 
Die langs het glansryk spoor van zyn beroemd Geslacht, 
De steilte had bereikt van Pindus groene tinnen, 
En zong op Flaccus trant, vol vier en zwier en kracht. 
't Grys Oudewater zal, vol danks, zyn heugnis vieren. 
Werd ooit vernuft en deugd met dankbaarheid beloond; 
Hem vlecht Apol geen krans van heilige laurieren, 
Maar heeft 's Mans beeltenis met hemelsch licht gekroond.’ 

Beter is dat van zijn zoon jan willem van hoogstraten, op zijn grafsteen gehouwen:

‘Rust hier, o vader! die naast God, 
De bron waart van myn tydlyk leven: 
Uw stervlyk deel verblyv' hier, tot 
De jongste dag u 't heil zal geven 

{==55==} {>>pagina-aanduiding<<}

‘Om voor des Opper-rechters troon, 
Bevryd van vreeze, te verschynen, 
Daar 't bitter lyden van zyn Zoon 
Den nacht der zonden doet verdwynen.’ 
 
‘Vergun my Hemel Majesteyt! 
Dat ik hem, dien ik teêr beminde, 
In een volzalige eeuwigheid 
By de Eng'lenreyen wedervinde!’ 

Deze begaafde jongeling was zijn tweede zoon (184) bij wilhelmina de wildt, (185) in 1772 te Schoonhoven geboren. Hij werd aan de Utrechtsche hoogeschool tot een regtsgeleerde gevormd en verliet haar 30 Junij 1746 na openlijk verdedigd te hebben zijn Dissertatio de differentiis jus inter antiquum novum et hodiernum circa actionis editionem, litis contestationem et libelli emendationem atqui mutationem. Hij begon zijn' loopbaan als secretaris van IJsselstein en eindigde haar als Raadsheer in het hof van Holland, Zeeland en Westvriesland, (186) en werd heer van Heikop en Boeikop. Hoe hoog zijn dichterlijk talent bij zijne vrienden stond aangeschreven, kunnen deze regels van joan van strijen getuigen:

‘Hoogstraten, puik van Febus zonen, 
Waarmeê kroont u myn lang gedicht? 
Die door uw zang 't Heelal verplicht, 
U passen geene lauer kroonen, 
U past een kroon van sterrevier.’ 

Welk een blos moet jan willem bij het lezen dezer vleitaal over het aangezigt zijn gevlogen? Timmerman

{==56==} {>>pagina-aanduiding<<}
maakte het niet minder grof, toen hij zelfs zijn Dissertatio ‘bladeren met diamant, met paerlen en saphieren bezaaid’ noemde.... doch hij was een vriend en een Heerenzoon, en dat beteekende in die dagen heel wat. Uitgenomen het hartelijke gedichtje hier boven, kennen wij niets van dezen hoogstraten. Hij stierf in 1770 en liet bij zijne echtgenoot maria johanna terwen (187) negen kinderen (188) na.
Tot deze behoorde samuël, geb. 1756, heer van Heikop en Boeikop, oud-raad in de Vroedschap van Rotterdam, lid van het Staatsbewind, die in 1813, vóór de komst van den Erfprins, zich te zamen met den oud-burgemeester jean françois van hogendorp op de puije van het stadhuis te Rotterdam met inééngeslagen handen voor de verrukte menigte vertoonde, die in die optreding de type van hetgeen aanstaande was - de verbroedering van partijen - aanschouwde. (189) Wel is het mij niet gebleken, dat samuël zelf dichter is geweest; maar toch dat hij een voorstander van kunsten en wetenschappen was. Het Rotterdamsch Dicht- en Letterlievend Genootschap, onder de zinspreuk: Studio scientiarum genetrix, verkoos hem tot beschermheer en bood hem bij gelegenheid van het overlijden zijner eerste gade (jozina

{==57==} {>>pagina-aanduiding<<}
catharina meyners, 11 Nov. 1793 (190)) een door één van deszelfs leden vervaardigden lijkzang aan. Hij overleefde zijne tweede gemalin anna elizabeth hoffman, in 1828 gestorven, nog twee jaren. (191)
Zijn broeder Mr. françois, geb. in 1773, studeerde te Leyden en verdedigde aldaar onder hendrik albert schultens een Dissertatio de Abdicatione. Hij is geweest in de stedelijke regering van Haarlem en in het landdrostambt van het Noorderkwartier van Holland. Later werd hij door lodewijk napoleon benoemd tot Hoofdofficier te 's Hage, en door Keizer napoleon, in Febr. 1811, tot president van het tribunaal te Rotterdam. Nog kort vóór zijn dood verklaarde de advocaat van reesema, dat de Rotterdamsche regtbank, na den heer f. van hoogstraten, nooit meer een voorzitter hem gelijk gehad had. Hij is letterlijk onder den druk van zijn arbeid (10 Aug. 1813) bezweken. Hij liet bij zijn echtgenoote margaretha louisa copes van hasselt vier zonen en eene dochter na, die allen in leven zijn. (192)
Ook pieter van hoogstraten, een andere zoon van jan willem, geboren 1764, heeft van zich laten spreken. Hij werd in 1787 op een Dissertatio de bonorum publicatione, tot Doctor in de beide regten bevorderd. Na den val van 't Huis van oranje bleef hij buiten betrekking, doch werd bij de oprigting van den Raad der stad 's Gravenhage tot lid daarvan benoemd. Hij overleed in 1832, na eenige jaren te voren voor zijne betrekking bij de stedelijke regering te hebben bedankt. Hij is de schrijver van De ware vrienden van Vaderland en Oranje (1817).
Na jan willem weet ik niet, dat er afstammelingen

{==58==} {>>pagina-aanduiding<<}
van françois geweest zijn, die zich als beoefenaars der schoone kunsten onderscheiden hebben; doch aan beschermers van dezelve heeft het niet ontbroken en ontbreekt het nog niet. Er leefden in de XVIde en XVIIde eeuw anderen, die den naam van hoogstraten voerden en penseel en dichtpen hanteerden. Zoo leefde te Mechelen de rederijker peter lodewijk van hoogstraten, facteur der kamer de Peoene, vervaardiger van refereynen en clinckdichten. (193) Te 's Hage ontmoet men in de XVIIIde eeuw den kunstschilder abraham van hoogstraten, leerling van daniël haring; (194) johan van hoogstraten, die al zijne gelegenheidsverzen voor eigen rekening liet drukken en in 1786 zijn vrienden ten geschenke zond, onder de zinspreuk: In Vrede Heil. Alleen zijne Gezangen ter gedachtenis van de omwenteling, 's Hage 1788, zijn in den handel. (195) Hij was een vriend van Jonkvrouwe de lannoy, bij welker overlijden (18
Febr. 1782) hij met r. feith en f. van limburg een lijkgezang vervaardigde; eindelijk johan pieter van hoogstraten, die zijn Dichtproeven, onder de zinspreuk: De vlijt geeft tijd, in het licht zond. (196) Te Dordrecht leefde in de XVIIde eeuw jacob, en in het midden der XVIIIde eeuw jan van hoogstraten., boekverkooper aldaar, van wien verscheidene Gelegenheidsgedichten tot ons gekomen zijn. (197)

{==59==} {>>pagina-aanduiding<<}
Zoo mag, gelijk j. de timmerman zeide: ‘De poëzij, gelijk op de grotiussen, branden, de haasen en schimmen, ook op het stamhuis der hoogstratens roemen.’

‘Ja wie hoogstraten zich hoort noemen 
(Zoo veel vermag dit woord) gryp slechts de cyther aan, 
Hy zal straks Engleklanken slaan.’ (!!) (198) 

Doch deze laatste hoogstratens behooren niet tot de afstammelingen van den ouden francois, evenmin als hugo van hoogstraten, die in het begin der XVIIde eeuw te 's Hage leefde, en wiens zegel onder ens is, noch Mr. gerrit van hoogstraten, een tijdgenoot van den ouden françois, die tusschen 1596 en 1607 te Leyden en 's Hage woonde, noch een andere samuël, dan de waardijn, die dijkgraaf van Rhijnland was, en wiens dochter barbara xintera huwde met den heer johan schas.




Mededeeling, naar aanleiding van het stukje: ‘Nog weder iets over Bilderdijk en zijne Werken.’

De bekwame en der zake kundige Schrijver van genoemd stukje heeft, even als zijn verdienstelijke voorganger, de Opsteller van het: Nog iets, enz. den verzamelaars en hoogschatters der Werken van bilderdijk eene wezenlijke dienst bewezen, door de mededeelingen, vervat in het Mengelwerk der Vaderlandsche Letteroefeningen, voor December, 1850, No. XV, bl. 633-659, en Schrijver van dit opstel heeft die bladzijden met veel belangstelling gelezen.
Genaderd tot bl. 657 herinnerde hij zich eene bijzonderheid, bilderdijk betreffende; en wel naar aanleiding van hetgeen dáár te lezen staat: ‘Hij kon den moordenaar van d'engiën vloeken - den gevallen dwingeland op Sint Helena vertrappen, en toch den Keizer, den van God beschikten heerscher, huldigen en eerbiedi-
{==60==} {>>pagina-aanduiding<<}
gen.’ Kennelijk heeft de Schrijver van het: Nog weder iets enz. hier het oog op bilderdijks Ode aan Napoleon; alhoewel dat poëtisch kunstgewrocht hier niet met name genoemd wordt.
Toen deze Ode, zonder den naam des Dichters, in het licht verscheen en algemeen aan den grooten Meester werd toegeschreven, bevonden er zich, onder zijne bewonderaars quand même, die in dit gedicht eene politieke inconsequentie meenende te bespeuren, geenszins met het algemeen gevoelen instemden, en het òf ontkenden òf hoogst twijfelachtig stelden, dat bilderdijk eene wel hoogst dichterlijke - maar niet minder laag kruipende hulde aan den Korsikaanschen Overweldiger had gebragt. Waren de onderstaande historische bijzonderheden, toen of later, meer algemeen bekend geweest; voorzeker, alle twijfeling zou geheel zijn weggenomen geworden!
Bilderdijk logeerde bij zijn' vriend, Mr. jan valckenaar, op diens genoeg bekend buitengoed, in gezelschap van den Amsterdamschen Geneesheer schutte, j.j.a. gogel en Mr. s.j. wiselius. Op zekeren achtermiddag nam het gesprek eene politieke rigting, en geen wonder, dat daarbij aan napoleon werd gedacht! Onder dat spreken liet een der gasten zich de uitdrukking ontvallen: ‘Daarop moest gij eens een vers maken, bilderdijk!’ en naauw was dat woord gehoord, of allen ondersteunden de ontboezemde opwekking, onder vermelding van het poëtische des onderwerps en wat daarvan, onder zijne hand, was te verwachten! Maar - gelijk de Schrijver van het: Nog weder iets enz. opmerkt - ‘Het was hem, als 't ware, een aangeboren en nooit verloochende behoefte, met anderen van oordeel te verschillen en met alle zijne krachten tegen wind en stroom in te roeijen.’ en zoo was het ook hier en bij deze gelegenheid. ‘Men moest dit van hem niet wachten; die daarvoor zoo weinig berekend was, en daartoe ook niet de minste opgewektheid gevoelde!’ Zie daar den hoofdinhoud der redenen, waarmede hij zijne weigering bekleedde, om aan de gedane uitnoodiging te voldoen. De vier vrienden meenden hunnen vriend, van zijne zwakke zijde, te ken-
{==61==} {>>pagina-aanduiding<<}
nen; zij drongen bij hem niet verder aan en het onderhoud nam eene andere, voor deze mededeeling onverschillige rigting.
Des anderen daags was een der logeergasten (dezelfde, die aan steller dezes het gebeurde verhaald heeft) vroegtijdig bij de hand. Hem was slechts een tweetal dagen vergund, om eenige verpozing van inspannenden arbeid te smaken; en, bij het opgaan der zon, verliet hij zijne slaapkamer, met de bedoeling, om eene aangename morgenwandeling te doen. Hij moest de slaapkamer van bilderdijk voorbij, en zag de deur daarvan openstaan. Onwillekeurig naar binnen ziende, zag hij onzen vriend in eenen hoek van het vertrek gezeten, het hoofd met een slaapmuts gedekt en met een doek omwonden, leunende tegen den marmeren schoorsteenmantel. Terstond aan ongesteldheid denkende, trad hij binnen en vroeg: ‘of bilderdijk zich onwel gevoelde?’ Het antwoord was: ‘dat hij, reeds den vorigen avond, hoofdpijn had gevoeld; dat deze, in stede van te beteren, in hevigheid was toegenomen, in die mate, dat hij, het niet langer in bed kunnende houden, den nacht met wandelen door het vertrek had doorgebragt, en nu, van vermoeidheid, sedert eene korte poos was gaan zitten.’ De vriend wenschte den vriend beterschap, en volbragt de voorgenomen wandeling; omstreeks ten acht uur in den ochtend terugkeerende. Bilderdijk liet zich verschoonen, om aan het ontbijt te verschijnen en hield zijne kamer, terwijl de overige vrienden, in den loop van den morgen, zich met een rijtoer vermaakten. Evenmin verscheen hij aan het middagmaal; maar terwijl men bezig was de thee te gebruiken, kwam hij de gezelschapszaal binnentreden. De hoofdpijnen waren bedaard, en bilderdijk nam deel aan de gesprekken.
Er ontstond eene korte pause, toen hij het woord nam: ‘De vrienden spraken gisteren van een vers op napoleon, en ik wierp dat denkbeeld verre van mij; maar, dezen nacht niet kunnende slapen en van eene folterende hoofdpijn gekweld, plaagde de verveling mij nog verschrik-
{==62==} {>>pagina-aanduiding<<}
kelijker, en heb ik gepoogd eenige regels ten papiere te brengen; mag ik ze aan de heeren eens voorlezen?’ En nu las bilderdijk de Ode aan Napoleon voor, zoo als dit Dichtstuk (Meesterstuk van Poëzij tevens) sedert in druk is uitgegaan.
Ziedaar de geschiedenis van het ontstaan dezer Ode, door een oog- en oorgetuige later medegedeeld.
En nu - wie zal den Man niet met bewondering aanstaren, die, terwijl hij een bestendigen aandrang scheen te gevoelen, om van anderen in meening te verschillen, tevens eene sterkte van wil bezat, die hem, onder het gevoelen van eene folterende, het denkvermogen zoo zeer afmattende ligchaamskwaal, niet slechts daar boven wist te verheffen en voor de smart onvatbaar te maken; maar hem tevens in staat stelde tot het vervaardigen van een kunstgewrocht, bij welks beschouwing men zich den vervaardiger wel niet anders kan voorstellen, dan als deelende in het volle genot eener geheel ongestoorde gezondheid! 't Zou ongeloofelijk kunnen schijnen, indien de geloofwaardigheid des verhalers het medegedeelde niet boven allen twijfel verhief.
En mogt er somtijds iemand wezen, die, nopens het werkelijk bestaan van eene zoodanige, te regt verbazingwekkende sterkte van wil bij bilderdijk, eenigen twijfel mogt voeden: wij wijzen dien ongeloovige op de volgende anecdote, die onze stelling bevestigen zal:
Tijdens 's Mans verblijf binnen Amsterdam ontmoetten twee vrienden elkander, en, te midden der zamenspreking, zegt de een tot den ander: ‘Heb je 't gehoord, dat bilderdijk heel ernstig ziek is?’ - ‘Neen’ - wordt er geantwoord - ‘maar dan ga ik hem van daag nog eens zien.’
De laatste spreker gaat des namiddags naar de woning van bilderdijk en belt aan. Te vergeefs: de deur wordt niet geopend. Hij belt andermaal; maar met geen gunstiger gevolg. Nu rukt hij met hevigheid, ten derden male, aan den beltrekker, en eindelijk verschijnt de dienstbode. Binnengelaten, ziet hij, dat de klepel der

{==63==} {>>pagina-aanduiding<<}
bel omwoeld is, ten einde het geluid den zieke niet zal hinderen, en verneemt hij van de maagd: ‘dat mijnheer heel zwaar ziek is, en voor niemand te spreken; dewijl de doctor dit verboden heeft.’ De vriend herneemt op dit berigt: ‘Nu, meisje! wilt gij dan aan mijnheer zeggen, dat ik er geweest ben, en dat ik hem van harte beterschap wensch?’
Dit gebeurde Zaturdags.
Des Maandags, daaraanvolgende, leidt de weg van den vriend hem over de Noordermarkt, in de wandeling ook wel de voddenmarkt geheeten. Men komt er zelden, wanneer men er niet wezen moet - en van daar, dat de vriend, die er in jaren geen voet had gezet, met eenige aandacht de prullen bekeek, die er, op de straatsteenen, of op stalletjes verspreid, te koop lagen, en tevens de vrouwelijke bevolking der Amsterdamsche achterbuurten, die daar hare gading zochten, gadesloeg.
Maar terwijl hem het gezigt van gelapte schoudermantels, verschoten hoedjes, in den schoorsteen gebleekte mutsen en menige oude snuifneus een glimlach afdwingt, ziet hij daar, op ééns, voor een oudroestkraampje, een fatsoenlijk gekleed heer, met een hoogen driekanten hoed. ‘Hoe! wat is dát? - Neen, dat kan niet mogelijk wezen! - Ja, het lijkt hem toch wèl! - 't Zal zijn geest toch niet zijn! - Dáár moet ik het mijne van hebben!’ - Zóó denkt de vriend, en nadert, en hoe meer hij nadert des te grooter wordt de verbazing! Die fatsoenlijk gekleedde heer, met den hoogen driekanten hoed, is waarlijk bilderdijk in eigen persoon! De vriend droomde niet: hij verkeerde in geen staat van bedwelming, en hij tikt den Man, dien twee dagen bevorens, op bevel van den doctor, niemand spreken mogt, en nu dáár staat te marchanderen, over het koopen van een rolletje koperdraad, op den schouder, met de vraag op de lippen: ‘Wèl, mijnheer bilderdijk! vind ik U hier? wèl, hoe gaat het?’ En aanstonds klinkt het antwoord: ‘Zoo redelijk! maar ik moest er op uit: gij hebt, zoo ik hoorde, mijn heldraad aan stukken getrokken, en dat

{==64==} {>>pagina-aanduiding<<}
is een groot ongerief. En, omdat men geene dienstbode met zulke commissiën kan belasten, ben ik er zelf maar eens op uitgegaan. Mij dacht ik zou hier wel het best te regt komen.’
Het begeerde werd aangekocht, en de twee vrienden gingen te zamen huiswaarts.
Een sterker sprekend voorbeeld van hetgeen de kracht van den wil, zelfs bij het drukkende eener zware ligchaamsongesteldheid, vermag, zal men, redelijkerwijze, ook van den meestbewonderden man niet kunnen verlangen! Steller dezes doet het voor 't minst niet; hij is geheel voldaan.

e.o.




Rust na beweging.

Van bilderdijk wordt verhaald, dat hij aan de letter r bij den aanvang der woorden de beteekenis van beweging, en wel van onrustige en gedruischmakende beweging toegekend wilde hebben: gelijk deze bewering bevestigd kan worden door de woorden: razen, rijden, roepen, ruischen, en evenzoo door de woorden: bruisen, druischen, trommel, en vele andere. Eens werd hem, tot bestrijding van zijne meening, het woord rust voorgeworpen, omdat daarmede geene beweging en nog minder gedruisch, maar het tegendeel daarvan, stilte, aangeduid wordt. Zoo vernuftig als gelukkig keerde hij de bedenking om tot een bewijs, door op te merken, dat juist aan die stilte altijd beweging voorafging: ‘want,’ zeide hij, ‘niet iedere stilte, maar alleen die op beweging volgt, wordt rust genoemd; en juist dit ligt in het woord: eerst beweging en daarna stilte: hoort slechts rru....st.’
In een verdienstelijk opstel werd onlangs deze bijzonderheid, maar op andere wijze, vermeld. Daaruit is de wensch ontstaan, om de hier opgegevene andere lezing, en die in ieder geval meerdere waarschijnlijkheid heeft, in herinnering te brengen; vooral omdat daarin eene be-
{==65==} {>>pagina-aanduiding<<}
vestiging van de opgegeven meening is, die ons verbiedt haar onvoorwaardelijk en onbepaald te verwerpen: wat trouwens ook de klanknabootsende uitspraak van de letter r niet toelaten zou.

h.j.s.




Tafereelen uit Engelsch-Indië. De worstelstrijd met de Tughs.

I. Na het Doerga-feest.

Te Hyderabad, vroeger Golconde, en destijds de hoofdstad van Telingana, is een groot plein, met boomen beplant en omringd met prachtige gebouwen, waaronder men zelfs twee Pagoden en drie Moskeën telt. Van al de huizen is er slechts een op Europesche wijze ingerigt, namelijk het ‘West-India-Hôtel’; schier altijd opgevuld met vreemdelingen.
Ofschoon wij geen plan hebben onzen intrek in dat hôtel te nemen, verzoeken wij toch den lezer zich met ons te verplaatsen op het bedoelde plein en zich te verbeelden, dat we zijn in het jaar 1800 en..... regt weten wij het jaartal niet; maar het is tusschen 1830 en 1835; en om die onbepaaldheid te verschoonen, zeggen wij alleenlijk, dat hetgeen wij schrijven, gebeurtenissen zijn, op welke wij niet den schijn van verdichting mogen werpen, door een datum uit de lucht te grijpen, dien wij niet weten met zekerheid.
Op dat plein dan werd het Indische feest ter eere van doerga, de godin der verdelging, gevierd. Het afgodsbeeld, getooid met al de huiveringwekkende versierselen, die de zinnebeelden zijn van hare magt, stond op een hoog voetstuk verheven, en was omringd door een menigte afzigtelijke fakiers, die even onbewegelijk daar stonden als zoo vele standbeelden. De lucht weergalmde van het weinig melodieuse concert, uitgevoerd door het legio instrumenten, dat de Indianen schijnen uitgevon-
{==66==} {>>pagina-aanduiding<<}
den te hebben tot pijniging van de menschelijke gehoorvliezen. De jonge baloks en de schoone ram-djenies dansten de natsj, hun nationalen dans, met de uitbundigste geestdrift en opgewondenheid, op het maatgeluid van de boonk (de Bengaalsche trompet) en van de bansy (de bamboes-fluit); terwijl de sarada-caren, onder 't accompagnement van de schelklinkende sitar, de ongeoorloofde liefde van kistna bezongen en de verlossing van de schoone sita, die geschaakt was geworden door het monster van Ceylon. Met een schril geluid, dat naar het gesis van een heirleger slangen geleek, gaf de ontelbare menigte lucht aan hare toejuichingen, én voor het concert van koper-klanken en demon-stemmen, én voor de behendige toeren der kunstenmakers, én voor de uitzinnige dansers - kortom voor al de bestanddeelen van dit helsche schouwspel, dat aan de bevolking werd gegeven ter eere van de godin der verdelging. Talrijke groepen Europesche reizigers wandelden, met trotsche houding en vasten tred, door het gewoel heen en weder; jonge Kreoolsche dames, met den zonnescherm achteloos over de naakte schouders, bragten met hare schitterende vleeschtint eene bekoorlijke schakering aan, in dien koperkleurigen vloed van
menschen. Van alle kanten zag men mohhafaas naderen en stilhouden; en als de kostbare zijden gordijnen van die palankijns op zijde werden geschoven, zag men de dochters, de vrouwen en de bijwijven der Nabobs er uit te voorschijn treden, blinkende in den glans van prachtige kleederen en van edelgesteenten. Kiosken, balkons, verandaas, terrassen van pagoden, alles was met toeschouwers bedekt, en vormde een geheel van levend mozaïk, zaamgesteld uit de kostumen van al de oorden der aarde.
Niet weinig trok de oplettendheid eene kleine groep toeschouwers, op het balkon van het prachtvolle gebouw, dat naast het ‘West-India-Hôtel’ staat. Daar woonde de Nabob soerah-berdar, de rijkste juwelier in de geheele stad. Na de veroveringen van Lord cornwallis had hij geen oogenblik geaarzeld, van het geloof zijner vaderen

{==67==} {>>pagina-aanduiding<<}
afvallig te worden. Om geen gevaar te loopen van zijne schatten te verliezen, was hij de vriend geworden van zijne overwinnaars; en zijn huis in de stad, zoowel als zijne buitenplaats, herbergde doorgaans officieren en voorname vreemdelingen.
Dat was ook thans het geval. Maar eer wij van zijne gasten spreken, zijn wij verpligt de bekoorlijke arinda te noemen, zijne vijftienjarige dochter, die, naast hem gezeten, eerder eene engel dan een menschelijk wezen geleek.
Sir edward, Kolonel douglas, Graaf elona, Gravin octavia en amalia hare nicht, ziedaar de gasten, die zich insgelijks op het balkon bevonden.
Kolonel douglas was de bevelhebber der Engelsche troepen in de provincie Nizam; Sir edward, zijn vriend, en Graaf elona, een Poolsch uitgewekene, hadden zich als vrijwilligen aan zijne krijgsmagt verbonden. Wat de Gravin octavia betreft, zij was eene Fransche vrouw, eene jonge weduwe, met hare nicht naar Hyderabad gekomen, om deze een huwelijk te doen aangaan met een der drie heeren, welk huwelijk reeds vroeger in Smyrna was vastgesteld, maar tot nog toe niet voltrokken, door de aanhoudende krijgsbedrijven, van welke de provincie Nizam nog telkens getuige was. Daardoor was het den bruidegom nog niet mogelijk geweest, ter voltrekking van zijn huwelijk, naar Smyrna te reizen; zoodat de Gravin, eindelijk het wachten moede, zelve met hare nicht naar het tooneel des oorlogs was gekomen - voorzeker een stap, waartoe wel geen andere dan eene Fransche vrouw zou kunnen besluiten.
Aller oogen waren op het volksfeest gerigt; maar van allen niet met hetzelfde doel: dit althans mogen wij opmaken uit het volgende gesprek.
- Sir edward! - fluisterde Kolonel douglas; - is nizam nog niet aangekomen? Ik zoek hem overal onder die menigte, maar ik zie hem nergens.
- Wees verzekerd, Kolonel! dat hij zich op het plein bevindt. - was het antwoord.

{==68==} {>>pagina-aanduiding<<}

- Wat is hij toch bij u? Knecht is hij niet, en vriend kan ik hem ook niet noemen - die vraag heb ik u reeds meer willen doen.
- Knechten bedriegen u; vrienden bedriegen u ook. - Nizam is noch het een noch het ander, en nizam is ook geen bedrieger. Ik kan op hem rekenen als op mijzelven.
- Hij heeft waarschijnlijk reeds deel gehad aan de krijgsbedrijven in deze provincie?
- o Ja, niet weinig; en daarom ook heeft hij zich, naar den naam van de provincie, nizam genoemd.
- Weet hij de buitenplaats Nerbudda, op de grenzen der Engelsche bezittingen?
- Nizam weet alles of niets; al naar ik het begeer.
- Gij spreekt in raadselen, Sir edward!
- Ik spreek in overeenstemming met de gebeurtenissen. Al wat mij omringt is een raadsel. Uit uw schrijven maak ik op, dat de provincie Nizam op het punt staat een tooneel van oorlog en verwoesting te worden. Omdat ik, door mijn vroeger verblijf hier, in staat ben u van dienst te zijn, misschien beter dan iemand, waarbij ik vooral op de scherpzinnigheid van mijn trouwen nizam reken, kom ik herwaarts, en - ik vind geheel Hyderabad op de been, niet om te vechten, maar om te dansen.... Had ik geweten, dat de zaken zoo stonden, Kolonel! dan ware ik denkelijk niet gekomen.
- Oordeel niet te voorbarig, Sir edward! Zeer spoedig zult gij de proef op de som hebben, dat de Tughs niet uitgeroeid zijn; maar in het duister voortgaan hunnen vernielenden oorlog te voeren; een oorlog die, gij weet het, in de geschiedboeken van Europa geen wedergade heeft; eene wijze van oorlogen, die in Europa ongeloofelijk zou schijnen. Begrijpt gij mij, Sir edward?
- Ik begrijp u, Kolonel! Dit feest is een sein tot het hervatten der worsteling; dit plein is gevuld met dweepzieke Indianen, die straks naar hunne schuilhoeken terugkeeren om zich daar toe te rusten.
- Gij hebt mij begrepen.

{==69==} {>>pagina-aanduiding<<}

Dit zeggende drukte Kolonel douglas zijnen vriend de hand, en wendde zich tot den Nabob.
- Tegen wanneer zijn uwe mohhafa-dragers besteld? - vroeg hij.
- Na zons-ondergang vertrekken wij.
- Wij zullen u een goed geleide geven tot aan uwe buitenplaats Nerbudda.
- Gij zijt wel goed, Kolonel! Maar gevaar is er tegenwoordig niet meer. De Tughs slapen hunnen doodslaap.
- Maar de tijgers! - merkte arinda aan. - Het is toch altijd goed eenige voorzorgen te nemen.
- En daarom, Heer soerah-berdar! zal een sterk geleide u vergezellen, er moet voor u en de uwen geen zweem van gevaar zijn onder weg.
Toen de Kolonel dit gezegd had, verliet hij, benevens Sir edward, onder de hoffelijkste groeten, het balkon. Op het plein gekomen wisselden zij nog eenige woorden, maakten eene goede afspraak nopens het uur, waarop het vertrek zou plaats hebben, en toen ging ieder zijns weegs.
Naauwelijks was Sir edward alleen, of nizam verscheen aan zijne zijde. Beide waren zoo zeer gewoon zamen te leven en te denken, dat zij volstrekt niet behoefden te spreken om elkander hunne gedachten kenbaar te maken. Door eene langdurige inspanning wederzijds hadden zij zich op de hoogte weten te brengen van de Indiaansche wouddieren, die in alle gewigtige omstandigheden weten te handelen met de uiterste eenstemmigheid, men zou schier zeggen naar eene naauwkeurig bepaalde afspraak. Van geen teeken zelfs behoefden zij gebruik te maken; trouwens dit middel, hoe nuttig ook voor doofstommen, is misschien het gevaarlijkste van allen; voornamelijk in het publiek als men omringd is van vijandelijke oogen.
Sir edward bleef, altoos naast nizam, stil staan bij eene groep dansers. Zijne houding was zoo onverschillig als men zich slechts denken kan, en dit was voor

{==70==} {>>pagina-aanduiding<<}
den trouwen Indiaanschen dienaar zoo goed als een vraagteeken; beduidende: nizam, wat nieuws is er?
Nizam wendde zijn gelaat naar de dansers en lachte luid; hetgeen voor Sir edward beteekende, dat er een groot gevaar op handen was. Toen hield de vertrouwde dienaar de regterhand boven de oogen, bij wijze van luifel, alsof de zon hem hinderde, en zijn blik ging over geheel de menigte op het plein, en wendde zich vervolgens naar de bergen aan den horizon. Sir edward klapte in de handen, alsof hij de dansers toejuichte, en - het gesprek was afgeloopen, en wederzijds volkomen verstaan.
Afzigtelijk en woest uitziende Indianen; fakiers, wier troniën hen voor bavianen deden aanzien; schimmen, naakt en kaalgeschoren, en met witte figuren op het koperkleurige aangezigt geverwd; deze allen liepen heen en weêr, zich wringende in allerhande bogten en onder het aanheffen van vreugdekreten, wèl geschikt om eene huivering door merg en beenderen te jagen.
Het kalme sein, dat van het opgeruimde gelaat van Sir edward uitging, vroeg:
- Is dit een Tugh?
- Ja. - was het stomme antwoord van nizam, die, schijnbaar, voor niets anders oogen had dan voor de dansers.
- En deze?
- Ja.
- En deze rijstdorscher?
- Ja.
- Deze sitar-speler?
- Ja.
- Deze fakier?
- Ja.
Nadat dit overzigt eene geruime wijl had voortgeduurd, sloeg Sir edward de armen kruiselings over elkander en boog het hoofd voorover - zijn geheele ligchaam, uitgenomen alleen zijne tong, zeide tegen nizam: - Welk eene heerlijke verzameling van Tughs!
Intusschen begon het feest, even als de dag, ten einde

{==71==} {>>pagina-aanduiding<<}
te snellen. Het afgodsbeeld doerga bewoog zich op zijn voetstuk, en het gejoel, dat door de menigte werd aangeheven, was zoo onstuimig en woest, dat de oude huizen van Hyderabad op hunne grondslagen sidderden, als van een zwaar rollenden donder.
Twintig fakiers ligtten het afgodsbeeld van het voetstuk af, en droegen het naar de westerpoort van de stad, langs naauwe, sombere, onöogelijke straten. Een honderd-duizendtal Indianen vormde den begeleidenden stoet; en als de vuurspuwende bergen, die op de geheele aarde voorhanden zijn, hier naast elkander hadden gestaan, en allen op een en hetzelfde oogenblik hunne losbarstingen hadden doen hooren, is het nog twijfelachtig of niet daarboven uit zou gehoord zijn geworden het onbeschrijfelijk rumoer van deze waanzinnnige schare, met al de helsche muziek van hunne oorverdoovende instrumenten.
Ten laatste bereikten de fakiers, die het afgodsbeeld droegen, den grafkuil, die, volgens hunne leer, voor de godin bestemd is; zijnde een donkere afgrond, in welke twee tegen elkander inloopende watervallen met vervaarlijk gedruisch neêrstorten. In dezen schuimenden krater werd de godin doerga naar beneden geploft, onder het daverend gejubel van gansch Hyderabad, terwijl de fakiers, met een schijnheilig dweependen blik van liefde en dankbaarheid, den reinen blaauwen hemel aanstaarden.
Toen de plegtigheid geëindigd was, en de eerste schaduwen der avondschemering begonnen te vallen, keerde de menigte zwijgend en bedaard stadwaarts terug. Maar niet allen traden weêr de poort van Hyderabad binnen. Telkens onder weg zag men een of meer schimmen een zijpad inslaan; en naar hunne houding en hunnen gang te oordeelen, waarin iets statigs en geheimzinnigs lag, behoorden deze Indianen niet tot de klasse der landbouwers. En al die verschillende zijpaden schenen uit te loopen op een en hetzelfde punt; althans op één punt verzamelden zich al die raadselachtige mannen, die achtereenvolgend zich van de menigte hadden afgezonderd; en lang stonden zij daar te fluisteren en dweepende blikken op te slaan naar het firmament, totdat er eindelijk

{==72==} {>>pagina-aanduiding<<}
een, die hun opperhoofd scheen, een sein gaf, waarop zij zich allen, gelijk duivelen, die op vleugelen werden gedragen, heenspoedden, westwaarts naar het gebergte.
Terwijl dit tooneel plaats greep, was, nagenoeg in dezelfde rigting, de karavaan in aantogt naar het buitenverblijf Nerbudda: wij bedoelen den Nabob soerah-berdar, met zijne dochter, zijne gasten en een sterk militair geleide.
Sir edward en Kolonel douglas reden naast elkaâr voor de palankijn, in welke de bekoorlijke arinda, de dochter van den Nabob werd gedragen. Maar telkens schoof deze de zijden gordijnen open, om den Kolonel iets te zeggen of te vragen, dat in het een of ander verband stond met hunnen togt. Bij een van die gelegenheden reed Sir edward een dertigtal schreden vooruit; en daar kwam uit het lange gras plotseling een monster te voorschijn, welks vormen in de bijna reeds nachtelijke duisternis onmogelijk waren te onderscheiden. Het sprong met de vlugheid eens tijgers achter op het paard van Sir edward, klemde zich een oogenblik aan dezen vast, en verdween weder, even schielijk als het gekomen was.
Sir edward liet geene ontsteltenis over deze zonderlinge ontmoeting blijken; toen de Kolonel weêr naast hem kwam, scheen hij even kalm als te voren. De reden dier onverschrokkenheid was, dat hij op zulk eene ontmoeting had gerekend: het monster, waarvan wij spraken, was de trouwe nizam, die zijnen heer deze vreeselijke woorden had ingefluisterd: ‘De Tugh is in aantogt, eer het weêr dag wordt is de bezetting te Mundesur vermoord.’
Nizam had zijn fraai, zwart haar afgesneden, en het prachtig Kreoolsch kostuum, dat hij te Londen van zijn meester had gekregen, afgelegd. Naakt van het hoofd tot de voeten, besmeerd met alle bedenkelijke reukolieën, zijne staalharde teenen krommende, gelijk de klaauwen van de roofgier, zijn adem inhoudende, gelijk een schipbreukeling in de diepte der zee, klauterde hij van bergtop tot bergtop met de Tughs, met die geheimzinnige

{==73==} {>>pagina-aanduiding<<}
Indianen, die niet naar Hyderabad waren teruggekeerd; en den blik hunner oogen bespiedende, op hunne minste gebaren lettende, kostte het zijner scherpzinnigheid weinig moeite in hunne geheimste gedachten te lezen: zoo doende had hij vernomen, dat de heilige oorlog op nieuw stond uit te barsten, en dat de schaduwen van dezen zelfden nacht nog getuigen zouden worden van eene vreeselijke, geheimzinnige menschen-slagting.
Nadat douglas een paar woorden tot Sir edward had gesproken, vroeg deze plotseling met kalmen ernst:
- Hoe sterk is de bemanning, Kolonel! op den post van Mundesur?
- Vijftig koppen, - was het antwoord, - onder den dapperen Kapitein reynolds.
- Zouden zij heden nacht op eene overrompeling gewapend zijn?
- Heden nacht reeds?
- Ja. - Zij zullen overrompeld worden.
- Dat is niet mogelijk!
- En zij zullen omgebragt worden tot den laatsten man, Kolonel! - voegde Sir edward met nadruk er bij. - Er is geen minuut meer te verliezen. Geef mij den besten soldaat van ons geleide, en ik vlieg, met mijn gids, naar Mundesur. Wij moeten trachten er vroeger te zijn, dan de Tughs!
- God geve, dat het u gelukke! - zuchtte de Kolonel, en een oogenblik later renden twee ruiters in vollen galop naar het bedreigde punt.

Noch hen, noch de karavaan willen wij volgen; wij zijn, duidelijkheidshalve, verpligt, hier eene kleine opheldering in te lasschen nopens de zoo beruchte Tughs. Dien naam droegen de leden van een geheim genootschap, in 1812 te Hyderabad gevormd; dus na de veroveringen van Lord cornwallis. Eenige Engelsche schrijvers zijn van oordeel, dat het voorname doel dezer sekte, en van het opperhoofd eerder van staatkundigen dan van godsdienstigen aard was. Zij hadden den dood gezworen aan al de veroveraars en aan al de afvallige In-
{==74==} {>>pagina-aanduiding<<}
dianen, die zich aan den vreemdeling hadden aangesloten; en hunne werken der duisternis verspreidden schrik en verslagenheid door de geheele provincie Nizam. Geen de minste overeenkomst bestaat er tusschen de Europesche wijze van oorlogen, en den worstelkrijg, die tegen de Tughs werd gevoerd. Geene artillerie, geen geweervuur, geene charges van kavallerie, geen kundig berekende en kunstmatig uitgevoerde krijgsbewegingen waren tegen hen van eenig nut. Zij vormden talrijke benden geduchte vijanden, die over dag onzigtbaar bleven, bij nacht onverhoeds de Europeërs overvielen, waar men hen het minst verwachtte, en de sluipmoordenarij bedreven op eene zoo groote schaal, dat er in de geschiedenis geen tweede voorbeeld van dien aard te vinden is. Hun eenig oorlogsbedrijf was: wurgen. Zij waren nergens en overal, en zoo doende bleef het lang een raadsel, of men er ooit in zou mogen slagen hen geheel en al uit te roeijen.
Toen Sir edward den volgenden morgen op het buitenverblijf Nerbudda terugkeerde, kwam Kolonel douglas hem met levendigen angst op het gelaat te gemoet.
- Wij kwamen te laat!
- Dus.....?
- Allen dood!.... allen!.... en nergens een droppel bloeds!
- Ja, dat zijn zij! De Tughs hebben een afgrijzen van bloed; zij wurgen. - Zal die ontzettende worstelkrijg dan nimmer eindigen!..... Ik zend dadelijk een bode naar Sir william bentinck.
- Wat zal dat baten, Kolonel! Sir william is te Calcutta; en reeds morgen moet gij troepen hebben.
- De naburige garnizoenstroepen zijn toereikende voor de eerste drie maanden. Maar de oorlog zal nu weder een ernstig aanzien krijgen!.... Dat razende feest van doerga heeft hen betooverd tot ons verderf!.... Nu zien wij de gevolgen van het stelsel van Whitehall. Zachtheid, toegevendheid, vreedzame kolonisatie - die woorden klinken fraai, maar onder bandieten en sluipmoorders komt men er niet ver mede. Ik wensch de heeren van het Foreign Office eens hier, om zelven hunne

{==75==} {>>pagina-aanduiding<<}
philanthropie op die duivelen toe te passen. In twintig jaren tijds moesten die heeren toch geleerd hebben, dat hier met zachtzinnigheid en toegevendheid niet is uit te rigten. Wij zullen intusschen onzen pligt doen: des nachts vechten en waken over dag!
- Al wat gij zegt, Kolonel! is uitmuntend; maar wij dienen te handelen. Waar zult gij uw hoofdkwartier vestigen?
- Ik blijf hier, te Nerbudda.
- Maar de Nabob moet nog niets vernemen van hetgeen er gebeurt?
- Geen jota. De dames zouden des doods zijn, als zij wisten hoe de zaken staan. Wij laten hier allen, zoo lang mogelijk, in den waan, dat de Tughs van de aarde zijn verdwenen. Als het nacht is, vertrekken wij heimelijk om te strijden en keeren des morgens terug, met den schijn, alsof wij den nacht rustig hadden doorgebragt.
- En kunnen wij op moed en beleid rekenen, in Graaf elona?
- Volkomen.
- Dan zeggen wij hem niets, en laten hem achter met het geleide, om den Nabob en de vrouwen, is het noodig, te verdedigen.
Aan het ontbijt was Sir edward jegens de Gravin, en de Kolonel jegens de dochter van den Nabob, even galant en innemend als Graaf elona zich beminnelijk zocht te maken bij de schoone amalia. En - zonderling! - de Nabob-zelf was onuitputtelijk in zijne toespelingen nopens den togt van gisteren en het feest, waaruit, zeide hij, genoegzaam bleek, dat er tegenwoordig geen enkele Tugh meer was in het gansche land.
Toen Sir edward in den loop van den dag eene wandeling deed, werd hem behendiglijk het volgende berigt in handen gespeeld:
‘Meester! Ik heb de laatste beraadslagingen in de ruïnen van Doemar-Leyna kunnen beluisteren. De marschroute van den ouden singh is mij bekend. Dat de Kolonel de posten versterke tusschen Boedjah en den berg

{==76==} {>>pagina-aanduiding<<}
Serich; twee mijlen van Nerbudda. Des nachts zij dáár alles goed gesloten en bewaakt; want de oude sing noemde ook den Nabob.
Nizam.’
Dien avond, toen de maaltijd was afgeloopen, en vele groeten gewisseld waren, zocht ieder zijn slaapvertrek. Sir edward en Kolonel douglas echter begaven zich hei. melijk op het balkon, waar zij langs eene touwladder afklommen, boschwaarts snelden en te paard sprongen. Na twee uren doorgedraafd te hebben bereikten zij den oever van een meer.
- De ster Leby is nog over het gebergte Serich niet opgegaan. - sprak Sir edward. - De Tughs zijn nog in hunne holen..... Mijne bevelen zijn uitgevoerd, - vervolgde hij, na vlugtig een blik over den omtrek te hebben laten gaan; - Kapitein moss is daar: die gekapte palmboom ginds is het sein!
Sir edward en Kolonel douglas waren nagenoeg geheel ontkleed. In dien vreemdslachtigen oorlog was alle kleeding ballast, en zelfs gevaarlijk, omdat elke schakering van kleur den drager aan den vijand verried. Zij hadden een gordel om hun middel, waarin een paar pistolen en een paar dolken hingen - de grepen en de loopen waren zwart geverwd.
Aan den oever van het meer, waar zij zich bevonden, verheft zich de oude Pagode van Missoer op een heuvel; het gebouw ligt half in puin en is voor de rest met mos en onkruidranken begroeid. Tusschen de kolossale hoofden van afgoden, welke hier en daar als zoo vele monsters buiten de muren uitsteken, meende de Kolonel iets te zien bewegen.
- Juist, - fluisterde Sir edward hem toe, - het is een zwarte tijger, dien gij ziet.
Douglas trok een zijner pistolen uit den gordel; maar eer hij den haan had gespannen, hield Sir edward hem half lagchend tegen met de woorden:
- Wat gaat gij doen?
- Ik zal hem een kogel door den kop jagen!
- Gij zult wel wijzer zijn, hoop ik.

{==77==} {>>pagina-aanduiding<<}

- Die tijger dan?...
- Is mijn spion; - wacht slechts een oogenblik.
Geen vijf minuten later deed zich in de ruïnen een dof, lang gerekt gebrul hooren, en de tijger verdween in het bosch.
- Goed, - sprak Sir edward, - nu kunnen wij oprukken; Kapitein moss is in aantogt.
En nu vervolgden zij hunnen weg; een zonderling schouwspel te gemoet. De hooge grashalmen, tusschen de puinhoopen der Pagode, bewogen zich overal, alsof er een heirleger van slangen onder voortschuifelde. Het waren benden Cipayen, die, onder aanvoering van den ervaren Kapitein moss, voorwaarts kropen op handen en voeten. Het spreken was verboden, zelfs mogt men niet luide ademhalen. En toch was het als ontvingen die verschillende benden ieder oogenblik nieuwe bevelen van hunnen Kommandant, met zoo veel juistheid en overeenstemming werden de verschillende operatiën door hen uitgevoerd.
Men had alle tot dusverre gebezigde krijgslisten vaarwel gezegd, en zijne toevlugt tot nieuwe moeten nemen, want de Tughs lieten zich niet tweemaal misleiden door denzelfden kunstgreep. Zij, bedriegers zonder wedergade [zelfs hun naam beteekent bedriegen, in het Indiaansch], waren listiger dan de listigste Europeaan, al is ten volle ook op dezen het spreekwoord toepasselijk, dat een ezel zich nimmer twee malen stoot aan denzelfden steen.
Elke Cipay, officier of soldaat, voerde met zich een houten, ruw gesneden, vormelooze pop, die, met een soldaten-muts gedekt, in de duisternis van den nacht een in hinderlaag liggenden krijgsman verbeelden moest. Maar het was niet genoeg het oog van den Tugh te misleiden, men moest ook zijn neus verschalken; want zijne reukorganen waren scherper dan die van het gedierte. De Cipyanen ontdeden zich van hunne met zweet doortrokken uniformen, wierpen die op hoopen, waar zij het meest in het bereik van den wind lagen, en zwommen toen het meer over. Aan den anderen oever gekomen smeerden zij zich in met riekende olieën, en kropen toen in de rigting van den wind voorwaarts, tot op honderd passen afstands van de ruïnen; waar zij halt hielden, en in twee lange liniën zich plat op den grond wierpen in het hooge gras. Aldus wachtten zij nu op het sein van den Kolonel, om te handelen.
De Tughs kwamen niet uit hunne schuilhoeken te voorschijn, dan na den opgang der hen beschermende star

{==78==} {>>pagina-aanduiding<<}
Leby. Maar het was niet enkel om vrome redenen, dat zij steeds deze star verbeidden, alvorens een' aanval te doen, zij rekenden daarbij ook op de afmatting des vijands door vermoeijenis, wacht houden, en waken.
De benden Tughs, die nu, volgens de bevelen van den ouden singh, de afgezonderde posten van Roedjah moesten overrompelen, waren in aantogt naar de bouwvallige pagode van Missoer. Aan het hoofd van deze moordlustige horde woestelingen ging de fakier soeniacy, een monsterachtige wilde, even afschuwwekkend in het uiterlijk als het afgodsbeeld dat de schaker van sita voorstelde. Zijn zwart haar hing ordeloos over zijne schouders, die eerder een geraamte dan eenen mensch schenen toe te behooren, zoo was hij door dweepziek vasten vermagerd. Zijn ligchaam was dermate met plantensappen besmeerd, dat het zijne oorspronkelijke tint geheel had verloren. Het bovengedeelte van zijn gelaat was mat geel, en vier witte cirkels waren om zijne naakte armen geverwd; een lange witte baard hing hem tot over de borst; maar het vlammende vuur zijner oogen, de krachtige vormen zijner slapen, de trillende beweging zijner neusvleugels en halsspieren, weerspraken de kleur van zijnen baard en maakten hem bekend als een man in de kracht des levens, ofschoon uitgeteerd en grijs door dweepzieke zelffoltering. Soeniacy alleen liep regtop voor de bende uit, die hem kruipend volgde. In zijn gang en blik lag iets mystieks en plegtigs, dat een zonderling kontrast vormde met het bonte voorkomen van zijn getatoeëerd ligchaam.
Naauwelijks rook de fakier de menschenlucht, die hem aanwoei van den heuvel af, waar de soldaten hunne uniformen hadden neêrgeworpen en hunne poppen geposteerd, of ook hij, gelijk al de zijnen dook neder in het lange gras, om zich aan den blik van den vijand te onttrekken. Niemand zou nu gezegd hebben, dat eene talrijke bende dweepzieke sluipmoorders het bosch doortrok, want de golving van het lange gras scheen aan niets anders te zijn toe te schrijven, dan aan de speling van den wind. De wouddieren, verschrikt door den levenden stroom, die hunne nachtrust kwam storen, namen ijlings de vlugt, en dienden tot voorboden van den naderenden vijand. Kolonel douglas, edward en de soldaten begrepen dan ook, dat de Tughs in aantogt waren. Er behoorde een meer dan gewone heldenmoed toe om onbewegelijk te blijven liggen, toen de vliedende tijgers over die soldaten heen renden. Maar de dapperen hielden zich goed - geen hunner bewoog zich.

{==79==} {>>pagina-aanduiding<<}

Eindelijk was het oogenblik daar, waarop de stroom der Tughs binnendrong en voortgleed in die nieuwe bedding, aan weêrszijden gevormd door eene rij soldaten van douglas. Een schel fluiten weêrgalmde heinde en verre door de stilte van den nacht, luide teruggekaatst door de echo's van het meer en van de ruïnen. Dat was het sein. Drie honderd helden verrezen als een enkel man met den dolk en de pistool in de hand. De Tughs verrezen insgelijks, allen op hetzelfde oogenblik, borstkreeten aanheffende, die uit de ingewanden schenen te komen van een vuurbrakend gebergte. En nu ving de worsteling aan, die geen getuigen had; zelfs niet de starren aan het firmament; want het loof der bosschen belette den hemel een blik te werpen op hetgeen dáár onder gebeurde. Het slagveld, in de schaduwen van den nacht gehuld, geleek naar een voorportaal der hel, waar de weening en knersing der tanden aanvangt. De weinigen uitgezonderd, die door de eerste losbranding der pistolen waren gevallen, wierpen de Tughs zich met de woede der vertwijfeling op hunne vijanden, om hen dood te drukken in hunne armen, en uit de schedels der verslagenen het levende bloed te drinken eer de slagtoffers voor goed den geest gaven. Want de Tughs zijn niet verbasterd van de oorspronkelijke menschenrassen in Indië, van welke zij afstammen. De ouderdom van Bengalen, grijs geworden onder de menigte der eeuwen, die het reeds beleefde, is nog niet in staat geweest hun gemoed te verweeken, evenmin als hun ligchaam. Zij zijn en blijven nog steeds de waardige zonen van het oude woeste reuzengeslacht. Hunne armen, om de halzen van verwonnen vijanden geklemd, wrongen zij, aan ijzeren schroeven gelijk, de gebeenten te morsel, en voelden de slagtoffers in de laatste oogenblikken des levens, hoe een gloeijende adem over hun gelaat gleed, en zagen zij het
duivelachtige lagchen hunner beulen. In het midden dier onmenschelijke tweegevechten zaaiden edward en douglas wonden en dood rondom zich. Van kindsbeen af geoefend en gehard in de groote worstelingen van ligchaamskracht, vlugheid en behendigheid deden zij hunne loodzware vuisten evenzeer in het rond woeden als het staal hunner ponjaarden; elke slag en elke stoot was een lijk - de monsters vielen zoo ras zij onder hun bereik kwamen; en wie de eerste maal nog in staat was zich op te rigten, viel anderwerf, om niet weer op te staan. Dit vreeselijke werk der verdelging werd in stilte voortgezet. Eene enkele stem slechts, eene stem, onbeschrij-
{==80==} {>>pagina-aanduiding<<}
felijk ruw, scherp, dof, klagend, dreigend, alles te gelijk, klonk nu en dan door het bosch: - dat was de stem van den fakier soeniacy, die elk oogenblik zijne dweepzieke wurgers aanhitste tot volharding en voleinding. Als de Tughs, eene sekonde ontmoetigd, die stem hoorden, knarsten zij weêr met kannibalenwoede op hunne tanden; dan hernamen hunne spieren veerkracht en sterkte; dan schudden zij hunne lange verwilderde haren, gelijk de verwoede leeuw zijne manen schudt, en brullend wierpen zij zich op nieuw op den vijand. Zij, die in het gras waren nedergezegen, herrezen nog eenmaal op het hooren van des fakiers stem, en in krampachtige trekkingen van den naderenden dood, wrongen hunne ijzeren vingers de voeten der soldaten uit het lid, of sloegen zij hunne tanden nog in het vleesch van eenen vijand.
Eensklaps verandert en wijkt die stem, welke zich tot nu toe in het midden der strijdenden bevond; men hoort haar nog, maar zich verwijderend, en hol en klagend, als klonk zij uit een graf, ver in het bosch. Een lang gerekte kreet uit de gorgels der Tughs, was het antwoord, en alsof de verdwijning van den fakier hun in eens het laatste vonkjen van moed had benomen, baanden zij zich een weg door den vijand. en namen de vlugt in dezelfde rigting, waar de stem van soeniacy in de verte verflaauwde.
Kolonel douglas en zijne dapperen bleven dus meester van het slagveld. Zijn eerste werk was te doen zorgen, dat elk spoor van dit drama des doods wierd weggeruimd. Vervolgens gingen officieren en soldaten gezamenlijk te water, om de bloedvlekken af te wasschen; want van dit moordgevecht mogt, om gewigtige redenen, nog niets uitlekken, te Roedjah, nog minder te Nerbudda, en zoo moest deze moorddadige worstelkrijg een tijd lang worden voortgezet met al den uiterlijken schijn van ongestoorden vrede.
Eer iemand te Nerbudda de afwezigheid van edward en douglas bespeurd had, keerden zij daar terug langs denzelfden heimelijken weg, waarop zij des avonds vertrokken waren. De Nabob, zijne dochter, en zijne gasten zouden het niet geloofd hebben, als iemand hun gezegd had, dat de Kolonel en zijn vriend waren afwezig geweest.
Een uur na hunne wederkomst rees de zon aan het oosten des hemels, vriendelijk lagchende als immer, en haar bezielend licht verspreidend zoo wel over den sluipmoorder als over den held. De rijk getakte boomen in prachtigen bladerdos lachten even aanminnig als in den morgenstond der eeuwen, toen slechts vreedzame kudden

{==81==} {>>pagina-aanduiding<<}
in hun lommer graasden en eenvoudige herders in de onschuld des harten vol liefde zich aan hunne voeten plaatsten.
Kortom, gelijk eene niets kwaads denkende, pas ontwaakte maagd, zich met welgevallen in haar toiletglas spiegelt, zoo spiegelde zich de Natuur, bloeijend en blozend, in de zonnestralen, onbewust van de gruwelen van den afgeloopen nacht; en allen toeroepende: ‘De dag zal een der schoonsten zijn onder de dagen; dankt er God voor, weest gelukkig en geniet!’




Riëgo. (⋆)

Het gehucht Arquillos, niet ver van Carolina, op de helling van een' berg in de Sierra Morena gelegen, is als omgeven van rotsen, waaraan de Romances der Spaansche dichters en de Sagen der herders eene plaatselijke vermaardheid hebben gegeven; want die rotsen bevatten eene menigte donkere holen, wier ingangen door digt struikgewas en doornheesters voor het oog van den onbekende verborgen, sedert overouden tijd aan Guerillero's smokkelaars, roovers en stroopers tot schuilhoeken dienden. Een dier grotten, den kwaadspellenden naam van hol des doods dragende, werd lang beschouwd als eene onschendbare wijkplaats; zoo om de buitengewone moeijelijkheid van den toegang, als door den bijgeloovigen afkeer, welke voor eeuwen reeds, om eene nu vergetene oorzaak, deze plek als eene stede met vloek beladen, door de bewoners der omstreken deed vreezen. Op den top der rots, boven de genoemde grot, stond een dier ijzeren kruisen, welke, op alle wegen in Spanje opgerigt, aan gepleegden moord herinneren: aldus ook hier in dit eenzaam en der wereld schier onbekend oord.
Op eenen morgen, in de maand Augustus 1823, werden de struikgewassen, die den ingang dezer woeste en donkere spelonk bedekten, met behoedzaamheid ter zijde geschoven en een rijzig man, met lang verward haar, dat wild over zijn bleek en vermagerd gelaat hing, en de sombere uitdrukking zijner oogen overschaduwde, kwam uit het hol, en beklom, met de vlugheid van een' bergbewoner, den bijna regtstandigen kant der rots, staarde van die hoogte, welke een ruim uitzigt, ook op het dorpje Arquillos verschafte, rond en zwaaide na eenige oogenblikken een zakdoek door de lucht.
Hij scheen omtrent acht-en-dertig jaren oud. Zijne

{==82==} {>>pagina-aanduiding<<}
tengere leden toonden echter kracht; met oogen zwart als de nacht, een hoog en denkend voorhoofd, een bruine en door de zon verbrande tint, en gelaatstrekken, die, ofschoon door de vermoeijenissen van een gevaarvol leven gegroefd, en sporen der kinderziekte dragende, edel en wèlgevormd waren, was hij der opmerkzaamheid overwaardig. Zijne kleeding was gelijk die der landlieden van Andalusië: een open vest, versierd met eene menigte zilveren knoopjes, een buis en broek van zwart fluweel, een' breede scharlaken roode sjerp, waarin een mes en twee lange pistolen, met zilver ingelegd; om den hals een zijden doek; laarsjes van buffelleder, en een groote hoog gebolde sombrero (hoed). In weerwil dezer bevallige landdragt, droegen zijn denkend voorkomen, dat tevens neerslagtigheid en beradenheid teekende, en het trotsche hoofd, dat de gewoonte van te bevelen aankondigde, de kenmerken van een veel hoogeren rang, dan het gewaad door hem gekozen, en lieten geen twijfel over, of eenig dreigend gevaar moest hem hebben doen besluiten om zich in zulk een nederigen dragt te vermommen.
Deze man was riëgo: de held der Spaansche Constitutie. Zijne merkwaardige loopbaan is allen bekend, die in de geschiedenis van den bevrijdings-oorlog op 't schierëiland en de daarop gevolgde jaren geene vreemdelingen zijn; doch minder bekend zijn eenige omstandigheden, behoorende tot de laatste treurtooneelen zijns levens, welke mij, zegt de Britsche Schrijfster, door een' zijner landgenooten, bij mijn verblijf in Spanje medegedeeld en wèl geschikt zijn om smartelijke deelneming te verwekken in eene gebeurtenis, welke der wereld alleen is bekend geworden door de koude en onwaardige verhalen van de openbare teregtstelling des helds.
Een blik op zijn' levensloop zal niet overbodig wezen.
Rafaele riëgo werd geboren in Asturië en was de zoon van een postmeester te Oviëdo. Van zijne vroegste jeugd af kenmerkte hem eene overspannen verbeeldingskracht, en eene overhelling tot avontuurlijke daden, gepaard met den kalmen moed van een stoïcijn. In 1808 streed hij in den oorlog voor de onafhankelijkheid zijns vaderlands, tegen den Napoleontischen adelaar, met bewonderenswaardige dapperheid. Krijgsgevangen geworden en naar Frankrijk gevoerd, besteedde hij den langen tijd van zijn groot oponthoud aldaar aan de beoefening der krijgskunde, der geschiedenis en der staatshuishoudkunde. De vrede van 1814 gaf hem aan zijn geboorteland terug, en hij werd tot den rang van Luitenant-Kolonel bevorderd.
Geene van die drijfveren der gemeene eerzucht, welke

{==83==} {>>pagina-aanduiding<<}
gewone gemoederen bewegen, deed riëgo handelen; geheel beheerscht door afgetrokken denkbeelden van vrijheid en roem, wijdde hij zijn volgend leven aan de toepassing zijner verlokkende bespiegelingen. - Met onbeschrijfbare verwondering zag hij dus, hoe de Koning, de lessen zijner ballingschap en tegenspoeden vergetende, van stap tot stap de onderdrukking des volks en de voorregten van sommigen deed herleven; en zijne verontwaardiging kende geene palen als hij het smaadvolle lot overwoog, dat eener Natie beschoren scheen, die, door de onafhankelijkheid der burgers, de ondernemingslust harer zonen, het genie harer dichters, en de dapperheid harer veldheeren, eens de eerste plaats in de geschiedrollen der wereld had bekleed.
In 1820 riep riëgo te Las Cazibas de San Juan, een dorp op het eiland Leon, de herstelling der Constitutie uit, plaatste den standaard des opstands te Cordova, welks bevolking zich eenparig rondom hem schaarde en toog in triumf Madrid binnen, onder den kreet: ‘De Constitutie of de dood!’ Geene taal kan de geestdrift schetsen door zijne tegenwoordigheid in de hoofdstad ontstaan. Bloemen werden uit alle huizen, van elk balkon waar hij langs reed, geworpen. Eene afvaardiging der Cortes verzocht om zijn zwaard, dat als zegeteeken tusschen de nationale roemsherinneringen werd geplaatst. Ja, men tornde de knoopen van zijnen krijgsrok en verdeelde ze als kostbare gedachtenissen onder zijne aanhangers; en ferdinand VII, den beminnaar van Spanjes vrijheid en welzijn, met huichelende gemeenzaamheid begroetende, vernederde zich om eene sigaar met hem te rooken.
Doch verre van door de snel verkregen volksgunst bedwelmd te worden, onderwierp riëgo zich slechts, met een duister voorgevoel van aanstaande rampen, aan de luisterrijke eerbetooningen, waarmede men hem als overstelpte. Voor Sevilië tot Lid der Cortes gekozen, stemde hij in 1823 voor de afzetting des Konings en het benoemen van een Regentschap. De Fransche legermagt rukte, onder bevel van den Hertog van Angoulême, over de Pyrenéën, en riëgo trok deze hulpbenden en wederoprigters der tirannij tegen, teisterde hen door gedurige aanvallen; weêrstond hunnen voortgang en streed tot het uiterste oogenblik met den wanhopigen moed eens gewonden leeuws. Doch het geluk verliet hem. Bij Ballasteros teruggedreven en door de zoogenaamde geloofs-armée vervolgd, week hij in de bergëngten van Sierra Morena, waar wij hem boven zagen.
Het teeken, door hem met den zakdoek gegeven, was in een der boerenwoningen van het genoemde gehucht

{==84==} {>>pagina-aanduiding<<}
gezien; want dadelijk sloop een jong meisje er uit, blikte rond om zich te verzekeren dat zij niet opgemerkt en gevolgd werd, en daarop gerust, wendde zij zich naar den schuilhoek, al sneller gaande naarmate zij dien meer naderde. Bleek en ademloos bereikte zij den vlugteling, die zich weder in de spelonk had begeven. Op zijne angstige vragen naar de reden van hare ontroering, berigtte zij hem, dat eene afdeeling des Franschen legers de bergëngte had bezet, dat verscheidene der dweepzieke soldaten van 't geloofsleger, die zulk eene betreurenswaardige vermaardheid hadden gekregen, rondom het dorp loerend omdwaalden, dat eene beschrijving van zijn persoon in de kerken was afgelezen, en dat hij dus onmisbaar zou gevangen worden, als eene oogenblikkelijke vlugt hem niet deed ontkomen en het Spaansche grondgebied verlaten.
Hij luisterde zwijgend, toen hare beide handen vattende en die in de zijne drukkende sprak hij met warmte, ofschoon neêrslagtig: ‘Het is te laat, concepita! Na het ongelukkige gevecht bij Jodarden zou ik de kust hebben kunnen bereiken en misschien naar Gibraltar ontkomen; maar er zijn hoogere, overwegende pligten, waarvan niets ons kan ontslaan. Ik mogt en wilde het vaderland niet verlaten. In dit woeste gebergte, waar uw medelijden op dien rampzaligen dag, mij, voortvlugtig, gewond, en wanhopend mina in Catalonië te bereiken, geleidde, zocht ik een toevlugtsoord in een hut van Arquillos, waar ik nog mogt droomen van vrijheid! - Ja, vrijheid of het schavot! want ik heb mijn leven gewijd aan één enkel denkbeeld; en dát vernietigd zijnde, moet ik er meê vallen en vergaan.....’
Maar concepita, wier aandacht in de laatste oogenblikken door het geluid van zachte voetstappen was afgetrokken, viel hem plotseling in de rede, greep zijn' arm en fluisterde hem in 't oor: ‘Red u, Heer! Vlugt! Er zijn mannen in het hol achter de rots!’ En het was maar al te waar: zeven of acht boeren, met mestvorken en messen gewapend, waren het jonge meisje gevolgd en er in geslaagd de schuilplaats in de rotsen te bereiken zonder ontdekt te worden. Weinig dagen te voren was riëgo's verblijf door een herder ontdekt en door dezen aan de bewoners van Arquillos aangewezen; doch de bijgeloovige afschrik, die hen bij den naam spelonk des doods overmeesterde, hield hen op eenen afstand, en zij bepaalden zich tot het bespieden van concepita's gangen, om een gunstig oogenblik waar te nemen, waarin zij zonder gevaar zich op den vogelvrij verklaarden konden

{==85==} {>>pagina-aanduiding<<}
werpen, en den hoogen prijs verdienen, die op zijn hoofd was gesteld.
Op het zien van den man die hen geleidde, slaakte concepita een gil van schrik en verontwaardiging; doch riëgo, ziende dat een achttal boeren zich voor de opening van het hol had geplaatst, en hem den weg tot de vlugt afsneed, begreep dat hem niets overbleef dan er zich door te slaan of zijn leven zoo duur mogelijk te verkoopen. Hij greep dus zijne pistolen en legde aan op het hoofd des geleiders. Maar concepita toesnellende, klemde zich stuiptrekkende aan zijnen arm, in hetzelfde oogenblik dat hij vuurde, en wendde dus de rigting van het wapen van het doel af, zoodat de kogel een' boomstam in stede van den verrader trof, en deze ongedeerd voor den vlugteling stond. Nu vielen de anderen te gelijk aan, en vóór hij een tweede schot kou doen, hem te lijf, ontwapenden en bonden den held aan handen en voeten; terwijl concepita, door smart overstelpt, zich voor den gevangene, wiens oogen verwijtend op de hare blikten, nederwierp en jammerend uitriep: ‘Vergeving! o Vergeving, Heer! De man, die u voor een handvol gelds heeft verkocht, de man, dien gij zoudt hebben neêrgeschoten, die ellendige - is - mijn vader!’
Zoodanig is de naauwkeurige beschrijving der omstandigheden van de gevangenneming van Don rafaele riëgo y nunez.
Zijn togt van Arquillos naar Madrid was een treurige tegenhanger van zijne vroegere reis derwaarts. Hij bereikte de hoofdstad tegen het einde van October, geboeid, in aan flarden geretene kleederen, gezwollene en bloedende voeten, en naauwelijks was hij in de sombere cel, tot zijne gevangenis aangewezen, opgesloten, of 't regtsgeding ving aan en eindigde even spoedig met het vonnis des doods.
Volgens de sententie zou riëgo worden opgehangen en gevierendeeld, en zouden stukken van zijn ligchaam naar de voornaamste steden des rijks worden gezonden; terwijl zijn hoofd in het dorp Las Cabezas de San Juan, waar hij het eerst de Constitutie had uitgeroepen, zou worden ten toon gesteld. Maar ferdinand VII, veinzende deze wreedheid af te keuren, maakte eene bespottelijke vertooning van zachtmoedigheid, beval dat de straf alleen in ophangen zou bestaan; doch bevestigde het onwettige regtsgeding, bij uitzondering op al de bestaande regelen van regt; waardoor deze veroordeeling het duidelijke kenmerk droeg van blinde wraakzucht en geregtelijken moord.

{==86==} {>>pagina-aanduiding<<}

Ofschoon riëgo in stilte hoopte slechts gebannen te zullen worden, hoorde hij echter zijne veroordeeling ter dood, zonder de minste ontroering voorlezen, en verzocht alleen, dat hem ‘de Navolging van j.c.’ tot voorbereiding mogte worde gegeven; doch zijne beulen weigerden hem die bede, en hij werd dadelijk in Capilla gezet. (⋆) Het medelijden, hoe fel hij door monnikenwraak geteisterd werd, was niet in alle harten verdoofd. Een Fransch officier, tot hem doorgedrongen, bood hem vergif aan; doch hij, in wiens gemoed bij de nadering van het stervensuur de Godvruchtige gevoelens zijner kindsheid herleefden, wees die treurige hulp van de hand met de woorden: ‘dat hij zijn geheele vertrouwen op God vestigde.’
Op het middaguur, terwijl al de klokken van Madrid het doodlied klepten, werd riëgo aan den beul overgeleverd. Een galg van ongewone hoogte was op het plein de la Cebada opgerigt, en reeds vroeg waren al de balkons in Puerta del sol, de Plaza Mayor en de straat van Alcala met élégant gekleede personen van beide seksen gevuld, om de noodlottige optogt te zien voorbijtrekken; de straten waren proppens vol met eene gemengde menigte, waaronder de in lompen gehulde bevolking van de ellendige straten van Arassies, Bargerillo en Maracillas, die voordrongen om hunne oogen te verlustigen door het aanschouwen van dit regterlijk treurspel, alsof het hun dierbaarste volksfeest ware geweest: een stierengevecht.
Riëgo bragt de laatste uren zijner gevangenschap door in een' toestand van ziel, die aan wanhoop grensde. Hij was niet de ridder zonder vrees, wiens mannelijke ziel vroeger aan al de slagen des ongeluks moedig het hoofd had geboden - de dappere Republikein van Saragossa - de held van Las Cabezas. De doodende eenzaamheid van den kerker, de woeste beledigingen zijner cipiers, de drie dagen van verdrukking in Capilla gesleten, en meer dan dit alles: de gedachte aan eene teedergeliefde jeugdige echtgenoote, die zoo spoedig weduwe zou zijn, hadden te zamen gewerkt om zijne zielskrachten te verlammen; zoodat de laatste nacht zijns levens verliep onder afwisselende verschijnselen van razenden doodsangst en volslagen uitputting.

{==87==} {>>pagina-aanduiding<<}

Al wat de tergendste wreedheid had kunnen uitvinden voegde men de sombere voorbereidselen der strafoefening toe. Uit den kerker gehaald, werd hij in knielende houding geplaatst op eene soort van horde, door een ezel getrokken, omringd door monniken met het crucifix in de hand, terwijl de beul met zijne knechten vooruit gingen, en eene bende ruiterij met een groot getal politiedienaars volgden. Kreten als: Viva la Fé! Muerte al Impio! begroetten het slagtoffer zoodra het zich vertoonde. Eenige laaghartigen wierpen den weerlooze met vuilnis of steenen, en een aterling uit het schuim des volks drong door de gelederen der soldaten, tot bij de horde en spoog hem in 't aangezigt. Tot nu toe had riëgo de houding der diepste nederigheid en volkomenste onderwerping bewaard, doch bij deze laagheid staarde hij op den beleediger, en het vuur dat hem ten oogen uitstraalde, bewees, dat een gevoel van verontwaardiging zijn bloed nogmaals in de aderen deed koken; maar dadelijk deze uitbarsting van toorn bedwingende, zeide hij slechts op bitteren toon: ‘Het spreekwoord zegt te regt: Als de boom is gevallen scheurt elk een tak er af.’ Maar in hetzelfde oogenblik viel er ook een ruiker van immortellen voor zijne voeten, en de stem eener vrouwe sprak: ‘Senor Don rafaele! de blinde Joden spogen ook op onzen Zaligmaker;’ en dezelfde stem voegde er in bezielde klanken de eerste verzen bij van het lofdicht, op hem in zijnen voorspoed gemaakt, en dat sedert den dood van ferdinand een der volksliederen in Spanje is geworden. Riëgo beurde weder het hoofd op, en zag dankbaar rond. Hij meende de stem van concepita, het meisje van Arquillos, herkend te hebben. - Was zij 't? - Hoe kwam zij daar?
Aan den voet des schavots gekomen, herkreeg riëgo al zijne zielskracht en helderheid, en de hulp der beulen weigerende, beklom hij de lange ladder alleen. De laatste trede bereikt hebbende, wendde hij zijn gelaat naar de verzamelde menigte, en herhaalde in duidelijke woorden den heldenëed, waarmede hij te Las Cabezas had gezworen: ‘Getrouw aan de Constitutie te leven en te sterven.’ - Een oogenblik later was er van riëgo niet anders over dan het zielloos lijk, door een ijzeren beugel aan den rooden pilaar des galgs gehecht en aan de beschimping van het gepeupel prijs gegeven.
Maar des avonds toen de Broeders van barmhartigheid kwamen, om het lijk des vermoorden vaderlanders naar het eenzame graf te brengen, volgde een boerenmeisje,

{==88==} {>>pagina-aanduiding<<}
wier gelaatstrekken onder een zwarte pannelo (sluijer?) verborgen waren, de nederige baar; en toen de kist met aarde bedekt, en door de monniken de laatste lijkplegtigheid verrigt was, legde zij op het graf een lauwerkrans, waaraan een papier was gehecht, beschreven met de twee eerste verzen van des martelaars schoonen lofzang: ‘Lang leve de over-gedenkwaardige daad van riëgo, die ons in 't jaar 1820 de vrijheid schonk.’ (⋆)
Ferdinand VII had zich, gedurende de uitvoering van dit gruwelijke treurspel, naar Aranjuez, zeven mijlen van Madrid, begeven, en daar spoedde in den avond een zijner Ministers heen, om hem van de voltrekking verslag te doen. De Koning luisterde, onbewogen, naar het verhaal der bijzonderheden van dezen dag; - toen het geëindigd was stond hij van zijnen armstoel op, en zijn hoed afnemende, riep hij, op een' onbeschrijfelijken toon van triumf en beschimping, luide uit: ‘Leve riëgo!’
Dit is geene verdichting. Die woorden behooren tot de geschiedenis. Maar die lafhartige spotternij bevatte eene troostende waarheid, welke de tiran noch bedoelde, noch begreep! Riëgo met verfijnde wreedheid vermoordende, verschafte hij hem, dien hij slechts had willen verdelgen, een blijvenden roem. Had de verraderlijke tiran den held vrijgesproken of vergiffenis geschonken, dan zou hij later slechts beschouwd zijn geworden als een onversaagd burger, gelijk er velen zijn; zijne fouten - en hij was er niet zonder - zouden met zijnen naam zijn herdacht; doch nu heeft de dood zijne nagedachtenis van elke vlek gezuiverd, en den naam van rafaele riëgo geboekstaafd in de gedenkrollen der martelaren voor de heilige zaak der vrijheid.
Van ferdinand, daarentegen, is (ook om deze daad) in de geschiedenis aangeteekend, dat er van weinig troonhezitters in vroegere of latere tijden minder eervolle herinneringen bestaan. Dom en huichelend, wreed en lafhartig, ontaarde zoon en valsche vriend, verdiende nooit een gekroond hoofd zoo weinig den bijnaam van den welbeminden.
Riëgo's jeugdige echtgenoote stierf drie maanden later, met een gebroken hart, in Engeland, welks Regering zij om bescherming was gaan smeeken.


{==89==} {>>pagina-aanduiding<<}

Mengelwerk.

Het geld;

eene voorlezing,

door J.D. Stetterogge, Predikant te Zierikzee. (⋆)

Geëerde Hoorders!

Houdt het mij ten goede, wanneer ik zeg, dat het mij eigenlijk meer eer dan genoegen is, van deze plaats het woord tot u te voeren. Zoo als u bekend is, spreek ik genoeg in het openbaar om naar eene bijzondere gelegenheid daartoe juist niet te verlangen, en het zamenstellen eener voorlezing niet tot mijne uitspanningen te rekenen. Het zou mij in waarheid aangenaam zijn, indien deze plaats in dit oogenblik door een' ander meer bevoegde of althans evenzeer bevoegde ware ingenomen. Wanneer ik intusschen de eer meerder dan het genoegen noem, wil ik het laatste geenszins ontkend hebben. Meer dan eens heb ik hier niet zonder zekere voldoening het woord mogen voeren. En het spreken van deze plaats heeft voor iemand van mijne maatschappelijke betrekking nog dit bijzondere voordeel, dat men hier gelegenheid heeft om te zeggen, wat elders niet of niet zóó gezegd kan worden, en daarenboven dat men hier tot zekere kern der bevolking spreekt.
Waarover ik spreken zou - hiernaar heb ik niet lang behoeven te zoeken. Ik ben gelukkig genoeg geweest mij weldra tot een onderwerp te bepalen, waarvan ik

{==90==} {>>pagina-aanduiding<<}
gelooven kan, dat het voor u allen voor het minst zekere belangrijkheid heeft. Dat onderwerp is - het Geld. Over het Geld zal ik tot u spreken, d.i. ik zal er geenszins eene uitgewerkte wetenschappelijke verhandeling over leveren, wat ook mijne krachten zou te boven gaan; maar ik zal er zoo wat over fantaséren, of eenige variaties op het thema maken. Ik behoud mij dus voor, te zeggen wat ik verkies, en niet te zeggen niet alleen wat ik niet weet, maar ook wat mij minder te pas komt. Hoort mij, G.H.! met goedwilligheid, die ik hoop niet te verbeuren. Wat uwe goedkeuring niet mogt kunnen verwerven, zult gij van zelve wel ter zijde zetten, zonder daarvoor verlof te vragen. Maar wat u mogt voorkomen de attentie niet onwaardig te zijn, daarvoor neem ik de vrijheid bescheidenlijk eenig nadenken te vragen.
Ik hoop niet, dat gij denken zult, dat ik hier ben opgetreden om over het Geld een anathema uit te spreken. Dit is waarlijk mijn plan in geenen deele. Behalve dat ik u niet zou willen doen denken aan ‘de Vos en de Druiven,’ zoo weet ik ook niet, waarom ik het geld, het lieve geld, hard zou vallen. Het geld is geen kwaad, en doet geen kwaad, maar de menschen doen kwaad. Het geld is goed, maar de menschen zijn niet altijd goed. Eerder zal mijne voorlezing de strekking hebben om de waarde van het geld te doen uitkomen. En zoo mij soms eenig hard woord mogt ontvallen, dan zou het niet zijn tegen het geld, en niet tegen hen die geld bezitten, maar tegen degenen die van het geld en den geld-duivel bezeten zijn, en voor den Mammon hunne knieën buigen.

Hoe is toch het Geld in de wereld gekomen? - Want wij begrijpen ligt, dat het er niet altijd, en niet van den beginne is geweest. De beantwoording dezer vraag hangt zamen met die van eene andere: wat is geld? Geld, meent misschien iemand, is hetgeen iemand rijk, en welks gemis hem arm maakt. Zoo moge het zijn in de maatschappij, gelijk zij is geconstituëerd, en bij den gewonen loop der dingen, maar zoo is het wel niet op zich zelf. Indien gij eens op u-zelven stondt, of gelijk

{==91==} {>>pagina-aanduiding<<}
robinson crusoë op een onbewoond eiland woondet, wat zou geld u baten? Al hadt gij de schatten van croesus rondom u, en niets anders, gij zoudt armer zijn dan irus, en van gebrek sterven. Het geld kunnen wij niet eten, wij kunnen het niet drinken, wij kunnen er ons niet mede kleeden, met één woord, wij kunnen er niet mede voorzien in onze eerste en noodwendigste behoeften. Maar ik noem daar het woord, dat licht geeft in de zaak: - behoefte. De mensch heeft zijne behoeften. Die behoeften worden ligt meer, naarmate hij leert kennen, wat tot geriefelijkheid en veraangenaming des levens dient. Oorspronkelijk had de mensch slechts weinige behoeften, en hij produceerde, zoo goed hij kon, wat hij behoefde. Hierin was de één echter gelukkiger dan de ander. Genie, schranderheid, overleg, inspanning en moeite, met één woord, geestvermogens en ligchaamskrachten en velerlei omstandigheden moesten hierop invloed hebben. Ligt ontstond nu de begeerte naar de producten eens anderen. Men kon ze echter niet verkrijgen zonder van zijne producten in de plaats te geven, wat door den ander in waarde werd gelijk geschat. En zoo ontstond, ongetwijfeld al spoedig, zekere handel, die even ongetwijfeld een ruilhandel was, producten voor producten, waren voor waren; gelijk nog plaats vindt bij min beschaafde volken, en ook tusschen deze en beschaafde natiën. Naarmate evenwel de handel toenam en zich uitbreidde, moest men het bezwaarlijke van deze wijze van doen gevoelen. In vele gevallen toch moest het moeijelijk zijn, de onderlinge waarde der dingen, die men tegen elkander verruilde, wèl te bepalen, om van andere zwarigheden niet te spreken. Men zag zich dus als genoodzaakt om te zien naar dingen, waaraan men eene willekeurige waarde hechtte, om deze, als bij overeenkomst, tot een' algemeenen prijs voor alle waren te stellen, en de nood of behoefte werd ook hier
de moeder der uitvinding. Die dingen waren bij verschillende volken naar hunne onderscheidene omstandigheden verschillend. Bij sommige volken gebruikte men daartoe schelpen, bij andere stukjes hout, bij andere zekere soort

{==92==} {>>pagina-aanduiding<<}
van vruchten, bij andere weder iets anders. Men gevoelt echter ligt het gebrekkige hiervan, en ook de gebruikers moesten het gevoelen. Die voorwerpen mogten als eene soort van munt bruikbaar zijn in sommige oorden en in bijzondere landen, algemeen kon het gebruik daarvan nimmer worden. Men moest iets uitvinden, dat algemeen, in alle landen en bij alle volken, eene bepaalde waarde had, en als zoodanig gebruikte men, reeds van zeer vroege tijden af harde metalen. De doelmatigheid van hun gebruik tot het bedoelde einde, is door de ondervinding van eene reeks van eeuwen bewezen en voldongen geworden, en wordt het tot op dezen dag. Metalen, althans het ééne of andere metaal, vond men in de meeste, zoo niet in alle landen. De hardheid, duurzaamheid, schoonheid en eigendommelijke waarde der metalen maakten hen tot het bedoelde gebruik inzonderheid geschikt. Bovendien kon men ze in onderscheidene deelen splitsen, zonder het geheel te schenden, terwijl ieder gedeelte zijne waarde behield.
Wie het eerst de metalen tot algemeenen prijs en waarde van alle waren en producten hebben gesteld, is onzeker. Er zijn er geweest, die tubalkaïn, anderen die noach, zelfs voor den eersten munter wilden gehouden hebben. Doch dit beweren steunt niet op één zelfs eenigzins waarschijnlijk bewijs, en van munt is nog geene spraak. Dit weten wij uit den Bijbel, dat wij reeds zeer vroeg blijken van het gezegd gebruik der metalen, en bepaaldelijk van het zilver, d.i. van hun gebruik tot geld, aantreffen bij de Kanaäniten of Phoeniciërs, die groote handelaars der oude wereld, bij de Egyptenaars, alsmede bij de Aartsvaders. Zoo lezen wij, dat abimelech, de Koning van Gerar, aan abraham duizend zilverlingen gaf tot een' sluijer voor sara, (⋆) welke aanzienlijke prijs ongetwijfeld nog eene andere bedoeling had. Van abraham lezen wij, dat hij voor een stuk land aan efron den Hethiter toewoog vierhonderd sikkelen zilvers, onder den koopman gangbaar. (†) De broeders van jozef verkochten

{==93==} {>>pagina-aanduiding<<}
hem aan de Ismaëlitische kooplieden voor twintig zilverlingen (⋆); om nu geene andere voorbeelden te noemen. - Van goud, tot geld gebezigd, lezen wij in dit tijdperk niet. Het schijnt inzonderheid tot pracht en sieraad gebruikt te zijn geweest. Eerst aanmerkelijk later, ten tijde van david lezen wij van het goud als prijs voor eene verkochte zaak gegeven; en die Koning zelf bezigde het alzoo. (†)
Men was echter nog verre van den tegenwoordigen stand der zaak. Geslagen geld, munten kende men niet. Wij hoorden het reeds, het geld werd niet geteld, maar gewogen. Ook de sikkel was geene munt, maar veeleer een gewigt, eene zekere hoeveelheid, gelijk het woord ook ‘gewigt’ beteekent. Intusschen is onze wijze van doen aan de toenmalige niet zoo ongelijk, als men misschien oppervlakkig zou meenen. Wij wegen het geld niet, maar tellen het; en geen wonder, want het is reeds gewogen. Ieder Gulden bevat eene bepaalde hoeveelheid zilver, waaraan eene vaste waarde is toegekend. Wanneer gij dus aan iemand tien of twintig Gulden betaalt, schikt gij hem tien- of twintigmaal de afgewogene hoeveelheid zilver toe, en geeft hem zijn gewigt. Wij hebben den tijd gekend, dat wij elkander het gewigt niet gaven, - den tijd, toen de Rijksdaalders de grootte van een' Gulden, en de Guldens de grootte van een vijfje hadden gekregen op zijn best; - den tijd, toen de booze industrie der geldsnoeijerij hare zilveren, ik mogt wel zeggen hare gouden eeuw beleefde. Doch die tijd is voorbij, en dat leed geleden, hoewel de gevolgen naauwelijks gezegd kunnen worden voorbij te zijn. Nu geven wij elkander en aan ieder weder zijn gewigt, althans indien men betaalt. - Wat het Joodsche volk betreft, merken wij nog aan, dat eerst lang na de Babylonische ballingschap, ja zelfs na den tijd van alexander den Grooten, gemunt geld bij hen in gebruik is gekomen, en dat simon, één der Maccabésche Vorsten, de eerste is geweest, die gemunt geld geslagen heeft, met

{==94==} {>>pagina-aanduiding<<}
zijn beeld versierd, waarschijnlijk naar Grieksch modèl. (⋆)
De geschiedenis van het geld bij onderscheidene volken, waarvan welligt veel wetenswaardigs is te zeggen, laten wij daar. Wij hebben gezien, hoe ten naaste bij het geld is in de wereld gekomen, en wat geld is. Het geld is, gelijk men zegt, het circulerend medium, de conventionéle algemeene prijs van alle waren en producten, het middel om, in het dagelijksche leven en onderling verkeer, op geschikte wijze van elkander af te komen. - Wij begrijpen ligt de waarde des gelds. Inderdaad, het zou er al zonderling uitzien, indien wij, ieder met zijne intellectuële of materiële waren en producten, ter markt moesten gaan, om ze voor andere te verruilen. Nu drijven wij bij iederen koop en verkoop nog wel een' ruilhandel; doch het is geen volkomen, maar slechts een' halve ruilhandel, en die halve is ongetwijfeld beter dan de geheele. Het onze verruilen wij voor geld, en dat geld verruilen wij voor hetgene wij behoeven. Het gebruik des gelds vermakkelijkt en veraangenaamt het leven. Zonder het geld zouden vele betrekkingen des levens worden opgelost: Kunsten en Wetenschappen zouden schade lijden; de beschaving zich niet kunnen handhaven op de hoogte, waarop zij zich bevindt, of daartoe wel niet gekomen zijn. Want het geld is niet slechts de vrucht, maar ook een hulpmiddel der beschaving.
Over de zedelijke waarde van het geld is dikwijls al zonderling gedacht. Tot die zonderlinge denkers behoort gottlieb wilhelm rabener, aan menigeen uwer ongetwijfeld genoeg bekend. In zijne Proeve van een Duitsch Woordenboek zegt hij, op het artikel Verstand, onder anderen dit: ‘Verstand beteekent zoo veel als rijkdom. - Een mensch zonder verstand is niets anders dan een arm mensch. Hij kan eerlijk, hij kan geleerd, hij kan geestig, met één woord, hij kan de aardigste en nuttigste mensch van de gansche stad zijn, het helpt hem alles niets; het verstand ontbreekt hem: want hij heeft geen geld. - Dat meisje heeft veel verstand, zegt een

{==95==} {>>pagina-aanduiding<<}
minnaar, die alleen op geld ziet, ofschoon zijn bedoeld meisje niets anders doet dan thee drinken, wat speelt, strikjes maakt, ten venster uitziet, en, wanneer zij geestig wordt, met het morgengewaad van haar buurjuffertje den spot drijft. In gezelschappen, waar geene gelegenheid is om iets van dit alles te doen, is zij niet in staat iets anders dan een bloot ja en neen te zeggen; en indien zij niet met haar waaijer speelde, zou men haar voor een schoon standbeeld aanzien. Doch dit doet alles niets ter zake; bij haren minnaar heeft zij echter veel verstand, dewijl hare moeder haar een goed kapitaal heeft nagelaten. - Die mensch heeft een zeer goed natuurlijk verstand, zegt zoo veel als: hij heeft van zijne ouderen veel goed geërfd, en niet noodig gehad zelf geld te verdienen. Wat dus ook te zeggen is: hij woekert met zijn verstand, zal ik niemand behoeven te verklaren, dewijl het zich van zelf doet begrijpen. - Ik ben de domste niet, dewijl ik ook eenig vermogen heb, en dat heeft mij gelegenheid gegeven, om door eene drieëndertigjarige ondervinding de verschillende graden des verstands te leeren kennen. Naar het tegenwoordig beloop kan ik van het verstand mijner landslieden den volgenden algemeenen overslag maken:
20,000 Gulden, niet geheel zonder verstand.
50,000 Gulden, een tamelijk verstand.
100,000 Gulden, een fijn verstand.
200,000 Gulden, een groot verstand.
500,000 Gulden, een doordringend verstand.
1,000,000 Gulden, een verstand als een Engel.

En op zulk eene wijze rijst het met elke 100,000 Gulden hooger.’ (⋆) - Zoo rabener. Hij dacht er dus geheel anders over dan salomo, die zeide: ‘hoeveel beter is het, wijsheid te bekomen, dan uitgegraven goud; en uitnemender, verstand te bekomen, dan zilver?’ (†) Maar de man sprak zoo al vóór honderden jaren; en in dien tijd is immers veel veranderd?

{==96==} {>>pagina-aanduiding<<}

‘Geld,’ zegt men, ‘is de ziel van alle zaken.’ Wij willen dit nu maar zonder nader onderzoek aannemen, en er vrede mede hebben, dat geld de ziel van alle zaken is, indien het maar niet de ziel van personen wordt. Want geldzielen!....... ik ben verzekerd, M.H.! u een' goeden raad te geven, wanneer ik zeg: weest voorzigtig met dezulken, - en men vindt ze onder alle klassen van menschen; - want als hun vermeend belang het medebrengt, zullen zij u zoo goed verraden, als judas zijnen Heer. En ik zie ook niet, waarom hetgene van judas aan den Heer is gebeurd, ook niet, in onze dagen, aan ons zou gebeuren, en waarom de opvolgers van judas minder dan hun voorganger zouden zijn. Wij kennen allen het woord eens Apostels: ‘De geldgierigheid is een wortel van alle kwaad.’ (⋆)
Mijn vriend rabener - want ik houd nog al van hem, en ik ben aan zijn' omgang menig genoegelijk oogenblik verschuldigd, - heeft uit de papieren zijns vaders een authenthiek afschrift bewaard van eene doodenlijst van nicolaas klim, koster der Kruiskerk te Bergen in Noorwegen, door klim zelven geschreven: denzelfden klim, die bekend en vermaard is door zijne onderaardsche reizen, en Keizer is geweest in Zuama. Als koster, welk ambt hij later bekleedde, had hij de aardige gewoonte, om van de dooden, die gedurende zijn kosteraat in genoemde kerk begraven werden, niet alleen den naam op te teekenen, maar van verscheidenen hunner eene korte levens- of karakterschets daarnevens te voegen. Hieruit zijn verscheidene vrij curieuse aanteekeningen voortgevloeid, die ik geloof, dat dikwijls meer stichtelijk voor de leven den dan vereerende voor de dooden waren. Nu stierf ook carl hunding, en klim teekende bij zijn' naam, behalve meer, ook dit aan: ‘Deze man had door het geluk en door zijne onvermoeide vlijt een aanzienlijk vermogen verkregen; evenwel zuchtte hij gedurig over de neringlooze tijden en de verhoogde belastingen, die hem nog tot een' bedelaar zouden maken. Over zijn' Schepper

{==97==} {>>pagina-aanduiding<<}
was hij gansch niet voldaan, dat Hij hem eene maag had gegeven; want hij geloofde, dat de menschen veel zouden kunnen besparen, indien zij nooit honger hadden. Hij kon zich geweldig driftig maken, als hij over de pracht der kleederen sprak; een gestikt kamizool te dragen, merkte hij aan als eene doodzonde. Naar zijn gevoelen waren de kleederen tot niets nuttig, dan om ons den beklagelijken val onzer eerste ouderen en het verlies dier gelukzaligheid te binnen te brengen, welke ons de kleederen noodeloos zou gemaakt hebben. Om deze reden lapte hij nooit zijn broek of kousen; en hoe meer deze gescheurd waren, hoe nader hij bij den staat der onschuld meende te komen. Al zijne uitgaven rekende hij bij percenten uit, en bad nooit een onze Vader om niet; want de godzaligheid, zeide hij, was tot alle dingen nut. Wanneer hij eene enkele reis in den uitersten nood geraakte, en zich gedwongen zag fatsoenshalve een daalder te verteren, trok hij dien dadelijk weder af van hetgene hij zijn' predikant verschuldigd was, of hield dien af van het loon zijner bedienden. Eene rilling ging hem over het lijf, wanneer een behoeftige hem om een stukje brood aansprak; niets kwam hem onbegrijpelijker voor, dan de lankmoedigheid des hemels, welke die nietswaardige lediggangers op den aardbodem duldde. Zoo menigmaal zijne vrouw hem een kind ter wereld bragt, zoo menigmaal klaagde hij, dat zij een' gevoeligen slag aan zijn bestaan toebragt, want kinderen waren voortetende kapitalen. - - Wanneer hem een kind afstierf, was hij zoo vergenoegd alsof hij eene kwade schuld had ingekregen. - - Zijn oudste zoon was zeer ongeschikt, en verkwistte meer geld dan de vader besparen kon. Dewijl deze hem niets gaf, leende hij bij andere menschen; en vermits de vader nooit minder dan vijftien ten honderd nam, moest de zoon óók zoo veel betalen. Hij deed aanwijzing aan al zijne schuldeischers op den dood zijns vaders, die hem ook het genoegen gaf van te sterven; want hij verviel in
eene hevige koorts, welke zijn verstand nog meer in de war hielp, dan het in zijne gezonde dagen was

{==98==} {>>pagina-aanduiding<<}
geweest. Hij sprak van niets dan van intresten, van slechte betalers, en van zijne kantoorboeken. Zijn biechtvader trachtte hem van het aardsche af te trekken en hem op den dood te doen deuken, wijzende hem op een goed van hooger en heiliger waardij, dan de vergankelijke dingen, het zilver en goud der aarde. Neen, riep de kranke, tot dien prijs kan ik het niet gebruiken; het doet naar den tegenwoordigen koers niet meer dan één en drie kwart! Dat waren zijne laatste woorden, en hij stierf.’ (⋆)
Wat heeft ons geld, vooral in de laatste jaren, eene verandering ondergaan! Vroeger hadden wij stuivertjes, dubbeltjes, kwart-guldens, zeste-halven, schellingen van onderscheidene soort, pietjes, acht-stuiver-stukken, halve guldens, dertiende-halven, dertientjes, guldens, halve hollandsche rijksdaalders, halve zeeuwsche rijksdaalders, acht-en-twintigen, daalders, halve dukatons, twee-gulden-stukken, rijksdaalders, zeeuwsche rijksdaalders, drieguldens, dukatons, - te zamen, groot en klein, meer dan twintig zilverstukken. Er zijn waarschijnlijk velen geweest, welke alle die stukken nooit regt onderscheidenlijk hebben gekend, en voor wie zij dus eigenlijk niet regt bruikbaar waren; en ik herinner mij nog den tijd, dat ik bijna wanhoopte ze alle te leeren kennen. Hoe is de geldzaak veranderd en vereenvoudigd! Nu hebben wij, behalve de pasmunt, slechts twee zilveren muntstukken, den gulden en den rijksdaalder. Er is naauwelijks iemand, die deze vereenvoudiging niet goedkeuren en billijken zal. Hoe meer men de eenvoudigheid nadert, hoe meer men de waarheid nadert. Het eenvoudige is het zegel van het ware. En naarmate ook de Godsdienst eenvoudiger wordt, - niet op zich zelve, want dan is zij eenvoudig genoeg, - maar naarmate zij eenvoudiger wordt in de opvatting der menschen, meer ontdaan van theologische en kerkelijke bijhangsels, zal zij meer worden, wat zij wezen kan en moet: een heiligend en levenwekkend beginsel in den mensch.

{==99==} {>>pagina-aanduiding<<}

Het verwondere u niet, G.H.! dat ik, over het geld sprekende, ook van de Godsdienst gewaag. Er is tusschen deze twee zaken meer verband, dan men misschien oppervlakkig zou denken. Vooreerst meen ik, dat tot de Godsdienst of het dienen van God wel degelijk en onmisbaar behoort het regt en waardig gebruik van het geld en goed, dat men heeft ontvangen; en dat hij, die zijn geld en goed, hoe dan ook, niet regt en waardig gebruikt, niet gezegd kan worden het Opperwezen te dienen, al had hij ook overigens naar het uiterlijke al het voorkomen daarvan. En dan weet gij wel, dat ons geld een randschrift heeft, en dat dit randschrift luidt: god zij met ons. Herinnert u ook nog eens onzen ouden Gulden met zijne veelvouden en onderdeelen; - meer dan waarschijnlijk zult gij u dien met zeker genoegen herinneren. Daar stond de Nederlandsche maagd, in hare regterhand de speer met den hoed, het zinnebeeld der vrijheid, en met den linkerarm rustende op den Bijbel, en daarnevens het omschrift: ‘op Gods woord steunen wij, de vrijheid beschermen wij.’ Hetzelfde godsdienstig beginsel was ook uitgedrukt op andere munten. Op een scheepjes-schelling las ik rondom het schip, dat met volle zeilen de zee doorklieft: ‘waakt, op God vertrouwende.’ Jammer, dat deze en andere schoone spreuken daar stonden uitgedrukt in de Latijnsche taal, naar de gewoonte van dien tijd, waardoor zij voor het gros des volks onverstaanbaar waren en verloren gingen. Dit is beter op onze tegenwoordige munt, waar het: ‘god zij met ons’ gelezen wordt in de voor allen verstaanbare taal des lands. Jammer van onze tegenwoordige munt, dat die spreuk van de oppervlakte des muntstuks af, en op den rand, en zoo wat verborgen is geraakt! Wij willen er evenwel vrede mede hebben, indien het slechts geen beeld is, dat de Godsdienst bij ons volk zoo wat op den rand of kant is geraakt; wat wij diep zouden betreuren. - Zoo werd en wordt dan, M.H.! het
godsdienstig element door ons geld bewaard. Zoo is het alsof ons geld tot ons zegt: ‘hecht u niet te zeer aan mij, er is nog een ander God dan ik!’ En ik geloof, dat dit woord verdient gehoord

{==100==} {>>pagina-aanduiding<<}
en behartigd te worden, bepaaldelijk in den tegenwoordigen tijd. Men zegt, dat onze tijd krank is, en dat de maatschappij aan belangrijke kwalen lijdt, en wie heeft lust om het te ontkennen? Wij weten hoe zeer armoede en verarming zijn toegenomen, zoodat men daarvoor zelfs een nieuw woord, pauperisme, heeft uitgevonden. Er is in de mindere standen zeker vele ellende. Er wordt gezegd, dat de menschen tegenwoordig eigenlijk te verdeelen zijn in twee standen: die van hen, welke eigene bezitting hebben, en die van hen, die niets bezitten. Ik spreek natuurlijk niet plaatselijk, dan ware de zaak nog van minder belang; maar ik spreek in het algemeen. Bekend ook zijn de woelingen en leeringen van Socialisme en Communisme, inzonderheid in Frankrijk, maar in Frankrijk niet alleen, - leeringen, die de maatschappij het onderste boven dreigen te keeren, - leeringen, die onwillekeurig bijval moeten vinden bij de mindere standen, of bij den stand van hen die niets bezitten; indien het niet op eenige wijze wordt verhoed. - Wat is het redmiddel, het middel waardoor orde, maatschappelijk geluk, beschaving en vooruitgang te redden zijn? Hoe weinig het Communisme daartoe leidt, springt, dunkt mij, in het oog. En indien zelfs, zoo het denkbaar ware, de goederen der aarde onder hare tegenwoordige bewoners gelijkelijk werden verdeeld, zoudt ge over twintig of dertig jaren soortgelijke ongelijkheid als nu aanschouwen; want altijd zal de ijverige veel vooruit hebben boven den luiaard, de bekwame boven den onbekwame, de spaarzame boven den verkwister. Charles fourier, een bekend Socialist, die in gebrek aan rijkdom de voorname bron van alle maatschappelijke verkeerdheden en ellenden ziet, wil den slecht geregelden arbeid beter regelen, associatie van den grond daarstellen, en de menschen zamenbrengen in vereenigingen, phalanges, tot iedere van welke 1800 à 2000 menschen zouden behooren, die bij en
met elkander zouden wonen in een gemeenschappelijk gebouw, het phalansterium. ‘Dit gebouw,’ gelijk zeker Schrijver zegt, ‘zou alle mogelijke voordeelen aanbieden. Vooreerst zou het veel minder

{==101==} {>>pagina-aanduiding<<}
kosten dan 400 à 500 huizen, die voor de huisvesting van 1800 à 2000 personen vereischt worden. Als een heerlijk paleis zou het zich vertoonen, de grootste orde zon daar binnen heerschen, geweldmakende handwerken zouden in de zijvleugels geplaatst worden. Eene groote eetzaal in het midden van het gebouw zon diegenen vereenigen, die gaarne in groot gezelschap spijzen. Een gedeelte zou zich ontspannen, terwijl de anderen werkten. Wanneer een bewoner van dit tooverpaleis eenige uren lang zich met ééne soort van werk had bezig gehouden, zou hij naar behoefte en lust daarmede kunnen ophouden en weder iets anders ter hand nemen, al naar gelang eene andere aandrift in hem zich gelden deed. Op deze wijze zou er in het geheel geen gedwongen arbeid bestaan, en dien ten gevolge zouden er ook geene vrijwillige lediggangers meer zijn. Ééne omstandigheid slechts verwekt fourier eenige zorg. De rijkdom zou namelijk ten gevolge dezer verwonderenswaardige inrigting in die mate toenemen, dat de menschheid drie maal meer dan tegenwoordig produceren zon. Het is hem daarom tot grooten troost, dat naar zijne vaste overtuiging de bewoners van het phalansterium ook driemaal meer eten zouden.’ (⋆) Maar fourier heeft ook vergeten, dat ieder mensch, ook de armste en geringste, veel liever dan in een groot en heerlijk gemeenschappelijk gebouw te wonen, er den hoogsten prijs op stelt ergens een plekje, een stulpje, één vertrek, hoe klein ook, te hebben, waarvan hij zeggen kan: hier behoor ik, hier ben ik te huis, en waar hij geheele vrijheid geniet. - Nog eens, wat is het redmiddel, niet een tijdelijk palliatief, maar een waarachtig en dunrzaam redmiddel der maatschappij? Tochoorders! ik zon kunnen wenschen, althans voor eenige oogenblikken, geen bedienaar van de
Godsdienst te zijn, om zoo veel noodig aan mijne overtuiging te beteren ingang te verschaffen, en ook den allerminsten schijn van mij te weren, dat ik zelfs eenigermate ambtshalve spreek. Maar ik geloof toch eenig

{==102==} {>>pagina-aanduiding<<}
vertrouwen bij u te hebben. En dan zeg ik uit de volste en innigste overtuiging: stel tegen de magt der idéën, die de maatschappij met omverwerping bedreigen, de magt over van het Godsdienstig idee; kweek den godsdienstigen zin bij het menschdom en de menschen aan; leer de menschen iets hoogers dan zich-zelven kennen. Ik geloof aanzienlijke bondgenooten voor mijne meening te hebben, en daar, waar men zulks welligt het minst zou verwachten, doch waar men juist de meeste behoefte daaraan gevoelt. Zeer opmerkelijk althans zijn mij sedert eenigen tijd sommige verschijnselen in Frankrijk voorgekomen, die allezins schijnen aan te duiden, hoe men daar het godsdienstig element wil bewaren en verheffen. In de Boodschap, die de President der Fransche Republiek, den 31 October des vorigen jaars, aan de Wetgevende Vergadering zond, kwam het woord voor: ‘laat ons het godsdienstig beginsel bevestigen.’ Omstreeks denzelfden tijd nam hij aan Frankrijks Regterlijke Magt den eed af op de Constitutie, en de plegtigheid begon met de bijwoning der Mis. Weinig tijds later werd eene andere plegtigheid op dezelfde wijze aangevangen. Ik spreek natuurlijk van de Mis als godsdienstige handeling of solemniteit; en wel niet ligt zal iemand beweren, dat hare bijwoning en verordening door gezegden hooggeplaatsten Regeringspersoon bij dergelijke gelegenheden zonder beteekenis was. Zoo deed en zoo sprak lodewijk napoleon, terwijl lodewijk filips, toen het Parijsche gepeupel, in de eerste jaren zijner regering, van eene kerk het kruis afgerukt en de kerk zelve verwoest had, kerk noch kruis durfde herstellen. In December des vorigen jaars las ik in een Dagblad, uit Frankrijk het volgende: ‘Het verdient vermelding, dat de tegenwoordige Minister van openbare werken, bineau, vóór eenigen tijd
bepaalden last heeft gegeven aan alle ingenieurs en agenten van het bewind, die over den bouw van openbare werken zijn gesteld, om den arbeid op Zondag te doen staken. De Heer bineau is door vele welgezinden hoogelijk geprezen, ter zake van zijne zucht om te voldoen aan de eischen der zedelijkheid en gods-
{==103==} {>>pagina-aanduiding<<}
dienst.’ (⋆) In waarheid, de godsdienst heiligt en verbetert den mensch, en als de menschen niet beter worden, worden zij ook niet gelukkiger, al aten zij driemaal meer. De godsdienst - geen getwist en geharrewar over afgetrokkene zaken, geene fymelarij, maar eerbied en liefde voor het Opperwezen, die eerbied en liefde zijn voor zijn' wil, - leidt den mensch tot werkzaamheid, vlijt, eerlijkheid, geduld, tevredenheid en alle andere deugden. Doch ik wil den godsdienstigen zin geenszins alleen bij de mindere standen hebben aangekweekt; - dan ware de zaak slechts ten halve en ongenoegzaam verholpen: - neen, maar ik wil den godsdienstigen zin evenzeer hebben aangekweekt bij de hoogere standen of den stand der gegoeden. Daar zal en moet de godsdienst den mensch leiden tot belangstelling in zijnen medemensch, tot hulpvaardigheid, tot mededeelzaamheid en andere deugden. Want de godsdienst doodt het egoïsmus of de zelfzucht, die de moeder der zonde of die de zonde zelve is. En men zal de waarheid ondervinden van hetgene reeds vóór omtrent dertig eeuwen een Koning en een wijze Koning heeft gezegd: ‘dat geregtigheid een volk verhoogt, terwijl de zonde eene schandvlek en de val der natiën is.’ (†)
Neen, niet naar het Westen, niet naar Peru, Mexico, Californië slaan wij het oog, als vanwaar onze hulp zou moeten komen; maar naar het Oosten, naar Palestina's grond rigten wij de blikken. Daar, waar de zon, het licht der natuurlijke wereld, verrijst, daar is ook het licht der zedelijke wereld verrezen. Daar is de christus verschenen, om zijnen Geest mede te deelen en uit te storten over de volken der aarde; en die Geest is in hoofdzaak geen andere dan hetgene ons geld zegt: ‘god zij met ons.’ Dien Geest in ons op te nemen en steeds meer in ons op te nemen, om hem mede te deelen, te verbreiden, te bevorderen bij anderen, zietdaar onze roeping, onze schoone, edele, heilige roeping! Werke daartoe mede de Maatschappij: Tot Nut van 't Algemeen

{==104==} {>>pagina-aanduiding<<}
wier doel het is, naar het eerste Art. harer wetten: ‘door de bevordering van godsvrucht en goede zeden, overeenkomstig de beginselen van de Christelijke Godsdienst - . - algemeen volksgeluk te verspreiden!’ Werke daartoe mede haar Zierikzeesch Departement! Werke daartoe mede ieder Lid der Maatschappij in zijne omgeving of kring! En wat gegriffeld staat op den rand van ons geld, dat sta als gegrift op den grond van ons gemoed: god zij met ons; niet slechts in den zin: God helpe en zegene ons, maar niet minder in dezen zin: de Gods-bewustheid zij met ons en in ons!





Garci Perez,

naar C. Cushing. (⋆)

I.

Onder de regering van karel I (in de geschiedenis van ons Vaderland meer bekend als karel V) woonde er in Madrid een werkzame Valenciaan, met name gil cano, die bij de hovelingen de dubbele waardigheid bekleedde van barbier en heelmeester; en daarbij nu en dan het vak van memorialista of berigtschrijver uitoefende. Ofschoon gil cano evenveel regt op zijn doopnaam en zijn toenaam had, als de fierste edelman van Castilië op zijn twee of drie hoeden, werd hij met dat al in de wandeling nooit anders genoemd dan El Valenciano; en die benaming had zoo zeer het burgerregt verkregen, dat gil er stilzwijgend genoegen mede nam, nimmer anders genoemd te worden dan ‘de Valenciaan’.
Voor de uitoefening van zijn veelledig vak bewoonde hij twee kleine vertrekken op de Puerta del Sol.
Men weet het, de Puerta del Sol is de dagelijksche

{==105==} {>>pagina-aanduiding<<}
verzamelplaats van al de lediggangers der stad, en van de menigte lieden, die uit de provinciën herwaarts komen om den dag door te brengen met een bedrijvig nietsdoen. De groote straten van al de wijken van Madrid loopen hier in één middelpunt zamen, even als de omloop des bloeds in het menschelijk ligchaam aanvangt en eindigt in het hart. Hier komen de oude militairen, die op een karig pensioen de rest hunner levensdagen slijten in vrede, al de daden herdenken en bespreken, welke zij verrigt hebben of zien verrigten in het oorlogsveld. De jonge officieren, die verlof hebben, komen hier redeneren en redetwisten over de bevallige voetjes van de Andalusische schoone, die gisteren avond voor het eerst op het tooneel is verschenen, om hare boleros te dansen. Hier wemelt alles dooreen - de hoveling, die zelf het aantal van zijne titels niet weet op te sommen, zoo veel heeft hij er, en de gemeenste bedelaar, die des nachts onder den blooten hemel slaapt op de kerktrappen; de magistraat en de gaauwdief; de priester en de boeteling..... voeg daarbij het geraas van calesas en koetsen, het geschreeuw van fruitvrouwen en waterkoopers, dat boven het gegons van al die duizenden uitklinkt, die allen in een levendig gesprek zijn: en gij zult erkennen, dat de kleine winkel van El Valenciano wel een van de meest publieke plekjes genoemd mogt worden van de gansche stad.
Het uur der siësta was voorbij, en de menigte, die voor eene korte poos de Puerta del Sol vaarwel had gezegd, om betrekkelijke eenzaamheid en rust te gaan genieten, keerde van alle kanten weder derwaarts. El Valenciano stond voor zijne deur, onder het merkwaardig bekken, dat tot uithangbord voor zijn winkel diende, ieder oogenblik orders aannemende van voorbijgangers, en van tijd tot tijd met een hunner een oogenblik binnengaande, om eene ader te openen of eene kin glad te maken. Eensklaps echter begon al dat gewoel en rumoer op de Puerta del Sol blijkbaar ééne bepaalde rigting te nemen, en het duurde niet lang of er had voor de deur van gil cano eene ontzaggelijke zamenscholing

{==106==} {>>pagina-aanduiding<<}
plaats. Het gefluister der menigte veranderde weldra in luide mededeelingen, en nu ging het van mond tot mond, dat de arme ziel, die zijn geheele leven door nooit iemand iets kwaads had gedaan, op eene barbaarsche wijze vermoord was geworden in zijn eigen winkel. Het duurde lang eer de alguazils zich door de zaamgepakte menigte een weg konden banen tot aan de plaats des ongevals; doch toen zij eindelijk het huis waren binnengedrongen, bleek het, dat de zaak maar al te zeer waar was.
Zij vonden den Valenciaan achterover op den grond liggen, en er was geen teeken van gepleegd geweld aan hem te zien. De alguazils dachten dus aanvankelijk, dat zijn dood aan de eene of andere natuurlijke oorzaak moest worden toegeschreven. Men wilde dus beproeven of er geene mogelijkheid bestond, hem nog in het leven terug te roepen, maar zoo ras men hem wilde opnemen, bleek het dat hij werkelijk was vermoord; want even onder de ribben vond men den dolk nog zitten, waarmede hij op die plaats getroffen was, en bij nader onderzoek vond men ook nog eene schier onzigtbare snede in de regterborst, die weldra bleek eene diepe wonde te zijn, met dezelfde dolk toegebragt, en die een oogenblikkelijken dood ten gevolge moest hebben gehad. - De dolk was met zilver gemonteerd, en van een buitengewoon maaksel, zijnde het lemmer ongemeen fijn en de knop een kunstig bewerkt christus-hoofd, dat niet anders dan door de hand van een voornaam meester kon zijn gemaakt.
Aan wien behoorde die kostbare dolk? En wie had er die twee zoo wèlberekende wonden meê toegebragt? - Het ongeloofelijke der zaak, dat een moordenaar op klaren dag, en om zoo te spreken in het bijzijn van geheel Madrid, El Valenciano van het leven had durven berooven, deed aanvankelijk de meening bestaan, dat de dood van gil cano aan niets anders kon worden toegeschreven dan aan zelfmoord; maar weldra werd dit vermoeden verworpen, daar de rigting van de bovenste wond voldingend bewees, dat niet de hand van den zwakken ouden-zelven zulk een' stoot had kunnen geven, en het

{==107==} {>>pagina-aanduiding<<}
overigens ook geen twijfel leed, dat, na die eerste verwonding, de tweede hem wel letterlijk onmogelijk zou zijn geweest.
El Valenciano's lijk werd door de geregtsdienaren naar buiten gedragen; een hunner hield den dolk, het bewijsmiddel, dat welligt op het spoor van den moordenaar zou kunnen brengen, in de hand; maar eer nog de menigte plaats had gemaakt, werd hem dat moordtuig uit de hand gerukt, zonder dat het hem mogelijk was, in het gedrang den stouten arm, die dit waagstuk bedreef, te onderscheiden.
- Grijpt hem! In den naam des Konings! - riep de alguazil; maar eer men begreep wat er gebeurd was, klom de verwarring des volks, en der geregtsdienaren ten top, doordien elk hunner als ware het naast hem met een holle stem, die aan niemand toebehoorde, de woorden hoorde uitspreken: ‘Venganza de Garci Perez’. Nu zweeg het tumult als door een tooverslag; ieder zag vragend om; de menigte ging ontsteld uiteen, en niemand wist wat hij van deze zonderlinge zaak moest denken. De oude Valenciaan had zich dus de wraak van garci perez, een roover in de gebergten van Granada, op den hals gehaald, en deze, zoo dacht men, had dus zelve den stouten moord volbragt.
Maar in die dagen, toen Madrid de hoofdstad was van den halven aardbol, kon de moord van zulk een onbeduidend persoon, hoe geheimzinnig en vreemd dan ook, geen zaak zijn belangrijk genoeg om de aandacht van het publiek lang bezig te houden. Al spoedig werd door de meesten schetsend over gil cano's dood gesproken; de daad van garci perez werd hoogstens door enkelen nog met een schouder-ophalen vereerd; en waarschijnlijk zou niemand, vier-en-twintig uren later, meer om het geval gedacht hebben, indien niet den dag daarna een ander buitengewoon feit had plaats gegrepen, dat ontegenzeggelijk met het eerste in verband stond, en dubbel berekend was om de nieuwsgierigheid der bevolking in de hoogste mate gaande te maken.
Het was het feest der Ontvangenis, een heilige dag,

{==108==} {>>pagina-aanduiding<<}
vooral in Spanje hoog in aanzien. De burgerlijke autoriteiten van Madrid woonden de Mis bij in de San-Salvador-kerk, waar later de stoffelijke overblijfselen van den dichter calderon zijn bijgezet, en in welke men ook een kostbaar gedenkteeken heeft opgerigt ter nagedachtenis van den laatsten Hertog van Arcos: ponce de leon. De corregidor van Madrid, vergezeld van al de onder hem staande ambtenaren, en omgeven van de vier schepterdragers, die aan hunne roode zijden mantels waren te kennen, zat in eene afgeslotene ruimte, door middel van draagbare banken afgezonderd van de rest der geloovigen, die, op de estera geknield, de geheele kerk vulden. De schitterend en zwaar vergulde stolaas der dienstdoende priesters; de rijke dos van den corregidor en zijn gevolg; de ontelbare schare, op den grond neêrgebogen in de houding der aanbidding; de verheven bouwstijl der kerk, hare wonderen van schilder- en beeldhouwkunst, en de zuilenrijen van pilaar tot pilaar behangen met zware tapijten - vormden een indrukwekkend geheel, zoo als men dat alleen in Katholieke landen aantreft.
Pater joachim arteaga, om zijne geleerdheid en godsvrucht beroemd, verrigtte de dienst aan het altaar van de ‘Lieve-Vrouw-der-Ontvangenis’. Hij was een van de biechtvaderen des Konings, en onlangs aan den Paus voorgedragen voor het opengevallene bisdom van Jaen: - eene onderscheiding hem hoofdzakelijk ten deel gevallen, omdat hij vele jaren in de Nieuwe Wereld voor de uitbreiding van het Christendom had geijverd.
De Eerwaarde Pater had de kelk op het altaar nedergezet, en boog er het waardig hoofd voor op zijne zaamgevouwen handen, toen hij eensklaps een gil gaf, en op de trappen van het altaar nederzonk. De overige priesters haastten zich hunnen veelbeminden broeder op te rigten; maar hij was reeds een lijk, en schrik en afgrijzen greep hen allen aan, toen zij in zijne borst een met zilver gemonteerden dolk vonden steken, die hem het hart had doorboord - de hand eens moordenaars, had dus, als op eene wonderdadige wijze, den dienstknecht des Heeren getroffen, aan het Gode gewijd altaar, waar

{==109==} {>>pagina-aanduiding<<}
hij de dienst verrigtte met woorden van aanbidding op de lippen.
Onder de leiding van den corregidor-zelven, werd dadelijk een onderzoek ingesteld. Ook het wapen werd bezigtigd, en nu werd de gebeurtenis nog gewigtiger, wijl een der alguazils bevond dat het dezelfde dolk was, waarmede gil cano den dag te voren was omgebragt. Maar naauwelijks was dit als eene daadzaak erkend, of daar riep ook nu weer een holle stem, die nu regtstreeks van het altaar scheen te komen, dezelfde schrikwekkende woorden: ‘Venganza de Garci Perez’.
Te vergeefs wilde de corregidor dadelijk alle de deuren doen sluiten, opdat de moordenaar niet zoude ontkomen; de geheele kerk was een tooneel van gedrang en gevaar. Overal trachtten gillende vrouwen, en mannen, die gebeden prevelden en verwenschingen uitbraakten, zich een' weg te banen naar de uitgangen van het kerkgebouw. Wel verre van de bevelen des corregidors te eerbiedigen, droeg ieder het zijne er toe bij om de verwarring te vergrooten; en in de algemeene wanorde ging andermaal de geheimzinnige dolk en met haar het uitzigt verloren, om den dader op het spoor te komen.
Maar nu was de algemeene nieuwsgierigheid levendiger geprikkeld dan ooit. Het gold nu niet langer een vergeten burger, maar een hoogaanzienlijk geestelijke, gevallen door hetzelfde moordstaal, onder omstandigheden, evenzeer berekend om het godsdienstig gevoel te grieven als om den grooten hoop eene bijgeloovige vrees aan te jagen. Geheel Madrid was er door in spanning, en de geheimzinnige magt van garci perez was overal het eenige onderwerp der gesprekken. Men verloor zich in gissingen, wie hij was, waar hij was, en hoe 't hem mogelijk ware aan alle vervolging te ontkomen. Maar te midden van de nasporingen der overheden, en van de gissingen der ingezetenen, werd er op de hoeken van alle de openbare pleinen eene kennisgeving aangeslagen, die niet minder verwondering te weeg bragt; vermits daarin van wege den Koning werd bevolen, het gebeurde met gil cano en met Pater joachim arteaga, niet verder

{==110==} {>>pagina-aanduiding<<}
te onderzoeken, en den naam van garci perez niet meer uit te spreken. De getrouwe onderdanen zwegen daarop van al dat gebeurde: maar wij zullen er nog eene poos over spreken, om mede te deelen, wat er ons verder van bekend is geworden; hetgeen misschien strekken kan om eenig licht te verspreiden over sommige karakters uit dien lang vervlogen tijd.

II.

Onder de Castiliaansche edellieden, die gonzalo de cordova naar den oorlog in Italië volgden, toen de groote veldheer, in het jaar 1500, van ferdinand van Arragon den last ontving, om de tweede verovering van Napels te ondernemen, was er geen die zoo zeer bekend stond om zijne bedrevenheid in de behandeling der wapenen en om zijne heldhaftigheid, als Don diego garcia, de jonge Graaf van Orotava. Zijne gestalte en ligchaamskrachten waren even uitstekend als zijne begaafdheden, en de onverschrokkenheid van zijn gemoed. Vurig en op avonturen belust, had hij zijn geluk reeds beproefd in de Nieuwe Wereld; maar was teruggekeerd om in Italië de banieren van den grootsten veldheer van zijnen tijd te volgen.
De eerste aanval was tegen het kasteel van St. George, op het eiland Cefalonia, gerigt, dat de Turken aan de Venetianen hadden ontnomen, en volgens het tusschen Venetië en Spanje gesloten tractaat heroverd moest worden, alvorens de Napolitaansche veldtogt aan te vangen. Het kasteel werd ingenomen, na eene hardnekkige verdediging, waarbij de Turken zich van werktuigen bedienden, die, van de muren neêrgeworpen, de belegeraars verpletterden of hen vastgrepen, en tot boven op de muren trokken, waar zij door de bezetting werden gevangen of afgemaakt. Don diego, door een dezer werktuigen gegrepen, verbaasde het leger door de schier bovenmenschelijke kracht, met welke hij hare werking zocht te verijdelen; dit was echter onmogelijk, en welhaast stond hij boven op den muur, tegenover den vijand: doch

{==111==} {>>pagina-aanduiding<<}
hier verdedigde hij zich met zulk een moed, dat de Turken, doordrongen van bewondering, hem ongedeerd lieten, ten einde hem later weder in vrijheid te stellen.
Het ligt niet in ons bestek hier de heldendaden op te sommen door Don diëgo garcia gedurende dezen veldtogt, onder den Grooten Veldheer bedreven. Deze werd eindelijk, uit vrees, dat zijn magt en invloed te groot zouden worden, door den ijverzuchtigen ferdinand naar Spanje teruggeroepen, en van het opperbevel ontslagen. Kort daarna, op een lever ten hove, waar Don garcia bij tegenwoordig was, viel het gesprek op den held, en, om den Koning te vleijen, ontzagen een paar edelen zich niet, zijdelings een blaam op de bedoelingen van gonzalo te werpen. Dadelijk trad Don diëgo vooruit, zeggende:
- Wie twijfelen durft, of de Groote Veldheer een van 's Konings trouwste dienaren en een der verdienstelijkste mannen is van het rijk, zal daarvan rekenschap hebben te geven aan diëgo garcia!
Te gelijker tijd wierp hij zijn handschoen op tafel, en toen geen der edelen dien opnam, voelde de Koning schaamte over zijne achterdocht jegens een man, wiens eer verdedigd werd, zonder tegenspraak van iemand, en trad nu zelf naar de tafel, en gaf den handschoen aan diens dapperen eigenaar terug met de woorden:
- Graaf de orotava! Wij zijn overtuigd, dat gij den Grooten Veldheer regt doet wedervaren!
De hovelingen zagen elkander aan, en de laaghartige vleijers vergingen van schaamte.
Edel, belangeloos, dapper en trouw bleef de Graaf de orotava nog eenigen tijd in Italië dienen; maar nam toen eensklaps zijn ontslag en vertrok, zonder oplossing te geven van zijn waarom? of waarheen? - Men zeide toen, dat hij de armee verlaten had ten gevolge van een twist met den Onderkoning cordova, des avonds na den veldslag van Ravenna, in welken de Franschen alles verloren, na het sneuvelen van gaston de foix. Don diëgo had wonderen van dapperheid verrigt, en verzocht, als belooning, voor een der verwonnen officieren de vrijhied.

{==112==} {>>pagina-aanduiding<<}
Toen cordona die weigerde, daagde hij dien tot een tweegevecht uit, en won het verzochte met de punt van zijn zwaard.
Wat hiervan zij, er verliepen eenige jaren eer men hoorde verhalen, dat de Graaf de orotava in de bergpassen van de Alpujarras was ontmoet, door een voormaligen wapenbroeder, die een konvooi vergezelde door het gebergte.
Een geruimen tijd daarna, even onverwacht als hij verdwenen was, deed Don diëgo zich bij den Keizer te Burgos aanmelden, en verzocht dien om eene plaatsing bij het leger, tegen Milaan. Hij was nu een jaar of tien ouder; maar bezat die natuurlijke losheid in manieren, met waardigheid en mannelijk schoon gepaard, welke niet zoo ligt door den tijd worden uitgewischt. Zijne vermaardheid als legerhoofd, en bekendheid met het tooneel der krijgsverrigtingen, verschaften hem terstond een gewigtig kommando bij de armee, en tevens het volle vertrouwen des Keizers. Don diëgo vertrok oogenblikkelijk naar Italië, waar hij nu levendig deel nam in de oorlogsbedrijven der belangrijkste jaren van dezen krijg. In den grooten slag van Pavia, in welken de Koning van Frankrijk werd krijgsgevangen gemaakt, bij de plundering van Rome, en bij alle andere gewigtige gelegenheden, in welke de Spaansche troepen betrokken waren, handhaafde hij steeds luisterrijk zijnen roem. Maar terwijl de Spanjaarden in het bezit waren van Rome, huwde Don diëgo met Donna mencia de sol, de beminnelijke, jeugdige weduwe van een Spaansch hoofd-officier, en zeide nu de krijgsdienst vaarwel, om in Madrid de stille genoegens van het huiselijk leven te gaan smaken.
Zijn geluk echter was van slechts korten duur; zijne gade stierf weinig jaren na hunne echtvereeniging, hem eene eenige dochter nalatende. Donna catalino groeide op onder het toezigt haars vaders, die haar lief had als den appel van zijne oogen, en evenzeer trachtte te volmaken naar den geest, als zij volmaakt was in schoonheid van gelaat en gestalte. Zij werd eene der bekoor-
{==113==} {>>pagina-aanduiding<<}
lijkste schoonheden van het Spaansche hof, en de trots van haren vader, die elken dag vuriger den hemel dankte, hem dezen engel geschonken te hebben.
Dat het Donna catalina aan het Keizerlijke hof niet ontbrak aan aanbidders, zal wel niet gezegd behoeven te worden; maar slechts voor de oogen van één enkelen hadden de hare een tooverzachten blik; slechts de stem van één enkelen was zoete melodij voor hare ziel, en in staat hare wangen met een gloeijend inkarnaat te bedekken. Die ééne was Don filips van Spanje, bestemd om (tot een geesel ook voor Nederland) eenmaal den troon te bestijgen. Hij was een jaar ouder dan zij; en ofschoon hij in het openbaar, met hoffelijke koelheid háár, gelijk al de overige hofdames, bejegende, was toch voor haar alleen de nachtelijke serenade die hij bragt, voor haar alleen den telkens herhaalden eed, dat zij de eenige was die hij ooit zou beminnen. Helaas! In een onbedachtzaam oogenblik geloofde zij die eeden, en verpandde zij aan den toekomstigen erfgenaam van Spanje en Indië haar hart en hare hand, bij een geheim trouwverbond. Filips had te veel ontzag voor de engelreine jonkvrouw, om haar iets ongeoorloofds voor te stellen - hij begreep haar die beleediging, en zich-zelven eene weigering te kunnen besparen, en trad dus heimelijk met haar in den echt.... Helaas! zij vermoedde niet, dat hij in staat was de dierste banden te verbreken, wanneer dat zijne eerzucht kon dienen.
Zou Don diëgo niets van de genegenheid zijner dochter voor filips hebben opgemerkt? Overstelpt door de beslommeringen van zijn aandeel in het Staatsbeheer, ontbrak hem de tijd om haar oplettend gade te slaan. Misschien bespeurde hij wel, dat er een blos van hooger levensgenot op de wangen zijner lievelinge lag; maar hoe kon hij iets vermoeden van een huwelijk gesloten buiten hem.
Allengs echter greep er eene groote verandering plaats - de blos harer wangen verdween, en haar bleek gelaat, haar ingevallen oog verried hem, dat Donna catalina ondermijnd werd door eene ziekte, die haar ten grave

{==114==} {>>pagina-aanduiding<<}
dreigde te slepen. Nu zwegen voor eene wijl de staatsbelangen, nu was Don diëgo geheel vader en niets anders dan vader - maar nu vernam hij ook eene ramp, veel grooter en verpletterender dan hij zich had voorgesteld, zelfs in den dood van zijn kind. Met een gebroken hart, badend in tranen, aan zijne voeten geknield, beleed Donna catalina hem, dat zij eene gemalin was zonder gemaal, en eerlang moeder stond te worden van een vaderloos kind; want Don filips van Spanje had haar met een ongeldig huwelijk misleid, en nu kortelings aan Donna maria van Portugal, zijne hand geschonken.
Wie schetst de gewaarwordingen des vaders? - Dat de hoop zijns harten in zijne dierbeminde dochter voor immer was verwoest; - dat de eenige telg van zijn huis geschandmerkt ten grave zou dalen, ofschoon zij vlekkeloos was en onschuldig - dit alles was, in zijne oogen, nog niets bij den hoon, zijner eere aangedaan, en bij den smaad, die hem wachtte, als zijn ongeluk bekend werd, onder de ligtzinnige hovelingen en onder den trotschen Castiliaanschen adel! Toen, in een uur van smart, voor welke geene woorden bestaan, bakende zijn onwrikbare wil hem het pad des doods en der wrake af, en hij zwoer een duren eed, dat hij dit pad zou blijven bewandelen, zonder aarzelen, zonder wankelen, tot den einde toe.
Het was een donkere regenachtige avond in December. El Valenciano zat nog op; maar over zijn brasero heengebogen, in een' toestand, die tusschen waken en slapen zweeft, toen hij in zijne dommeling werd gestoord door een tik op den schouder. Hij opende de oogen, en zag een gemaskerden caballero voor zich, die, naar hij zien kon bij het schijnsel der schemerende lamp, een dolk in de hand hield. Meer met teekenen dan in woorden gaf de onbekende hem te verstaan, dat hij zich moest laten blinddoeken, en hem volgen zonder te spreken; bij elke tegenwerping des ontstelden barbiers hief de onbekende den dolk omhoog; en ziende, dat tegenweer niet kon baten, onderwierp hij zich bevende aan het verlan-
{==115==} {>>pagina-aanduiding<<}
gen van den gemaskerde en volgde dien. Na een geruimen tijd in zoo vele krommingen en bogten te zijn rondgeleid, dat hij onmogelijk kon nagaan in welke rigting hij gebragt werd, deed zijn gids hem een gebouw binnentreden. - Daar werd hij op nieuw rondgeleid, doch eindelijk in eene kamer gebragt, van welke de caballero oogenblikkelijk de deur afsloot.
Van zijn' blinddoek ontdaan, zag gil cano, dat hij zich bevond in een prachtig gemeubeld vertrek; op de tafel lagen boeken, en allerlei voorwerpen, tot tooisel of bezigheid voor vrouwen bestemd, bij een zeldzamen spiegel hing eene guitar met schildpad en paarlen ingelegd; rijke, damasten draperiën verborgen eene alcove en een bed, waarop eene dame lag, zoo bewegeloos, dat hij haar voor dood zou hebben gehouden, indien niet hare stille snikken hadden verraden dat zij leefde. De tijd, dien gil cano gelaten werd om rond te zien, was echter maar kort; toen gebood hem de huiveringwekkende stem van den caballero, om op den arm der dame eene ader te openen. Gil cano ontstelde - was het een middel om te genezen of om te dooden? De geheimzinnige wijze, waarop hij hier was gebragt, de bewegeloosheid van de patient, hare hartroerende klaagtoonen en de dreigende houding van den gemaskerden caballero - ziedaar redenen genoeg om hem te doen vermoeden, dat hij met geweld werd verlaagd tot het werktuig van een wreedaardig echtgenoot, die met de hulp der geneeskunst een moord wilde bemantelen. Dit vermoeden vervulde hem met afgrijzen; hij wierp zich voor den gemaskerde op de knieën, en smeekte om van hetgeen men van hem eischte verschoond te blijven.
Maar wat vermogten woorden? Hij sprak tot een wezen, voor alle medelijden doof; ontoegankelijk voor rede; en hoorde andermaal het bevel om eene ader te openen, en geen minuut langer te dralen. Toen hij 't gedaan had werd hij in eene andere kamer, en een uur later, op nieuw geblinddoekt, naar zijne woning teruggebragt. Daar drukte hem de onbekende eenige stuk-
{==116==} {>>pagina-aanduiding<<}
ken gouds in de hand, en verdween eer nog gil cano den band van zijne oogen had losgerukt.
Met afschuw wierp hij het goud van zich; hij wilde geen geld behouden, dat het loon was van eene misdaad. Plegtig nam hij zich voor om den onmensch, die hem tot zijn werktuig had verlaagd, aan den arm des geregts over te leveren; want ofschoon hij met geen mogelijkheid wist te gissen, wie die ontaarde moordenaar zijn kon, had hij zich toch een middel verzekerd, om het huis terug te vinden. Toen hij de woning verliet, had hij zijne bloedige vingeren tegen de deur gedrukt, zoodat het niet missen kon of bloedvlekken zouden hem het huis van den schuldige doen kennen.
Zoo ras de eerste schemering van den morgenstond aanbrak ging hij op weg en - met verbazing en schrik kwam hij al spoedig tot de ontdekking, dat het bloedmerk gedrukt stond op de deur van 's Keizers Minister en boezemvriend, den magtigen Don diëgo garcia, Graaf van Orotava.
Pijnlijke gewaarwordingen bestormden nu den armen Valenciaan. Spreken durfde hij niet; zwijgen kon hij niet. Na lang beraad kwam hij eindelijk tot het besluit om zijn hart te gaan ontlasten bij zijnen biechtvader, den Pater joachim arteaga, en zijn geweten te zuiveren van eene misdaad, die hij gedwongen bedreven had.
Wel nooit werd een priester zoo met ontzetting vervuld bij het aanhooren van eene biecht, als thans het geval was met Pater arteaga. Want ook hij-zelf was in den jongstverloopen nacht, op dezelfde geheimzinnige wijze, naar dezelfde kamer gebragt en had daar de Sacramenten der stervenden toegediend aan dezelfde jonge dame. En nu ontdekte hij alzoo dat zij eene dochter was, door haar eigen vader ter dood verwezen, en dat die vader de man was naast den Keizer het hoogst in magt in het geheele rijk!
Op 't verlies zijner eeuwige zaligheid werd aan gil cano verboden ooit of immer een woord van dit vreeselijke geheim te openbaren, terwijl de pater-zelf den Keizer

{==117==} {>>pagina-aanduiding<<}
met dit ongehoorde gruwelstuk bekend zou maken. Maar El Valenciano behoefde niet lang onder zijn geheim gebukt te gaan; want weinig uren nadat hij uit de biechtstoel was wedergekeerd, werden, door een gewelddadigen dood, zijne lippen voor eeuwig gesloten.
Eerst den volgenden morgen kon Pater arteaga toegang tot den Keizer krijgen; en zijne ontzettende mededeelingen werden bevestigd door het berigt, dien morgen aan het paleis gekomen, dat Don diëgo garcia niet in den Staatsraad verschijnen kon, daar zijne eenige dochter plotseling was komen te overlijden.
De Priester ging van het paleis regtstreeks naar de San-Salvador-kerk, om de Mis te doen. En toch was zijne openbaring reeds aan een ander bekend, die geen minuut te loor liet gaan tusschen het voornemen en het volbrengen van zijne wraak. Pater joachim arteaga werd, gelijk wij gezien hebben, aan het altaar-zelf, door het moordend staal getroffen.
Om welke reden hij en gil cano aldus in het openbaar werden omgebragt, en waarom bij die moorden de naam van garci perez zoo luide onder de menigte werd geworpen, bleef voor elk een raadsel. En of de Keizer was ingelicht van het aandeel zijn zoons in de gepleegde gruwelen, en of hij dáárom de kennisgeving deed uitvaardigen, waarbij het uitspreken van den naam van garci perez werd verboden, weet niemand; maar zoo veel is zeker, dat nog den eigen dag, toen de Keizerlijke bekendmaking werd afgekondigd, de Graaf de orotava Madrid verliet, als ambassadeur bij het hof van Rome, het middelpunt van de kuiperijen en handelingen, welke destijds Europa beroerden.

III.

Jaren gingen voorbij, en de voorvallen, die wij beschreven, waren reeds uit het geheugen geraakt, of, indien nog iemand er aan dacht, dan was het de getrouwe kronijkschrijver, of de naauwlettende oudheiddelver, die in zijne eenzaamheid, van de woelige tooneelen des alle-
{==118==} {>>pagina-aanduiding<<}
daagschen levens afgezonderd, zijne uitspanning, bezigheid en leering zoekt in eene ernstige studie der vervlogene tijden.
Maria van Portugal stierf, nadat zij aan den Infant carlos het leven had geschonken; en haar weduwnaar filips trad in een tweeden echt met maria van Engeland. De Keizer, zijn vader, moede van de regering, verzadigd en wars van veroveringen en grootheid, deed afstand van het hooge bewind: - zijn Keizerlijke kroon droeg hij over aan zijnen broeder ferdinand; de kroon van Spanje schonk hij aan zijnen zoon filips, en zelf begaf hij zich in het klooster van San Geronimo de Yuste, om de overigen zijner levensdagen in godvruchtige afzondering door te brengon.
De jonge Don carlos, uit het eerste huwelijk van filips gesproten, toonde de edelste hoedanigheden en aanleg zoo wel van hart als van hoofd te bezitten, welke een verstandig en edelaardig prins kunnen onderscheiden. Zoo wel in de openbare als in de meer bijzondere aangelegenheden zijns levens, betoonde hij eene mildheid van gevoelen, en verhevenheid van karakter, die een scherp kontrast opleverden tegen het karakter zijns vaders. Filips was andermaal weduwnaar; en bij den wapenstilstand van Cateau-Cambresis, in 1558, werd de hand van elizabeth van Frankrijk, toen bestemd om de gemalin te worden van zijnen zoon, en met dezen gelijk in jaren, aan den Koning-zelven geschonken; waardoor de hoop van Don carlos op deze echtvereeniging eensklaps vernietigd werd.
Het lot, dat den Infant vervolgens trof, en de bijzonderheden daarmede gepaard, zijn in een geheimzinnig duister gehuld; maar zoo veel is zeker, dat filips een gruwelijk aandeel heeft gehad in het dooden van den beminden Prins. Sommigen willen, dat Don carlos werd ter dood gebragt, omdat de Koning in hem een medeminnaar dacht te zien. Anderen beweren, dat de Koning hem verdacht van verstandhouding met de hoofden der beweging in de Nederlanden, en de Inquisitie van die verdenking gebruik maakte om hem uit den weg te ruimen.

{==119==} {>>pagina-aanduiding<<}

Wien is het onbekend, wanneer hij geen vreemdeling is in de algemeen bekende historie dier dagen, dat het Heilig gerigt, anders gezegd de Inquisitie, een geweldigen invloed uitoefende op de denk- en handelwijze der Sparjaarden van alle rangen en standen? - De magt, welke het bezat; de vrees voor de bedekte en geheimzinnige middelen, waarvan het zich bediende; de indruk zijner verschrikkelijke auto's da fé; en het diep gewortelde godsdienstige bijgeloof der natie, werkten te zamen om het Heilig gerigt, het gansche rijk door, tot eene oppermagtige, alles beheerschende Instelling te verheffen. Over het algemeen kan men aannemen, dat de verrigtingen der Inquisitie, hoe dweepziek, gewelddadig en barbaarsch ook, gegrond waren op het begrip, dat zij de Kerk bevoordeelden en den Heere behaagden; maar er zijn ook tallooze gevallen, waarin het gezag en de magt der Inquisitie zijn misbruikt geworden, om persoonlijke wraakzucht te bevredigen. En ofschoon de teregtstellingen doorgaans plaats grepen met al den toestel van groote godsdienstige plegtigheid, zijn toch ook de gevallen niet te tellen, waarin het slagtoffer binnen de wanden des kerkers werd omgebragt, met eene geheimzinnigheid, niet minder ontzettend dan de openbaarheid der zoo beruchte geloofsdaden of auto's da fé.
En nu vatten wij den draad van ons verhaal weder op.
Don carlos, in zijnen kerker, in droefgeestige overpeinzingen over zijn lot verdiept, werd in zijne mijmeringen gestoord door het bezoek van den Prior van San Lorenzo, met wien hij, ofschoon die geestelijke maar zelden aan het hof kwam, bij toeval, persoonlijk was bekend geworden. De gevangene was eenigzins verwonderd toen hij den Prior zag binnentreden, maar toch scheen dit bezoek hem op te beuren.
- Welkom, Eerwaarde vader! - sprak de Prins. - Het verblijdt mij u te zien binnentreden in dit treurig verblijf van het Heilige Gerigt! Daar ik uw godvruchtig karakter ken, twijfel ik niet, of uit uwe komst mag ik mij iets goeds voorspellen. Gij hebt gewis de magt, en uwe komst is mij een teeken, dat gij ook den wil hebt

{==120==} {>>pagina-aanduiding<<}
om de kluisters te slaken, waarin gij den Kroonprins van Spanje geklonken ziet.
- Misschien, mijn zoon! ben ik in staat u goeden raad te geven, en daarom heb ik niet gerust eer ik de vergunning bekwam, om u te bezoeken.
- Ik wil niet vragen hoe het u mogelijk is, deze kerkerdeuren te doen openen. Dat zij geopend zijn voor u alleen (want gij zijt de eerste die tot mij komt), overtuigt mij, dat gij invloed hebt bij het Heilige Gerigt, of, misschien, zelf er lid van zijt..... Hoe 't zij, ik smeek u, mij te zeggen, waar ik van beticht wordt; want mijn geweten beschuldigt mij van geenerlei misdaad.
- Is het dan geen misdaad, te spotten met de Kerk, door de gruwelen der beeldstormers in Vlaanderen en Braband goed te keuren, met woorden van deelneming in het lot dier ellendigen? - Is het geen misdaad de ketterijen van den Saksischen monnik te begunstigen, aan de uitroeijing van welke uw grootvader, zegenrijker gedachtenis, al zijne krachten wijdde?
- Men lastert mij, indien men mij toedicht, wat ik uit uwen mond verneem. Ik ben een getrouw en liefhebbend zoon van onze Heilige Kerk, en acht elken scheurmaker een vijand van der menschen eeuwige gelukzaligheid. Dit alleen is waarheid, dat ik den oorlog afkeur, die voor rekening der Inquisitie in de Nederlanden wordt gevoerd; want de misnoegden zullen uit de vervolgingen-zelve krachten putten, door welke een der schoonste bezittingen, voor altijd, van het Spaansche rijk zal worden afgescheurd.
- Laak dien oorlog niet! De arm der liefde kastijdt de ligchamen der afvalligen, om hunne zielen te behouden. En aangenomen, dat gij een goed Katholiek zijt, zelfs dàn behooren uwe uitspraken over dien krijg, naar regt gestraft te worden.
- Moet dan elk woord, elke lettergreep, niet gewogen op de schale der omzigtigheid, zoo streng worden opgenomen? En indien Don carlos iets sprak, dat niet volkomen overeenstemde met het belang der Kerk, zal hem dat niet vergeven worden door of om de magt van

{==121==} {>>pagina-aanduiding<<}
Koning filips, zijnen vader, die in hem den eenigen erfgenaam ziet van zijne kroon?
- Had filips den wil, de magt zou hem ontbreken; maar had hij de magt, geloof niet dat hij u aan de uitspraak des Heiligen Gerigts zou willen onttrekken. Kent gij het ijverzuchtige, wraaklustige hart des Konings zoo weinig, dat gij hem in staat rekent, om den mantel zijner magt op uwe zwakheden te werpen? Ik zeg u: neen! Adel en volk beminnen Don carlos; - dat is uwen vader een dolk in het hart. Hij weet, hoe Spanje, onder zijn looden schepter gebukt, verlangend uitziet naar een menschlievender en milder bestuur, dat het verwacht, als eenmaal de zoon den vader zal hebben vervangen; en hij vreest, dat die zoon even ongeduldig is naar het oogenblik, waarop het bewind in zijne handen zal overgaan, als hij-zelf ongeduldig was om het over te nemen van zijnen vader.
Terwijl de Prior sprak werd carlos bleek als een lijk, en hij staarde den monnik aan met een paar oogen, die de levendigste verwondering te kennen gaven; maar toch schenen te zeggen: dat hij zóó zijnen vader zou hebben beoordeeld, indien het ooit in zijn gemoed had kunnen opkomen, een oordeel over 's Konings karakter op te maken. Er zijn gewaarwordingen, die men gaarne zoude verloochenen, en waarvan men schrikt, wanneer zij in woorden worden verzinnelijkt; maar die toch op den bodem van het hart den grondtoon der waarheid doen trillen.
- De taal, - riep carlos eindelijk uit, - die gij u omtrent den Koning, mijnen vader, veroorlooft, is beleedigend en strafbaar in mijne ooren: ik kan, ik wil er niet naar luisteren; het verfoeijelijk denkbeeld, dat uwe woorden bestemd zijn in mij te doen oprijzen, kan, mag, wil ik niet huisvesten in mijne ziel.
- Ongelukkige! gij weet niet wat filips u te laste legt, of gij zijt de grootste van alle huichelaren. Elizabeth van Frankrijk..... gij ontroert? - Welnu, wat heeft Don carlos te antwoorden omtrent de jonge Koningin? Zwelt haar boezem niet hooger, slaan hare

{==122==} {>>pagina-aanduiding<<}
polsen niet sneller, als haar blik den uwen ontmoet? - Welk vader zou in zijn eigen zoon een medeminnaar dulden?
- Gij spreekt logentaal; gevloekte logentaal! Uwe vermoedens zijn even zoo afschuwelijk voor mijn gevoel, als strijdig met de waarheid. Ga weg van mij! Wat ge moogt zijn - een werktuig des Konings of van het Heilige Gerigt! Ik verfoei uwe lasteringen; de taal des duivels is niet in staat mijne onschuld te bezoedelen of mijne deugd te doen wankelen! Satan! ga weg van mij!
Zoo ver mogelijk trad carlos, terwijl hij sprak, achteruit, alsof hij een adder ontweek. Ook in het binnenste van den Prior schenen hevige aandoeningen te woeden. Hij trok ziju kap digter over het aangezigt, en zweeg eeu geruime poos, met zich-zelven in strijd over hetgeen hem te doen stond. Eindelijk naderde hij den Prins, en op een vaderlijk weemoedigen, medelijdenden toon sprak hij hem aan:
- De tijd snelt voort, Don carlos van Spanje! en ik moet de taak volbrengen, die mij op de aarde te volbrengen is opgelegd. Niet om u bekentenissen af te persen kwam ik hier; niet om u met verontwaardiging te vervullen; niet om u met woorden te martelen, die beleedigend zijn voor mij-zelven - voor niets van dat alles sta ik hier; maar uw vonnis is geveld. Nu ik getuige was van uw edel gedrag, wenschte ik dat het anders ware; maar wij ziju een spel der omstandigheden; werktuigen in de hand van eene magt, boven het bereik van den mensch; en gij zult uw lot ondergaan, mannelijk en vast, gelijk het een Spanjaard betaamt. Dou carlos! - gij zijt veroordeeld om te sterven; en, ofschoon mijn ambt mij zulke pligten niet oplegt, wil ik-zelf u in staat stellen om u vooraf met den hemel te verzoenen. Ik kwam tot u als een dienstknecht des kruises, ter voorbereiding voor de eeuwigheid!
Carlos was door zijne langdurige gevangenschap verzwakt. Niet in staat zich lang op de been te houden, was hij op een gestoelte neêrgezegen; maar toen hem

{==123==} {>>pagina-aanduiding<<}
deze aanzegging van den Prior in de ooren klonk, spande hij al zijne krachten in, en rees overeind met bedaardheid en kalmte, den glans der onschuld op het verbleekt gelaat, en vorstelijke waardigheid in zijne houding.
- Ik dank u, Eerwaarde vader! - sprak hij. - Ofschoon mijn geweten rein is van de misdaden, om welke ik veroordeeld word, ben ik toch slechts een arm zondaar, wiens beste daden zelfs zóó onvolmaakt zijn, dat ze niet veel beter zijn dan de zonden. God vergunt aan een deel zijner schepselen op de aarde te toeven, tot zij zich een onsterfelijken naam hebben gemaakt, en door hunne goede werken aanspraak op de zaligheid hebben verworven. Anderen neemt Hij weg in de lente des levens, eer de bloesem der deugd den tijd heeft gehad om te zwellen tot eene Hem welbehagelijke vrucht. Ik had gehoopt, dat de Tweede karel, zoo hij den Eersten al niet evenaarde in krijgsroem en uitgestrektheid van magt, dan toch zou hebben mogen bijdragen tot het geluk en den voorspoed van zijn volk. Maar het behaagt Hem anders, en Hij is de Heer van leven en dood: niet mijn wil maar Zijn wil geschiede!
- Het is u beter zóó; veel beter zóó. - antwoordde de Prior. - Het bloed der jeugd bruist door uwe aderen, en hoopvol ligt het leven voor uwen blik, als gij dien in de toekomst werpt; maar ik, die de aardsche grootheid ken, ik verklaar u, hoe dieper men uit den beker van menschelijke magt en aanzien drinkt, des te meer wordt men overtuigd van de nietigheid van het aardsche. Hadt gij roem willen zoeken op het oorlogsveld? - Gelijk hannibal, om bedrogen te worden met een tijdperk van triomf, en, na een lang leven aan de verdediging des vaderlands gewijd, in ellendige ballingschap te sterven? - Gelijk karel, om geluk te vinden in het schitterschoon der krijgsbedrijven, maar wanneer alles gewonnen is, alles van u te werpen met afkeer en walging? - Of hadt gij onvergankelijke lauweren willen behalen langs den weg van een zegenrijken vrede? om uwe beste daden te hooren belasteren; uw minste misslagen te zien vergrooten tot misdaden; in uwe trouw-
{==124==} {>>pagina-aanduiding<<}
ste vrienden uwe snoodste en laaghartigste vijanden te leeren kennen; of de liefde, die uw leven verheerlijkte met zielsgenot, vóór den tijd te zien uitdooven door de hand des doods?..... Onderwerp u aan uw lot, mijn zoon! en wees bereid te sterven; niet alleen omdat het Gods wil is: maar ook omdat het 't beste is dat aldus de wille Gods zoude zijn!
Carlos boog zich voor den Prior op de knieën neder ter biecht, en ontving de Sacramenten der stervenden.
Toen de Prior de gevangenis verliet, bleef de Prins geheel verzonken in gebeden; maar naauwelijks zweeg het somber geluid van des monniks voetstappen, of Don carlos werd getroffen door een dolksteek, die, bijna zonder pijn, een einde maakte aan zijn leven, eer hij had kunnen zien, wie hem dien dolk in het hart boorde, en zonder dat hij zich zou hebben kunnen verdedigen, al had hij zulks gewild.
Zijn lijk werd door de dienaren van het Heilig Gerigt naar het paleis overgebragt, om te worden bijgezet in de Koninklijke gewelven van het Escuriaal.

IV.

De onnatuurlijke vader - nadat hij, uit jaloezij over den roem en de mannelijke schoonheid van zijnen zoon, diens dood bevolen of voor het minst toegelaten had - was wreed genoeg om een blik te komen werpen op het nog warme lijk van den edelen Prins, maar vreeselijke gewaarwordingen beroerden zijne ziel, toen hij het moordtuig aanschouwde, dat nog diep in het hart van zijn slagtoffer stak. Zijne zenuwen werden er zoo hevig door geschokt, dat hij half waanzinnig in zijne bijzondere bidkapel terugkwam en zich dáár in eenzaamheid opsloot. Nu dacht hij aan de schitterende hoedanigheden van Don carlos; aan den indruk van zijn dood op het volk; en - aan het Opperwezen, even regtvaardig als genadig, even gestreng als barmhartig.
Die gedachten vlogen filips door de ziel, en werktuigelijk wierp hij zich aan de voeten van een Madonna-
{==125==} {>>pagina-aanduiding<<}
beeld; met gesloten oogen en gevouwen handen zocht hij rust voor zijn geweten, in een gebed, telkens door jammerkreeten afgebroken. Plotseling echter rees hij verschrikt overeinde; want achter hem sprak eene hoonende stem.
- Ligt filips van Spanje nu, als een zondaar van gemeen allooi, in het stof?
In hevigen schrik sloeg de Koning de hand aan zijn dolk om den indringer voor zijne vermetelheid te straffen; maar toen hij omzag stond de Prior van San Lorenzo voor hem, onbewegelijk, met de armen over elkander geslagen, zonder iets in zijne houding dat eerbied, veel minder vrees verriedt.
- Wat doet gij hier? - vroeg de Koning.
- Ik kom getuige zijn van uw te laat beronw. Al konden uwe tranen de dooden weder opwekken, dan zonden ze toch niet de lange lijst uwer misdaden kunnen reinwisschen, die met elk uur van uw leven zwarter werd.
Filips stond als vernietigd, en durfde den Prior niet aanzien. Na eene poos zwijgens riep hij uit.
- Denk aan mijne smarten over den dood van mijn zoon; aan den vloek, dien de wereld over mij zal uitspreken, en dien het nakroost zal hechten aan mijne gedachtenis. o, Ik smeek u: help mij met den hemel verzoenen, en vrede verwerven in mijne ziel!
- Verzoening met den hemel? Vrede in uwe ziel? - Herinner u catalina! uwe bedrogen, vermoorde gemalin! Waar was vrede voor haar vader, door de onverbiddelijke wetten der eer gedoemd, om het slagtoffer uwer listen van zich te scheiden door den dood?
Filips staarde den Prior aan en gevoelde eene ijskoude siddering door al zijne aderen.
- Gij wist, - vervolgde de Prior statig, - het hoogste goed van diëgo garcia was de eer, en na haar hem 't dierbaarst zijne gade en dochter! - En toch bedroogt gij dat kind, hem dierbaar als het licht zijner oogen, en dwongt hem haar te dooden, tot redding van hare en zijne eer. - Maar dat wist gij niet, Don filips van

{==126==} {>>pagina-aanduiding<<}
Spanje, dat gij u-zelven door die misdaad een wreeker verwekken zoudt, die u vervolgen zou tot het einde. Thans, Koning van Spanje! hebt gij uw loon.
De Koning stond geslingerd door wroeging en verbazing.
- Het is dan waar, - riep hij uit, - Don diëgo heeft zich van gil cano bediend om zijner dochter eene ader te doen openen? - en daarna den Valenciaan vermoord in zijne woning, en den Priester aan het altaar, om de getuigen van zijne misdaad te vernietigen?
- Donna catalina bragt, door tusschenkomst van haren vader, uit vrijen wil, haar leven ten offer aan de eer. Oordeel beter over den Graaf de orotava, Koning filips! - Gil cano en joachim arteaga zijn gevallen als veroordeelden van het Heilige Gerigt - de eerste als een der bekeering weder afvallige Jood, de andere als een heimelijk aanhanger der ketterijen van luther. Het gebeurde met orotava heeft de uitvoering hunner vonnissen slechts verhaast.
- Maar de naam van garci perez, onder de menigte geworpen en in ondoordringbaar duister gehuld? De dolk, zoo wonderbaar voor alle nasporingen verdwenen?
- Speel niet met uw geweten, Koning filips! Tot uwe bedreiging alleen werd de ‘wraak van garci perez’ zoo luide verkondigd. Wisten gij en de Keizer, uw vader, dan niet, dat garci perez een naam was, door den Graaf de orotava voor een tijd aangenomen in de sierras der Nieuwe Wereld, en in de gebergten der Alpujarras, waar hij een bloedvijand naspoorde? - Tot u alleen werd die naam gerigt, en gij verstondt dien, en beefdet. Herinner u, wat gij gedaan hebt, om den Graaf de orotava uit den weg te ruimen! - Vergif en staal, niets hebt gij onbeproefd gelaten; maar te vergeefs. Herdenk uwe woede, toen eindelijk de regering in uwe handen overging; maar gij tevens vernaamt, dat de man dien gij vreesdet, verdwenen was uit uw bereik, om des te vreeselijker te leven in uw geweten!
Er ging een pijnlijk licht op in de ziel van filips, en met eene gesmoorde stem vroeg hij:

{==127==} {>>pagina-aanduiding<<}

- Maar de dolk?
De Prior haalde met plegtigen ernst een dolk van onder zijn kleed te voorschijn, en kustte eerbiedig het christus-hoofd van het gevest. Toen hief hij dien omhoog voor de oogen van den verbleekten Monarch, en sprak:
- Hier is hij. Dit kleine wapen heeft mij belangrijke diensten bewezen. Het redde mijn leven op de brug van Garello, toen de vuist van een woesten Normandiër mij de keel dreigde digt te wringen; het trof mijn vijand gaspar de pimentel in zijn eerloos hart; het strafte den afval van gil cano, en de geheime ketterijën van den Priester van San Salvador; en nu rookt het nog van het bloed des laatsten en grootsten zijner slagtoffers: het bloed van uwen zoon.
Terwijl de Prior sprak, was filips op een stoel neêrgezegen; de krampachtige trekking zijner gelaatsvezelen, zijne verwilderde oogen, die bijna uit hunne holen puilden, zijne sidderende ledematen, alles verried den vreeselijken storm, die in zijn binnenste woede; terwijl hij met zigtbaren angst verbeidde, wat de monnik nog verder zou zeggen, en op nieuw de hand aan zijn eigen dolk sloeg, als om zich te verdedigen.
Maar de Prior wierp den dolk voor des Konings voeten, en ging voort.
- Vrees niet voor uw ellendig leven! Meer dan eens, wanneer gij, even als nu, in mijne magt waart zonder dat te weten, ben ik in de verzoeking geweest om uw verraderlijk hart te doorstooten; maar ik spaarde u voor grooter en folterender straf; ik wilde, dat gij zoudt leven, zoo als ik leef: moordenaar van uw kind; met een adder van wroeging in het geweten, die elke levensvreugde doorknaagt. Hoor mij nu geheel, gij, Koning van Spanje! hoor mij aan, zeg ik u! - Don carlos stierf onschuldig. Er was niets schuldigs aan hem, dan dat hij de zoon was van zulk eenen vader. - Hij is gestorven op uwen last, moordenaar van uwen zoon! - maar omdat ik het zoo gewild heb; omdat ik het daarheen geleid heb, dat gij zóó ver komen zoudt: want op die

{==128==} {>>pagina-aanduiding<<}
wijs alleen waart gij te straffen, voor het dwingen eens vaders tot het dooden van zijn kind.
- Wurgëngel! Duivel! wie zijt gij! - riep de Koning in wanhoop uit.
- Wie ik ben? - hervatte de Prior. - Herkent ge mij nòg niet aan mijne wraak? - Zie mij aan! Als het lijden niet al mijne trekken heeft uitgewischt, zult gij dan weten, dat de afstand tusschen u, Koning van Spanje! en den Graaf de orotava op heden vernietigd is door hunne gelijkheid in kindermoord! - Waartoe zou ik mij langer verbergen? Ik droeg het leven, om éénmaal de zoete voldoening te smaken der volheid van mijne wraak. Thans is mijne taak volbragt, en de dood zal mij onverschrokken vinden, gelijk hij mij vond op het slagveld. Het eenig geluk, dat ik op de aarde najoeg, heb ik bereikt; want er ontbreekt niets meer aan de wraak van garci perez!
Dit zeggende wierp hij zijn kap achterover en filips aanschouwde het gelaat van den Graaf de orotava, met al de teekenen van ouderdom en lijden, maar fier en edel van uitdrukking als altijd, en met een blik zoo doordringend en fel, dat de Koning zijn gelaat met de beide handen bedekte, en, onder het slaken van een gil, bewusteloos nederstortte. Toen zijne dienaren, op het hooren van dien gil toegesneld, hem hadden bijgebragt, staarde hij wild en angstig rond; maar werd geene andere gezigten gewaar, dan van zijne vertrouwde kamerbedienden. De stralen der morgenzon schenen door de vensters en vielen zoo verkwikkend op zijne gestalte, dat hij zich reeds begon te verblijden met de gedachte, dat al het gebeurde slechts het goochelspel ware geweest van een benaauwenden droom; toen hij met siddering den dolk gewaar werd, dien de Prior voor zijne voeten had nedergeworpen. Op welk eene wijze Don diëgo in de kapel was gekomen, en hoe hij die weder verlaten had, bleef den Koning nog jaren lang een raadsel, totdat er, eindelijk, bij eene vertimmering, eene geheime gang werd ontdekt, van welke een der schilderijen de deur was. Evenzoo vernam de Koning eerst lang na het gebeurde, wat

{==129==} {>>pagina-aanduiding<<}
er van den Graaf de orotava was geworden. Hij had de wijk genomen naar Italië, en daar, onder een aangenomen naam, de waardigheid bekleed van Generaal van de Orde der Dominikanen. Op zijn sterfbed had hij verzocht, dat, door den Kardinaal-Legaat bij het Spaansche Hof, een verzegeld dokument aan Koning filips mogt worden overgemaakt, hetwelk hij deed voorkomen als zijn uiterste wil, maar dat niets anders bevatte dan de mededeeling van deze bijzonderheden.
Zijn geheele volgende leven door werd filips (de Tweede) gefolterd door de knagingen van zijn rusteloos geweten; nimmer keerde de vrede weêr in het gemoed van den Koning, die even gehaat was bij zijn leven als hij verfoeid werd na zijnen dood; en niemand voorzeker zou in de plaats hebben willen staan van hem, die zelf, op zijn sterfbed, uitriep: ‘dat het hem beter ware geweest schaapherder te zijn, dan Koning van Spanje’.

Koningin Maria.

(Uit het Hoogduitsch.)

Maria, Koningin van Grootbrittanje, en gemalin van Koning willem III, was de dochter van jakob II, en in het jaar 1662 geboren. Reeds in hare vroegste jeugd toonde zij den gelukkigsten aanleg, en was goed en zachtzinnig, eer zij weten kon, dat zulks te zijn pligt is. Deze geaardheid bleef haar in geheel hare kindschheid bij. Men behoefde geenerlei overreding of aansporing te bezigen, om haar te bewegen, zich te laten onderwijzen, en er wordt beweerd, dat zij, gedurende àl den tijd harer opvoeding, zelfs niet ééne enkele maal reden tot berisping heeft gegeven. Bij de lieftalligste minzaamheid bezat zij een uitstekend verstand, en een door nuttige kennis en wetenschap beschaafden geest.
In het zestiende jaar hares levens werd zij aan den toenmaligen Prins van Oranje uitgehuwelijkt, en kreeg Holland tot haar verblijf, waar zij zich met zoo veel verstand en goedhartigheid jegens elk gedroeg, dat

{==130==} {>>pagina-aanduiding<<}
zij er aller liefde en hoogachting verwierf. Het grootste sieraad echter van haar karakter, was de ongeveinsde vroomheid en ootmoed, die haar de grootheid en weelde, welke haar omgaven, met onverschilligheid deden beschouwen, en de zoetste vreugde deden vinden in hare pogingen, om, in stilte, met de hoop op een edeler leven, wèl te doen.
De adel van hare ziel laat zich niet beter schetsen, dan 't gedaan werd in de getuigenis, van haren gemaal, Koning willem, die haar innig lief had, en hare voortreffelijkheden het best had leeren kennen; gelijk hij ook den omvang van het verlies, door haar afsterven geleden, het levendigst gevoelde. Toen Dr. tenison, bij haren dood, hem zocht te troosten, zeide hij: ‘Het moet mij wel diep smarten eene gade te verliezen, die zich in de zeventien jaren levens, welke ik met haar mogt doorbrengen, zelfs geen enkel onbedachtzaam woord heeft laten ontvallen. Gedurende al den tijd onzer echtverbindtenis heb ik nimmer iets verkeerds, of eenige zwakheid in haar opgemerkt. Hare ziel had eene waarde, die niemand zóó op prijs kan stellen als ik.’
Welk een zoet genot aan de godsvrucht verbonden is, en welk eene kracht zij verleent, bleek aan deze vorstin, te midden van het schitterende hofleven en den zonneglans van aardsche grootheid. Maria wijdde een ruim gedeelte van haren tijd aan het lezen der Heilige Schrift en van andere stichtelijke boeken; zóó, dat zij zelfs bekwaam was, om over onderwerpen, tot kerk en godsdienst betrekkelijk, op de voortreffelijkste wijze te schrijven.
Onmiskenbaar bleken hare begaafdheden en verstand in al wat zij ondernam, maar vooral bij de gewigtige werkzaamheden van het Staatsbestuur. Dr. tillotson, Aartsbisschop van Canterbury, zegt: ‘dat hij verbaasd stond over de blijken van kunde, welke de Koningin, omtrent de gewigtigste aangelegenheden van den Staat, aan den dag legde, toen, gedurende de afwezigheid van haren gemaal, het uitvoerend gezag aan hare handen was toevertrouwd.’
Bijzonder groot was hare deernis met en goedheid jegens armen en noodlijdenden; ja, in het algemeen, jegens elk, die hare liefdadigheid noodig had; eene deernis wèl evenredig aan de hoogheid van haren stand en aan de ruime middelen, over welke zij had te beschikken. Met zorg echter won zij steeds herigten in, zoo wel omtrent den nood dergenen, die hare hulp inriepen, als

{==131==} {>>pagina-aanduiding<<}
ten aanzien de vraag, in hoe verre zij verdienden geholpen te worden, en was in de uitoefening van hare menschlievendheid zoo naauwgezet en ijverig, als of zij geene zaken en zorgen gewigtiger dan deze had te torschen. Maar hetgeen dit alles de kroon opzette was, bovendien: dat zij hare liefdadigheid betrachtte in de getronwste overeenstemming met de voorschriften van het Christendom; want niemand vernam ooit, aan wien of hoe veel zij gaf - behalve alleen die tusschenpersonen, van welke zij zich bij de uitdeeling harer giften moest bedienen.
Deze uitmuntende Vorstin vond dan ook in hare opregte vroomheid een vermogenden troost bij de wederwaardigheden des levens; en buiten die wederwaardigheden had zij nog zoo menig verdriet, waarin de godsvrucht alleen haar sterkte en bemoedigde. De roekelooze lastering en openbare verachting van de godsdienst, de spotternij met deugd en braafheid, die zij van zoo velen moest aanhooren, vervulden haar hart met ijzing en afschrik, en gaven haar het voorgevoel van eene zoo treurige toekomst, dat de zwaarmoedigste denkbeelden dikwerf hare ziel overmeesterden. Het smartte haar diep, dat zoo velen, die zich door hunnen ijver voor kroon en troon hadden verdienstelijk gemaakt, daardoor het regt meenden verworven te hebben, om zich ongestraft aan hunne ongebondenheden over te geven. Meer dan eens vroeg zij twijfelend: ‘Wat goeds kan men wachten van zulke handen, of van 't geen door hen geschiedt?’ - Daarentegen koesterde zij de grootste achting voor dezulken, die haar bekend waren als godsdienstig en braaf. Geene andere verdienste, hoe schitterend ook, kon het gemis van godsvrncht en deugd bij haar vergoeden.
In plaatse van hooge gedachten omtrent zich-zelve te voeden, waakte zij integendeel over elke harer woorden en gedragingen, met een fijn gevoel voor alles, wat ook maar van verre naar eenen misslag kon zweemen, en zij huiverde bij de gedachte aan de mogelijkheid, dat hare handelwijze ooit iemand, onverdiend, zou kunnen krenken of bedroeven, of anderzins onbestaanbaar zou kunnen wezen met de voorschriften van het Evangelie en van het geweten. Schenen de hinderpalen, welke zij te overwinnen had, haar onoverkomelijk, of wekten zij hare bekommering op - dan nam zij hare toevlugt tot God, en zij verklaarde: ‘menigmaal eene wonderdadige geruststelling ondervonden te hebben, wanneer zij haar hart in gebeden had uitgestort.’ Beproefde de Voorzienigheid hare gezindheid op den toets van bedroevende

{==132==} {>>pagina-aanduiding<<}
gebeurtenissen, dan zeide zij: ‘dat die tegenspoeden geene redenen waren om te klagen, veel minder om te morren; maar dat zij haar aandeden, vermits de hand van God er zoo duidelijk zigtbaar in was.’
Zelfs in de gelukkigste tijdperken van haar leven wachtte zij zich voor zorgeloosheid, en in haar vertrouwen op God wankelde zij nooit. Aan de voorbijgaande vermaken des levens hechtte zij weinig waarde, en bekommerde er zich niet over, of zij kortstondig zouden zijn, of van langen duur. De gelatenheid met welke zij toonde die te kunnen ontberen, bewees genoeg, op hoe weinig zij door haar werden gewaardeerd.
Eens werd zij ziekelijk, en verwachtte niet anders dan dat er eene ernstige krankte op volgen zoude; maar ook toen verloor zij niets van hare kalmte en volkomene berusting in de wegen des Heeren; zeggende: ‘naar den dood niet te verlangen; maar ook niet van zich te kunnen krijgen om te bidden, dat hij haar mogte ontzien. Zij liet alles aan God over, en onderwierp zich geheel aan de raadsbesluiten der Voorzienigheid.’
Die zelfde gelatenheid, met welke zij de mogelijkheid van haar sterven verbeidde, betoonde zij ook toen werkelijk haar einde naderde. Inderdaad was het ontslapen dezer voortreffelijke Koningin eene kroon op haar vlekkeloos en voorbeeldig leven. Toen zij van het gevaar, dat hare ziekte (de kinderpokken) deed vreezen, onderrigt werd, sprak zij met blijmoedigheid: ‘Welk een voorregt, dat ik reeds vroeg leerde inzien, hoe gevaarlijk het is de boetvaardigheid tot het einde te verschuiven; niet eerst heden begin ik mijne voorbereiding tot den dood, en hoe vurig dank ik nu God, dat ik niet schroom te sterven!’
Ook in de hevigste aanvallen der ziekte, die haar zoo veel deed lijden, bleef hare ziel kalm, zonder de minste teekenen van onrust of vrees. Volle bereidvaardigheid om te sterven en opregte berusting in den wil van God, bleven haar bij tot in de uiterste oogenblikken des levens, bij welker nadering zij verklaarde: ‘de blijmoedigheid van een zuiver geweten en den magtigen invloed der godsdienst te gevoelen, welke haar eene sterkte gaven, die zelfs de laatste doodstrijd niet zou kunnen doen wankelen.’ - Aldus stierf deze bewonderenswaardige Vorstin, die, stervende, wel buiten twijfel, hare aardsche kroon verwisselde met de hemelsche; eene kroon, welker heerlijkheid nimmer verbleekt.






{==133==} {>>pagina-aanduiding<<}

Mengelwerk.

Een morgenstond te Nazareth.

Door J.H. Sonstral.

Komt dit schrift uit zoo verre landen? Geenszins, mijn waarde vriend! het komt uit een hoekje van mijnen tuin, waar ik zoo menigmaal, in stille fantasie, de wereld en hare zorgen vergeet. Ik leef niet zelden in eene dubbele wereld: in de werkelijke, waar niet alles goud is wat er blinkt; waar verdriet en leed dikwerf de zon bewolken, en niet zelden onweders woeden, die het gemoed beangstigen en in het gevoelig hart het eerst inslaan - maar ook in eene andere, door de verbeelding bevolkte wereld, die een voorsmaak geeft van het betere oord, waar geene tranen vloeijen, waar niemand zegt: ‘ik ben krank’, en waar de dood niet meer woedt.
In dien tuin breng ik, in stilte, en schijnbaar eenzaam, aangename uren door, in het gezelschap van groote mannen, die uit hunne geschriften tot mij spreken, en in verheffing tot Éénen, die in en uit Zijne Werken spreekt tot verstand en hart.
Mijn tuin is klein, zeer klein, en bevat niets meer dan een partij boomen en heesters, te weinig voor een boschje; maar het digte loof verbergt de einden, en mijne verbeelding zet pro libitu, de grenzen uit. Misschien zou 't wel hier of daar een meêlijdenden grimlach uitlokken als ik zeide, dat hij paalt aan Jeruzalem, en toch is mij dat gezegde wel eens ontsnapt; omdat, als ik onder mijne boomen zit, mijne gedachten zoo dikwijls het Heilige Land bezoeken, en mijne ziel dan, hoorende de stem van het Woord dat vleesch geworden is, zich daar plaatst bij de schare, die bewondert en juicht: ‘er is een groot Profeet onder ons opgestaan!’

{==134==} {>>pagina-aanduiding<<}

Ik kan het mij zeer gemakkelijk verklaren, hoe bij velen, door Christelijken zin, of ook maar door historisch schoonheidsgevoel gedreven, de lust opwelde, om de gewijde plaatsen te bezoeken, van waar het licht is opgegaan, dat, sedert achttien eeuwen, een groot gedeelte der wereld beschijnt en eene nieuwe orde van zaken heeft ingevoerd; van waar de boodschap is uitgegaan, dat God de ‘Vader’ is van alle menschen, en Zijne verdwaalde kinderen zoo lief heeft gehad, dat hij Zijnen Eeniggeboren Zoon gaf, opdat allen die in Hem gelooven niet verloren gaan, maar het eeuwige leven hebben; - hoe zij, als van den dampkring eener hoogere wereld vervuld, door den geest des Eeuwigen aangegrepen, nederknielden op de bergtoppen, die als hoogaltaren zijn, waarop Israël en alle volken eenmaal offers zullen branden voor den Koning der eere: die bergen, welke het voetstuk vormden des ladders, langs welken de Openbaring uit den hemel nederdaalde op deze wereld van stof, geroepen tot geestelijken zin en zedelijke schoonheid. Vandaar dat uit de meeste volken van Europa uitstekende mannen het Heilige Land hebben bezocht, werwaarts de dichter chateaubriand de baan opende. Uit Frankrijk: poujoulat, léon de laborde en lamartine. Uit Engeland, Schotland en Amerika: robinson, keith, en Lord lindsay; de Christen geworden Jood jozef wolf, de Zendelingen calman en ewald. Uit Duitschland: von schubert, ernst en gustav schultz, en eerlang zullen wij vernemen, wat een Nederlandsch geleerde aan de boorden van den Jordaan, en op Sions gebergte aanschouwd, gedacht, gevoeld en verzameld heeft.
Was het wonder, dat het middeleeuwsche Europa, in al de kracht en het dichterlijk vuur der jongelingschap, verontwaardigd over de schending van den dierbaren gewijden grond, dien de ongeloovigen verontreinigden, van geestdrift ontgloeid, om de eer van christus en zijne heiligen te wreken, in massa opstond en over zeeën en bergen toog, om het verloren pand te heroveren? Wij vergeven het daarom ook gaarne aan die opbruisende vrome drift, dat zij met het zwaard zocht, wat alleen

{==135==} {>>pagina-aanduiding<<}
met het gebed kan gevonden worden. - Het zwaard heeft doen vergaan, die er naar grepen; doch - Gode zij lof! het gebed is gebleven.
Terwijl in een aangenamen, krachtgevenden morgenstond, mijne gedachten zweven over Palestina's bergen, die met het schrift der Openbaring bedekte gedenksteenen, en nederstrijken op het nederig Nazareth, de bloeijende rozenkrans van Galilea, ligt daar voor mij het bevallig werk van hasebroek: ‘de God des hemels en de bergen der aarde.’ Hebt gij u dit werk nog niet aangeschaft? Het verdient eene eereplaats in uwe bibliotheek naast de Kersherinneringen van de lamartine en von schuberts Reise in das Morgenland. Ik wil dat boek vol waarheid en heilig kunstgevoel niet beoordeelen, maar tot eene proeve er iets uit mededeelen, waar ik mij thans mede bezig houd.
‘Galilea. Indien het beloofde land, in zijn natuurlijken en oorspronkelijken toestand, een Eden kon heeten, dan zeker kon Galilea het paradijs van dat Eden worden genoemd. Josephus beschrijft het reeds als een land, dat zich evenzeer door zijne schoonheid als door zijne vruchtbaarheid onderscheidt; dat niet alleen de meest verschillende boomen, maar ook de vruchten der meest verschillende klimaten voortbrengt; een land, waar men de onderscheidene jaargetijden alzoo vereenigd vindt, dat het is ‘alsof ieder van hen zich zocht te beijveren om aan den grond de meeste gunst te bewijzen.’ Latere getuigenissen luiden niet minder gunstig. ‘Wanneer men een denkbeeld van den aanblik van Galilea wilde geven, zou men het met de omstreken van Rome moeten vergelijken: want rondom Nazareth vindt men overal hetzelfde licht, dezelfde gezigten, dezelfde gesteldheid van den grond. De natuur is er even verheven als het Evangelie: ja, na Palestina in zijn geheel bezocht te hebben, vindt men aldaar alles bijeen, wat men in de andere landschappen afzonderlijk heeft ontmoet. Hier de naakte rotsen van Judea, ginds de schoone gezigten, die Naplorisa omgeven; aan den voet des Thabors de heerlijke vlakten, die Palestina's grootste sieraad zijn. Gali-
{==136==} {>>pagina-aanduiding<<}
lea is een kort begrip van het Heilig Land, en als men het onder allerlei licht-effecten van dag en nacht gezien heeft, begrijpt men eenigzins, wat het ten tijde van jezus christus heeft moeten zijn. Voor den kunstenaar is Galilea een Eden, gelijk het voor den pelgrim een heiligdom is. En wel moet het zoo wezen. Reeds de ligging kan het bewijzen. Gelijk een kind aan de voeten zijner moeder, ligt Galilea aan den voet van
de Alpenwereld des Libanons. Het landschap wordt als begrensd door den Hermon, die aan den Mont-blanc der Zwitsersche Alpen denken doet. Jebel Esseckh (Oudenmansberg) noemt hem de Oosterling, wiens vurige verbeelding in het bovengedeelte van den berg, geheel met sneeuw bedekt, die hier en ginds in lange strepen over zijn rug nederdaalt, het witte hoofd en baard van een eerwaardigen Scheik meent te zien. Vandaar af ontrolt zich Galilea als een groen tapijt, aan de voeten van dien bergvorst uitgespreid. Daarom zeggen de Arabische dichters van den Libanon, dat hij op zijn hoofd den winter, op zijn schouder de lente, en in zijn schoot den herfst draagt; terwijl de zomer aan zijne voeten slaapt. Dat zomerland is Galilea.
Even als geheel Palestina, alzoo is Galilea in het bijzonder een bergland, waaraan de hand des eeuwigen Bouwmeesters en kunstenaars de kunst zijner bootsende hand als bij voorkeur heeft ten koste gelegd. ‘Ja de hand van den door de zachtheid van zijn penseel meest uitstekenden schilder zou geen ronder, zachter en meer afwisselende omtrekken kunnen malen, dan die, welke de hand Gods aan die wateren en aan die bergen gegeven heeft: het is alsof zij het tooneel van het Evangelie heeft willen voorbereiden voor het werk van genade en vrede, verzoening en liefde, dat aldaar eenmaal zou worden tot stand gebragt. Ten oosten vormen de bergen, die tusschen Gilboras gebergte ten zuiden en Libanons gebergten ten noorden liggen, een aaneengeschakelde, maar golvende en buigzame keten, wier donkere schalmen van tijd tot tijd op het punt schijnen, om elkander los te laten, en zelfs hier en daar te breken, om een klein gedeelte van den hemel door te laten. Deze

{==137==} {>>pagina-aanduiding<<}
bergen eindigen aan den top niet in die hoekige tanden, in die door de onweders gescherpte spitsen, die, hunne afgeknotte toppen aan den bliksem en den storm aanbiedende, aan het gezigt van hooge bergketens altijd eenigzins een karakter van ouderdom zoowel als van verwoesting geven, dat het hart neêrbuigt, terwijl het den geest verheft. Neen, maar zij loopen zacht in min of meer breede of smalle kruinen uit, waarvan sommige met enkele verspreide eiken, andere met groene kruiden bekleed zijn, terwijl op anderen de onbegroeide, maar vruchtbare en nog sporen van vruchtbaarheid dragende aarde zich vertoont. Wederom anderen zijn geheel naakt, en dragen geen ander kleed, dan dat van het licht, dat over hun toppen heenstrijkt, en hen met een rijken blaauwen en violetkleurigen tint doopt, dien geen penseel in staat zou zijn weêr te geven. Hunne zijden, ofschoon niet genoeg opening latende om eene eigenlijk gezegde vallei te vormen, maken toch ook weder geene steil opgaande borstwering uit; maar zij worden hier en daar, bij afstanden, door breede en diepe kloven doorsneden, niet anders dan of de bergen onder hun gewigt gespleten zijn; terwijl door de natuurlijke afwisselingen van licht en donker, die daardoor ontstaan, die kloven nu eens als lichte, dan als donkere vlekken voorkomen, waardoor het oog aangetrokken en de eenvormigheid der omtrekken en kleuren gebroken wordt. Lager dalen zij glooijende af, en vormen naar de zijde van het meer kleine bergen of heuvelen, die een zachten en trapswijzen overgang tusschen hunne toppen en het water maken, waarin deze zich spiegelen. Bijna nergens, aan de oostzijde, dringt de rots door de laag van tuinaarde, die haar rijkelijk overdekt, heen, zoodat dit Arkadië van Palestina met de majesteit en ernst van het berglandschap de vruchtbaarheid en afwisselenden rijkdom der vlakte vereenigt. Och, of de dauw van Hermon haar boezem nog
besproeide.’ (⋆) En nu spraken wij nog niet van datgene, wat van al het schoone van Galilea het middelpunt, zoo wel als eene der hoofdbronnen uitmaakt:

{==138==} {>>pagina-aanduiding<<}
de zee, naar Galilea genoemd, en waarvan de Rabbijnen hebben gezegd, dat God haar boven alle zeeën beminde. Waarlijk, hier schijnt het der taal aan woorden te ontbreken, om al de liefelijkheden van dit meir uit te drukken, dat men nog onregt doet als men het met de verrukkelijke meeren van Zwitserland of Italië vergelijkt: immers ontbreekt daar de pracht van het Oosten, die zich hier aan de schoonheid van ons Zuiden huwt! ‘Rondom den oever van dit meer gedijen de gewassen van Egypte en zelfs van Arabië. De dadelpalmen staan er even krachtig en schoon, als in den omtrek van Akaba en Alexandrië. De meloenen zijn aldaar een maand eerder rijp, dan in de nabuurschap van St. Jean d'Acre en Damaskus.’ Terwijl het meer aan de oost- en westzijde geheel tusschen bergen ingesloten, en daarentegen aan de beide andere zijden geheel open ligt, biedt het de meest afwisselende gezigten aan. Het water is helder, en heeft een stille zachte strooming. In den tijd van Palestina's bloei werd het te allen tijde door eene menigte van visschersbarken en andere vaartuigen verlevendigd en bevolkt, die, met uitgespannen zeilen, als zoo vele watervogels, over de effen vlakte heenschoren. Rondom lagen in een krans de liefelijkste steden en vlekken: Kapernaum, Chorazin, Bethsaïda, Magdala, Tiberias en vele andere grootere en kleinere plaatsen. Voeg daarbij de toenmalige pracht der vegetatie, gelijk deze zich in de blaauwe zee spiegelde, en gij hebt de voorstelling van een landschap, dat een dichterlijk beschrijver ‘een der zachtste en krachtigst aangrijpende mol-toonen der schepping’ noemt. Met één woord:
geheel Galilea, maar vooral dat gedeelte, waar God de wieg van des Menschenzoon plaatste, is een aardsch paradijs, dat niet geheel onwaardig scheen om den tweeden adam tot aanvankelijk woonoord te verstrekken. In dat lustverblijf der natuur dronk de zoon van maria met iederen adem, die hem van over de wateren van dat meer toezweefde, dat levendig gevoel voor de werken zijns Vaders in, dat door alle Zijne redenen zweeft. Daar werd hij gewoon in de leliën des velds en de vogelen des hemels den Vader in de Hemelen

{==139==} {>>pagina-aanduiding<<}
te aanschouwen, en aan de zilveren bladen van de eersten en aan de bonte vleugelen van de laatsten de leer der in alles voorziende Vaderzorg des Hemelschen Vaders voor zijne kinderen vast te maken.’
Wat dunkt u, is dit geen bekoorlijk tafereel? Onder het lezen er van gevoel ik mij geheel in Galilea teruggevoerd, en vestig voor dezen morgen mijn verblijf te Nazareth, die stad, welke, hoe men haren naam afleide òf van ‘Neezer’ ‘eene kroon’, òf van ‘Neetzer’ ‘eene bloem’ in haren naam de getuigenis van hare bevallige ligging draagt, die stad, welke in de boeken des Ouden Verbonds niet eens gespeld, zoo weinig ook in lateren tijd de aandacht trok, of liever in zoo slechten reuk stond, dat het een spreekwoord schijnt geweest te zijn: ‘uit Nazareth kan niets goeds voortkomen’; - die stad, welke onvergetelijk is geworden door het verblijf van een kind, knaap, jongeling, die binnen hare wallen en op hare bergeu rijpte tot den Heiland der wereld.
Dit Nazareth heeft rijkelijk gedeeld in de omkeeringen, welke Palestina getroffen hebben, en den pelgrim getuigenis geven, dat Natie en grond in een gelijk lot deelen. Zoo als het volk van jehova, overal waar het woont, al betrekt het ook vorstelijke hôtels, al schittert het met letterroem en den glans van het goud, zich toch vreemdeling, balling weet en gevoelt, zoo draagt Nazareth, thans Naszera of Nazera genoemd, even als het geheele land, de blijken, dat zijne eigenlijke bewoners niet te huis zijn, en er uitziet alsof het in een weduwkleed de terugkomst wachtte van zijne verdoolde kinderen. Mogen al de woningen der tegenwoordige stad meer of min gegronden twijfel inboezemen, of zij op dezelfde plaats staan, waar Israël vroeger zijn Nazareth had, de berg is gebleven met de deelen, die haar nog een bekoorlijk aanzien geven.
Ja nog is deze landstreek schoon en bevallig. De stad-zelve ligt om den top van eenen bloeijenden heuvel, uitstekende met al de pracht van eene Keizers-kroon (de bloem). De hoogte van het dal ligt 821 Parijzer voeten boven den waterspiegel. Het dal, tusschen berghoogten

{==140==} {>>pagina-aanduiding<<}
ten westen, zuid-westen en noord-westen ingesloten, levert paradijsgenot aan het oog, dat moede wordt eer het verzadigd is. De nabijliggende berghoogten, die zich tot 1600 verheffen, openen een prachtig algezigt. Zuidoostelijk prijkt de Thabor met zijne majesteit; een weerglans der verheerlijking, als hadden mozes en elia er iets hemelsch achtergelaten. In het Noorden verrijzen de besneeuwde toppen van den Libanon en Antilibanon, en in het Westen rust het oog zachtelijk op de vriendelijke golven van de Middellandsche zee, in wier waterschoot de zon haar rustbed vindt. Te regt mogt von schubert, de fijne opmerker, zeggen: ‘Ik heb in weinig andere streken de trekken van vriendelijkheid en mildheid zoo geheel vereenigd gevonden als in die van Nazareth; het bloemenrijke dal is eene immer jeugdige moeder, welke slechts de verpleging en voeding van haren lieveling: den mensch, ter harte gaat, het gebergte een onderwijzende vader, die den blik zoo wel naar de hoogten, als naar de diepten heen leidt.’
Het is niet te verwonderen, dat de Christelijke bewoners - en ook den Muzelmannen is de plaats heilig - veel weten aan te wijzen, waar vrome verbeelding zulk een ruim en vrij spel had, en het geloof, door bijgeloof bedwelmd, de plaatsen zocht en meende te vinden, waar het heilig gezin had geleefd, gearbeid en den plant gekweekt, die geslachten bij geslachten met zijne vruchten voor tijd en eeuwigheid voedt en verkwikt.
Gij vindt daar een klooster der Latijnen, aan de Franciskanen behoorende, met dikke muren, als eene vesting omgeven, door een twintigtal pattis, meest Spanjaarden en Italianen, bewoond, die u met gulle gastvrijheid ontvangen en de steenen relieken uit den wondermorgen des Christendoms doen zien. Het klooster is, naar men beweert, door de moeder van den eersten Christelijken Keizer gesticht, doch in den staat, waarin het zich nu bevindt, is het in de vorige eeuw gebragt. Binnen de ringmuren van het klooster staat de ‘Kerk der heilige boodschap’, ook, zoo men meent, door de vrouw, die het Heilige Land met kerken en kloosters als met tranen

{==141==} {>>pagina-aanduiding<<}
van dankbaarheid bezaaide, gebouwd op de eigen plaats, waar een engel de hoogbegenadigde maagd begroette. Veelvuldige omwentelingen heeft deze plaats ondergaan. In 1263 werd zij tot den grond toe verwoest, doch later weder opgetrokken. In 1735 heeft zij de gedaante verkregen, waarin zij nu de reizigers en pelgrimmen ontvangt. ‘De kerk is eene breede en hooge ruimte van drie verdiepingen. De bovenste is bezet door het koor der Paters van het Heilige Land, en heeft gemeenschap met het klooster: de onderste, door de geloovigen ingenomen, staat in verband met het koor en den hoogen altaar door middel van een trap met dubbele leuning en vergulde balustraden. Uit dit gedeelte der kerk, en onder den hoogen altaar, gaat men langs een trap van eenige treden naar eene kleine kapel en naar een marmeren altaar, verlicht door zilveren lampen, op de plaats zelve, waar, volgens de overlevering, de Boodschapping zou hebben plaats gehad. Dit altaar is opgerigt onder het half natuurlijk, half kunstmatig gewelf eener rots, waar, zonder twijfel, het heilige huis tegen aan stond. Achter dit eerste gewelf dienden twee onderaardsche meer duistere altaren, naar men zegt, tot keuken en kelder voor de Heilige familie.’ (⋆)
Het oog valt daar op twee pilaren, die men verhaalt, dat de Keizerin helena er heeft doen oprigten, de eene op de plek, waar maria zat, de andere, waar gabriël stond. De eerste van deze kolommen, de maria-zuil genoemd, is van onderen, twee voeten van den grond, afgebroken; zoodat het schijnt, dat zij in de lucht hangt. De Sage wil, dat een Pacha van Jaffa zich in het hoofd had gezet, dat onder den voet van deze kolom aanzienlijke schatten verborgen waren. Ten einde zich daarvan meester te maken, deed hij de pilaar onder aan den grond afbreken, doch vond niets. Alleen zal het geweten hem sedert als heiligschenner met ondragelijke folteringen achtervolgd hebben, totdat de dood, die spoedig volgde, zijne angsten stilde.
Behalven veel anders, dat de Paters u vertoonen, zoo

{==142==} {>>pagina-aanduiding<<}
als de ‘maria-bron’, de ‘jozefs-kapel’, roemen zij met droefgeestigen weemoed in de wonderbare verplaatsing van maria's eigenlijke woning. Tot in de dertiende eeuw werd dit huisje onverlet bewaard; doch toen, in 1291, ook ptolemeus, het laatste bolwerk der Christenheid in het Heilige Land, in de handen der Saracenen was gevallen, werd dit heiligdom door hemelsche tusschenkomst voor de ontwijding van ongeloovige handen bewaard. Engelen voerden het over zee. Eerst naar Fiume in Dalmatië, later naar Loretta in Italië, waar het nog door de ligtgeloovigheid geëerbiedigd wordt.
Doch ik wend mij af van verdachte getuigenissen, alleen merk ik op, dat het bijgeloof der middeleeuwen een tastbaar verschil oplevert met dat, hetwelk zich in de negentiende eeuw openbaart. Toen kwam het van zelf op; nu wordt het opgedrongen; toen droeg het de kleur van de vrome fantasie des jongelings, die, eenmaal opgewonden, ligtelijk vertrouwt; nu dragen de verschijnselen, te Remini en elders vertoond, de openbare getuigenis van de zinverbijsterende kindschheid eens afgeleefden grijsaards.
Wij volgen geene fabelen, maar houden vast aan het blijvend woord, dat tegen zinbedrog vrijwaart. Daarom ook houdt onze geest zich het liefst met het zekere bezig. Ons oog ziet niet alleen op die door dierbare herinneringen geheiligde plaatsen, maar ons hart gevoelt het ook levendig en met heldere bewustheid, dat wij ronddolen niet op eenen toovergrond van hooggestemde, doch ligt bedriegelijke verbeelding, maar op tooneelen van Gods wonderen.

Dit Nazareth, hoe veracht bij de menschen wegens zijne roemlooze burgers, is verheerlijkt, doordien het in zijne valleijen den levensboom kweekte, die in het paradijs was verloren gegaan, doch wiens vruchten elk voeden die er de hand naar strekt, en onder wiens lommer de vermoeide en beladene uitrust van de lasten, zorgen en bekommeringen eens levens, door de zonde vergiftigd.

{==143==} {>>pagina-aanduiding<<}

Dertig jaren leefde het vleesch geworden Woord te Nazareth, onbekend bij de wereld, vreemd aan hare wijsheid, verheven boven hare twijfelingen, vol van genade en waarheid.
Het is eene natuurlijke begeerte, als wij verlangen de jeugd van buitengewone mannen te leeren kennen, die door hunne woorden en bedrijven een onsterfelijken naam verworven en hunne eeuw een bepaalden titel gegeven hebben. Elke trek uit hunne kindschheid en jeugd ontvangen wij dankbaar, en bewonderen de kiemen, waaruit zoo veel groots en stouts, zoo veel goeds en schoons is opgewassen. Zelfs waar die berigten ontbreken, scheppen wij-zelve eene jeugd, die zulk een krachtvol leven moet zijn voorafgegaan. De wijze Voorzienigheid schikt doorgaans het lot van groote mannen alzoo, dat hunne jeugd in eene woestijn of in de wilde natuur, onder harde ontbering of onder zachte genietingen des levens, de kracht in het gemoed legt, en het licht in het verstand ontsteekt, om den wil tot het volvoeren van buitengewone bedrijven geschikt te maken. Menigeen zou een geheel anderen werkkring zijn te gemoet gegaan, indien hij niet in zijne jeugd die aandrift had opgevat door welke hij zich later onderscheidde. Doch wat daarvan zij, wij hebben te Nazareth het oog gevestigd op een Heilige zonder wedergade. Zoroaster, sokrates, plato, zelfs mozes. david en elia zinken bij hem weg: verder dan de zon in zelfstandig licht en heerlijkheid de maan overtreft.
Nazareth bevatte Hem als kind in zijnen schoot, die later den loop der wereld veranderde en eene heerschappij verwierf, die einde kent noch grenzen. De plaats-zelve heeft onder de stormen des tijds geleden, maar het rijk der duisternis is niet in staat geweest het werk te vernietigen, door den Vader der menschen dien Nazarener opgedragen.
Dáár ontwikkelde hij zich als jongeling, die bestemd was om de zonde der wereld te dragen, voor haar te sterven aan het kruis, haar licht te zijn, en een strijd te doen aanvangen tegen bij- en ongeloof, onkunde en

{==144==} {>>pagina-aanduiding<<}
dwaling, en den mensch uit de slavernij der ongeregtigheid te verheffen tot de vrijheid der kindschap Gods.
In Nazareth is de hoeksteen gelegd van den tempel van waarheid en geregtigheid, die de eeuwen verduurt, het gewoel en bestaan van volken, en den duur van Staten en bronnen overleeft, en uit alle hemelstreken, tongen en geslachten de aanbiddenden in geest en waarheid vereenigt.
Wij beklagen ons vaak, dat de verlichte mannen, die ons in staat stellen den Heiland te volgen, als hij door het land trekt goed doende, als zijne wijsheid den moedwil van aardsche grooten beschaamt, en aan armen het Evangelie verkondigt, als zijne magt den orkaan breidelt, en opgestoven baren bedwingt, als zijne liefde de tranen der weduwen droogt, die haren eenigen beschreit, en, in het aanzien des doods, den verbondsdisch der verzoening instelt; dat die mannen, welke ons bij de hand naar Golgotha leiden, terwijl de rotsen van ontroering splijten; en op den Olijfberg onzen blik naar boven rigten, terwijl de hemelen den overwinnaar van dood en hel te gemoet juichen, zulk een diep zwijgen over de eerste dertig jaren zijns levens hebben bewaard. Wij getroosten ons dat, gelijk wij ons in het bezit van fijne vruchten verheugen, al kunnen wij den boom niet bewonderen, die ze droeg, en vooraf met een kroon van bloesems prijkte. Doch al kennen wij van des Heeren jeugd niets anders dan zijn bezoek, als twaalfjarige knaap, in den tempel, dit ééne vooral is toch gelijk aan eene lichtende ster, die in den zwarten nacht den zeeman op onbekende wateren vriendelijk den weg toont, en plaatst zich telkens voor den geest, wanneer wij den jeugdigen Verlosser in den huiselijken kring bespieden, of hem vergezellen over de heuvelen en in het prachtige dal van Nazareth, den tempel waar hij aanbad.
Wij kunnen ons den beminnelijken vrede voorstellen, die in dit eerwaardig gezin heerschte, waar maria moeder en jezus kind was. Door handenärbeid verdient jozef het brood, dat de Hemelsche Vader met zegen stempelt, en de ontluikende jongeling acht het niet beneden zich

{==145==} {>>pagina-aanduiding<<}
den ouderlijken ijver met zijne hulp te gemoet te komen. Zoo voegde het Hem, die verschenen was, om het nederige te verhoogen en den hoogmoed te vernederen. Of kon het Hem verlagen, wat in het maatschappelijk leven den hartader voedt van welvaart en bloei? Van den Godmensch leere elk den handwerkstand in eere houden. Lof zij elke poging, om de leden van dien stand te veredelen, niet door hem een hersenschimmige gelijkheid voor te spiegelen, welke slechts gelijkheid in zonde en ellende te weeg brengt, maar door hem te verrijken met die kennis, welke het verstand verheldert, het gemoed heiligt, en tot een standpunt opvoert, waarop zelfs de geringste als kind van God, met den aanzienlijksten gelijk staat. Uit de werkplaats van jozef schiet eene straal van heiligheid en hooger leven over den arbeid, mits de Zone des Vaders er bij tegenwoordig zij. Moge hij niet meer schragen met de hulp zijner handen, Hij ondersteunt den ijver met den invloed van zijnen goeden Geest.
In dat gezin knoopte hij reeds den teederen broederband, die eenmaal alle de kinderen zijns Vaders tot een eenig huisgezin zal omslingeren.
En als hij daar buiten in eenzaamheid wandelde, omgeven door zoo veel pracht en rijkdom van de natuur, als hij zich verlustigde in de balsemgeuren van zoo vele bloemen en kruiden, en zich nederzette onder het breede lommer van den sykomore, hoe ademde hij dan ruim en vrij in dat groote bidvertrek; hoe zamelde hij dan, gelijk de nijvere bij, op bloemstruiken, de stoffen op, waarvan hij later zich zoo aangenaam en voortreffelijk bediende, als hij zulke gelukkige grepen deed uit de schatkamer der natuur, de werkplaats zijns Hemelschen Vaders, en leerde, vermaande, vertroostte en opwekte tot een regtschapen, vroom en blijmoedig leven als gehoorzame kinderen Gods.
Hij studeerde niet in de schriften van geleerden, die de wet bedierven met hunne verzinselen en den letter vergoodden, doch den geest verlaagden; Hij ondernam geene reizen naar Athenen of Alexandrië, om kennis te vergaderen, die zich laat beredeneren en wegredeneren;

{==146==} {>>pagina-aanduiding<<}
Hij sloot zich evenmin aan een der bepaalde aanhangen zijns volks aan, die elkander liefdeloos uitsloten. Hij ontrolde de schriften van mozes en de Profeten, en gevoelde met toenemende helderheid, dat zij van Hem getuigden, als ‘de gezegende, die den kop der slang zou verpletten’, (⋆) in ‘wien alle geslachten der aarde zouden gezegend worden’, (†) ‘als de spruit uit jesses stam, op wien rustte de geest der wijsheid en des verstands, des raads en der sterkte, der kennis en der vreeze des Heeren’, en hij zeide het orakel na: ‘Zie, ik kome; in de rol des boeks is van mij geschreven. Uw wil, mijn God! doe ik gaarne; en uwe wet heb ik in mijn hart.’ (§)
Geene zondige drift ontheiligde zijne aanschouwing en bespiegeling. Hij nam toe in wijsheid en genade, gelijk de bloemknop eerst bijkans onmerkbaar zich vertoont, doch meer en meer zwelt, en eindelijk zijne bladeren ontplooit met liefelijke geur en kleurenpracht. Immers als knaap van twaalf jaren sprak hij 't reeds uit, te weten waar Hij was en wat Hem te doen stond. Helder, als de natuur die Hem omringde, stond Hem zijne afkomst als zoon van God voor den geest, en begreep hij zijne roeping als Koning van het rijk der waarheid, als het licht en het leven der wereld. Verheven als het azuren gewelf boven zijn hoofd, diep als de zee, waarop zijn oog van het gebergte rustte, was het goddelijk leven in Hem. Niet de omstandigheden, welke Hem op zijne loopbaan te gemoet traden, wekten de overtuiging bij Hem op, dat Hij Israëls Messias was, zij waren genoegzaam om hooge gedachten te verijdelen, en droombeelden, zonder wezenlijkheid te doen verstuiven; neen, maar het inwendig bewustzijn, dat Hem aangeboren was, ontplooide in Hem de openbaring zijner heerlijkheid: gelijk de eik niet door de behandeling des boomkweekers, maar door eigen aard en aanleg zijnen kruin ten hemel verheft.
Doch wij wagen ons niet aan gevolgtrekkingen bij

{==147==} {>>pagina-aanduiding<<}
gissing, wij onthouden ons verder van aangename bespiegelingen, en gunnen slechts ieder, die Nazareth bezoekt, iets te gevoelen van hetgeen de Eenige daar ondervonden heeft, die in dit beweldadigd oord in zijne vroegste levensjaren leerde bidden voor hen, die de Vader Hem geven zou, en wier winst en bezit een nieuwen luister zouden voegen bij de heerlijkheid, welke Hem gegeven was vóór de grondlegging der wereld.

En toch moet het leven van den jeugdigen jezus, dat van het goddelijke zoo weinig kennis nam, onopgemerkt zijn heengegaan, althans door niets dat uitwendig schitterde zich onderscheiden hebben; ten minste geen der burgers is het bekend, welk een kostbaren schat zij in hun midden bezitten. De deugd praalt niet, maar verbergt zich met jonkvrouwelijke schuchterheid; doch dit gaf hun geen regt om haar, toen zij in hare waarde optrad, te miskennen, te verguizen, te verstooten, en den man, die met haar bekleed was, uit hun midden te werpen, omdat zij hem niet begrepen. Nazareth versmadde het geschonken voorregt, dat Zijn hoofd met heil zoude hebben bekroond. Wel kon johannes van den Heiland en zijne stadgenooten zeggen: ‘Hij kwam in zijn eigendom, doch de zijnen namen Hem niet aan.’
Jezus was opgetreden als de Messias van Israël, als de Zoon van God. Gedoopt in den Jordaan, gewijd door de gave des Heiligen Geestes, had Hij in den tempel Zijne magt en majesteit, te Kana en te Kapernaum Zijne heerlijkheid geopenbaard, en nu keerde hij naar Zijne woonplaats terug, vol ontferming, met de zedelijke krankheid zijner plaatsgenooten, die Hij, Israëls Geneesmeester, wilde heelen; maar zij wenden zich van Hem af. De zoon des timmermans boezemde hun geene belangstelling in. Waar zouden zij geleerd hebben een hoogen dunk voor Hem op te vatten? Wat de mensch als groot zal eeren, dient uit den vreemde te zijn; zij zagen in Hem een hunner en niets meer. En ware Hij meer, dat uit Zijn gedrag elders scheen te volgen; waarom dan in Zijne vaderstad niet gedaan, waarop zij het eerste

{==148==} {>>pagina-aanduiding<<}
regt en aanspraak had? Dus ontstond er wrevel en weerzin tegen hetgeen men mogt verwachten, dat jezus een gunstig onthaal zoude gewaarborgd hebben. Het waren slechts enkelen, die zich met zijne hulp verblijdden; de meesten hielden Hem buiten de gelegenheid zijne Goddelijke magt te doen werken, niet omdat het haar aan kracht haperde, maar omdat men zich aan hare goedheid onttrok. Niemand zal beweren, dat het der zon aan kracht ontbreekt, omdat haar licht en warmte den grond niet bezwangert met groeikracht, dien men door hoog opgetrokken muren aan hare stralen, aan haren invloed onttrekt. De Heer kan er geene teekenen doen van wege hun ongeloof. Hij deinst er evenwel niet voor terug. Hij wil den ijskorst hunner harten door warme Evangelie-prediking doen ontdooijen.
Nog wijst men u de plaats, waar de Synagoge stond, waarin de Meester op een Sabbath, den scheppingsdag der genade aankondigde. Huivering bevangt u, als gij den Monte praecipite beklimt, en van die opeengetaste steenklompen benedenwaarts in eenen afgrond van driehonderd schreden blikt, waarin men den onwelkomen Spreker van boven neêr wilde dringen. Daarom is ook deze steilte de Saltus Domini: ‘Des Heeren Sprong’ genoemd.
Slechts eenmaal heeft Nazareth de roepstem tot het Koningrijk der hemelen gehoord. Het Christendom, dat eene dierenkribbe in een grot tot wieg had gehad, was niet bestemd om in een paradijs der Natuur zijne ontwikkeling te gemoet te gaan. Het is Sabbath. Naar zijne gewoonte treedt jezus de Synagoge binnen. Daar ontmoet Hij vele bekende blikken, en Hij is aan allen bekend; maar alleen als de timmerman, en zij hebben geene aandacht voor het goddelijke onder zijn nederig gewaad verscholen, wijl hun hart geene zintuigen had om het hemelsche te aanschouwen en te verstaan. Getrouw aan de roeping, tot welke Hij nu gewijd was, staat Hij op en verklaart zijne begeerte om uit de gewijde rolle voor het volk te lezen. Men geeft Hem de rolle van den Profeet jesaja, en Hij leest de Godspraak met luider stemme:

{==149==} {>>pagina-aanduiding<<}

‘De Geest des Heeren is op mij;
Dies heeft hij mij gezalfd, om den armen het Evangelie te verkondigen;
Hij heeft mij gezonden, om gevangenen verlossing te verkondigen,
En blinden het gezigt,
Om gewonden in vrijheid te laten heengaan,
Om te verkondigen het aangename jaar des Heeren.’
Aller blik rust op Hem, en wat moet zijne moeder gevoelen terwijl hij de Godspraak leest. Nadat Hij de rolle gesloten en den dienaar teruggegeven heeft, staart Hij rond, het Woord dat uit God is, en spreekt over het woord, door hoogeren Geest in den mond zijner knechten gelegd. - Wie zou de verklaring van de orakelspreuk niet willen hooren uit den mond van Hem, in wien zij vervuld werd, en die dat rond en onbewimpeld betuigde. Maar, helaas, die zich laven mogten met den frisschen heildronk uit de fontein des levens, wierpen den beker aan stukken!
Aanvankelijk schijnt Hem een gunstig onthaal te zullen verblijden. Ieder luistert met aandacht. Zijne rede boeit het gehoor, en neemt hen gunstig in. Men prijst Zijn woord als wijs en liefelijk. Elk staat verstomd van verbazing. Maar die verbazing trekt hun oog naar Zijn persoon, en wat zien zij in Hem? Iemand, die zich door hooge geboorte, door aanzienlijken stand, of door wetenschappelijke opleiding aanbeveelt? Neen, 't is dezelfde jezus, dien zij kennen, de zoon des overleden timmermans. Weg is alle begoocheling, waardoor men zich liever laat bedwelmen dan onderwijzen. De poëzij wijkt voor het naakte proza. Zij vragen alleen, met kwalijk verbloemde teleurstelling, als hinderde het hun, zoo als het meer dan eens ergernis baart, dat iemand, die tot de lagere volksklasse behoort, blijken geeft van meer dan gewoon doorzigt en verstand: ‘hoe komt deze aan dit alles!’ Het was, of het hun beleedigde en krenkte, dat Hij meer was dan zij. Met onvriendelijke gebaren geven zij hunne bevreemding, daarna ergernis, vervolgens afkeer te kennen, die zich oplost in haat en nijd. Zeker

{==150==} {>>pagina-aanduiding<<}
werden door dezen en genen beleedigende aanmerkingen gemaakt, krenkende vragen geuit. Het woord, dat de Heer zoo vol diepen ernst en weemoed sprak, wekt dit vermoeden op. Maar ook het ernstige zijner betuiging springt af op dien stalen muur, waarachter zich het vooroordeel verschanst en hun antwoord aan den profetischen Spreker is, dat zij Hem uit de Synagoge wegdringen. Zij sleuren Hem naar de hooge steilte des bergs, om hem in den afgrond te werpen, en aldus een eeuwig zwijgen op te leggen. Doch hun moedwil wordt magteloos op den blik Zijner almagt. Aldus ontwapende marius een slaaf, die, met uitgetogen zwaard, hem in zijn donkere schuilplaats naderde, door met vonkelende oogen hem toe te roepen: ‘Slaaf! durft gij cajus marius dooden?’ zoodat de gehuurde moordenaar vlood met den uitroep van schrik en ontroering: ‘Ik kan marius niet dooden!’ - Jezus zag zijne vijanden aan met een blik, die Zijne belagers in het stof deed vallen, en gelijk de storm op Zijne woorden zweeg, was ook nu alles krachteloos en het gedrang verlamd. Hij baant zich nu een weg door de menigte, die werktuigelijk voor hem plaats maakt. Zijne almagt heeft hen verplet, doch Zijne liefde kan hen niet winnen. Nazareth vreest Hem wel, doch gelooft niet. Het geloof groeit alleen op den bodem der liefde. De haat van kajafas kan opgewekt worden door de tijding: de gekruiste is opgestaan, maar niet bewogen worden tot het geloof. Haat kan niet gelooven, want hij stoot af en heeft geen punt van toenadering tot vertrouwen; want haat is de eerstgeborene der zonde, en zonde is ongeloof.

Nazareth zonk in zijne eigene duisternis terug. Het had de vraag: ‘Kan er uit Nazareth iets goeds komen?’ op eene treurige wijze beantwoord. Israëls Messias, de zoon van God was eene vreemde plant in deze zedelijke woestenij, welke zoo akelig afstak bij het paradijsachtige der landstreek, waarin hare geestkracht verdoolde. Nazareth, Kapernaum, Jeruzalem weigerden te bedenken wat tot hunnen vrede diende, en het krijgsgeschrei,

{==151==} {>>pagina-aanduiding<<}
dat de uitvoering van de straf der verwerping aankondigde, heeft de dwazen niet tot bezinning gebragt. De onbezonnenen zijn gevallen onder de scherpte des zwaards, dat hunne verharding gewet had. Wel zochten de verdrevenen, wier stad en tempel in puin lagen, in Galilea zich te herzamelen; wel stichtten zij te Tiberias eene Synagoge, waarin zij als in eenen anderen tempel zamenkwamen; wel haalden zij door hunnen Misnah en den Talmud eenen Chineschen muur op, die sedert bestemd is, om de terugkomst van den verworpen Koning te weren, het was slechts de naglans van Israëls dag, die in den nachtelijken storm van bar-cochba, den zoogenaamden sterren-zoon, in eene zee van bloed en tranen huiveringwekkend onder ging.
Ach het volk, dat in de duisternis des geestes zat, heeft wel een groot licht gezien, en over hen die daar zaten in de schaduwen des doods is een licht opgegaan; doch, konden zij het niet uitdooven, zij hebben toch hunne oogen gesloten, opdat het licht hen niet ontijdig zoude verrassen. Doch daarom ook zijn zij uit hunne landpalen voortvlugtig als kaïn, overal bevreesd en gevreesd, trotsch en veracht, en de grond heeft een rouwkleed aangetogen, en heft een klaaggeschrei aan over het bloed, waarmede hij besproeid is.
Nazareth, benevens zijn omtrek, sedert het zijn eigen vrede verwoestte, is de schouwplaats geworden van moord en bloedvergieting. De grond, die voorheen het bloed van Kananiten, Assyriërs, Egyptenaren en Grieksche Syriërs dronk, is sedert overstroomd met dat van Romeinen, Kruisvaarders, Saracenen, Turken, Mongolen, Druzen en Bedouïnen.
Ik verlaat de puinhoopen der ontvolkte stad met diepen weemoed en zet mij op den kruin van de Kurun Hittin, niet om er te verademen, en uit den mond der waarheid zaligspreking over vredestichters te hooren, maar om het Saraceensche zwaard onder verbasterde Christenen te zien bliksemen, en met tranen in de oogen te aanschouwen, hoe jammerlijk de banier van het kruis

{==152==} {>>pagina-aanduiding<<}
valt voor de Halve Maan, onder wier bleeke gloed een saladin zich over trouwbreuk wreekt, een een Godsgerigt houdt.

De groeikoorts van het Germaansche volksleven, dat tot mannelijkheid rijpte, had eene heldenschaar, tot schier bovenmenschelijke geestdrift opgewonden, ter kruisvaart naar het Oosten geroepen. Het Heilige Land begroet weder de vrolijk wapperende kruisvaan. Maar met het van lieverlede bekoelen der geestdrift, welke in het genot der wereld en van al hare weelde insluimerde, ontwaakten andere driften, die den Christelijken naam met schande overdekten, en den val van het op bloed gegronde koningrijk van Jeruzalem met zijne vorstendommen voorbereidden.
Geen zedeloozer uitvaagsel kende ooit de menschheid dan de Pallanen, het ontaarde nakroost der vroegere kruisvaarders. Geene liefde voor deugd en pligt, alleen het vermaak, tot dierlijkheid verlaagd, kenden, beminden zij. De orden van den Tempel en van Sint jan hadden reeds lang hunne schoone en edele roeping vergeten, en door trouwbreuk het ridderlijk woord tot een spel der verachting vernederd. Geen ondeugd, die er niet het burgerregt bezat. Dronkenschap was heldenmoed; roof pligt; vrouwenschennis zoet genot; list en verraad steunsels van veiligheid. De geestelijkheid lag voor de altaren van christus in het slijk der ongeregtigheid. De tucht in kloosters was een voorwerp van spot. De monniken waren typen van onmatigheid. Men zag ze openbaar met ontuchtige vrouwen de badhuizen bezoeken. De distelkroon op dit walgelijk bederf was herakleus, de snoode Patriarch van Jeruzalem, als ware hij een hoogepriester in het roofhol van het rijk der duisternis. Als een behoeftig geestelijke in Palestina gekomen, blies zijne wèlgevormde gedaante der moeder van Koning boudewijn IV wulpsche begeerten in, en zij beloonde zijne galante diensten met den onreinen priester het Aartsbisdom van caesarea-philippi te schenken. Op voorspraak

{==153==} {>>pagina-aanduiding<<}
dier onwaardige vrouw op den Patriarchalen zetel van Jeruzalem verheven, knoopte hij eene zondige verbindtenis aan met de schoone en wulpsche pascha, eene dochter van eenen koopman de reveri, welke, van wege hare schitterende hofhouding en de pracht, waarmede zij ter kerk verscheen, algemeen, uit spot, de Patriarchinne genoemd werd. De onbeschaamdheid werd zoo verre gedreven, dat hem, in eene zamenkomst met de Rijksbaronnen, een bode de tijding bragt: ‘Heer Patriarch! goed nieuws, waarvoor ik op eene ruime belooning reken; uwe vrouw pascha is bevallen van een frisschen zoon.’
Is het wonder, dat dit ontaard, ontzenuwd geslacht bezweek onder de slagen, welke mannen toebragten, die op het oorlogsveld gehard, met dweepend vuur wraak vroegen voor den hoon, dien zij sedert tachtig jaren verduurd hadden, en aangevoerd werden door een held, die gezworen had het zwaard niet te zullen opsteken voordat de banier van zijnen profeet weder op de tinnen van Sions heiligdom geplant was.
Saladin, de vlammende Cherub van het Islamismus, die het zondig ras van godfried van bouillon van den levensboom in het Christelijk paradijs verdreef, met wien wij misschien, bij andere gelegenheid, nader kennis zullen maken: saladin, even wreed als grootmoedig, zwevende in den overgang van barbarismus tot beschaving, gevoelde zich geroepen dit gespuis uit te roeijen en het Oosten te herwinnen, en van zedelijk onkruid te zuiveren. Alles werkte mede om het ideaal, dat hem ontgloeide, te verwezenlijken. De kracht, waarover hij beschikte, was jeugdig, krachtig, gespierd; de magt, die hij bestreed, ontzenuwd; de regering, die hij wilde vergruizen, door inwendige verdeeldheid en uitspattingen verlamd. Daar was een man op den troon van godfried geklommen, zonder aanleg en bekwaamheid, wel dapper en strijdlustig, doch zonder beleid en beraad. Hij had een reuzenarm, doch mistte den heldengeest. Die man was guy van lusignan, de onwaardige gemaal van sybelle, de moeder van den te vroeg gestorven Vijfden boudewijn. Zijne verheffing trof elk met verslagenheid. Men kende

{==154==} {>>pagina-aanduiding<<}
zijne dwaasheid, door verwatenheid nog dwazer, zoodat zijn eigen broeder, godfried, de Bisschop van Lydda, half spottend uitriep: ‘Waarlijk, nu hij Koning is geworden, kan hij nog wel onze Heere God worden!’
De verwarring, welke deze troonsbeklimming vergezelde, opende saladin den weg naar Jeruzalem, en de trouwloosheid van een der vorsten, reinoud van chatillon, die bij herhaling den gesloten wapenstilstand schond, gaf hem het regt en aanleiding de wapenen op te vatten. Aan de oevers van den Kison rigtte hij onder de ridders, die zich als leeuwen te weer stelden, eene afgrijselijke slagting aan: Ongelukkig vielen daarbij eene groote menigte inwoners van Nazareth in de handen der ongeloovigen.
Deze rampspoed had dit voordeel, dat lusignan zich met raymond van tripoli, den heer van Tiberias verzoende, die, in zijne regten gekrenkt, den Koning geweigerd had zijne hulde te brengen, en, door dezen in zijne bezittingen bedreigd, genoodzaakt was met den erfvijand der Christenheid in verbindtenis te treden.
Het leger der Kruisvaarders met dezen bondgenoot versterkt, kampeerde in Galilea; in het dal van Sephorim. Saladin, wrevelig over het opzeggen zijner vriendschap, trok met zijn leger op, en sloeg zich neder voor de wallen van Tiberias, om het eerst zijnen trotschen vijand te doen bukken en vervolgens lusignan te vernietigen. De Franken hadden eene magt van twaalfhonderd wèluitgeruste ruiters en twintigduizend man voetvolk en boogschutters bijeen, om den Turken hunnen voortgang te beletten.
Op den 2 Julij 1187 kwam er in het Christelijk leger een berigt van raymonds heldhaftige gade, die met hare zonen uit een vroeger huwelijk, de fel bestookte burgt van Tiberias - de stad was reeds bezweken - verdedigde, dat zij de vesting zou moeten overgeven, indien er niet spoedig ontzet opdaagde. Allen brandden evenzeer van strijdlust, om den vijand onder de oogen te zien en de bijkans verloren vest van Tiberias te redden. Alleen raymond, die zijn bijzonder belang aan het alge-
{==155==} {>>pagina-aanduiding<<}
meene heil van het veege Koningrijk wist te onderwerpen, ontraadde den optogt als gewaagd en heilloos, daar het niet kon missen, of de Turken zouden hen op eene waterlooze vlakte onder een verzengenden hemel overvallen en verdelgen; terwijl het verlies van zijne stad, al wierd zij ook met den grond gelijkgemaakt, die toch later kon heroverd worden, in geenen deele opwoog tegen het in de waagschaal stellen van de gansche hoofdmagt, welker verlies den ondergang van het geheele Koningrijk zoude na zich slepen. Hoezeer de Grootmeester der Tempelheeren, die de slagting aan den Kison ontkomen was, zich tegen dit advies verzette, vond de verstandige raad van raymond algemeenen bijval en de Koning besloot Tiberias aan haar noodlot over te laten.
Maar nog in denzelfden nacht echter begaf zich de Grootmeester, blakende van wraakzucht en wangunstig op raymond, tot den Koning en voerde hem te gemoet: ‘Hoe hebt gij, mijn Koning! den voorslag van den Graaf uwen bijval kunnen geven, zonder te bedenken, dat het op uw verderf gemunt is. Ik ben wel van oordeel, dat men ook van zijne vijanden hunne meening moet aanhooren, om hunne bedoelingen uit te vorschen; maar het heeft niemand ooit voordeel verschaft hunnen raad op te volgen. Meent gij, dat de Graaf zich zoo luttel bekreunt over de bewaring zijner goederen, zijner vrouw en kinderen? Gelooft gij, dat hij dit alles gaarne zou verliezen, om een rijk te redden, dat hij nog kortelings plan had met behulp van deszelfs ergsten vijand te vernietigen? In verstandhouding met saladin zal hij Tiberias gemakkelijk terug erlangen. U echter toeft het verwijt, dat gij, aan het hoofd van zulk een leger, het verlies van deze gewigtige stad lijdelijk hebt aangezien. Op dien smaad zal raymond zijne grootheid bouwen, en zich beroemen, dat hij veroverd heeft, wat gij verloren hebt. En voor wien de publieke opinie zich uitspreekt, hem volgt de menigte en - de heerschappij.’
Guy van lusignan hunkerde naar den strijd. Hij had zich slechts door het gezond verstand laten breidelen, maar nu zijn hartstogt geprikkeld werd, liet hij zich

{==156==} {>>pagina-aanduiding<<}
aanstonds overhalen. Nog in den nacht werd het hoog bevel uitgevaardigd, om met den morgenstond op te breken en de Saracenen te gemoet te trekken. Met verbazing en ongerustheid werd dit bevel ontvangen. De ridders konden naauwelijks hunne eigen ooren gelooven. Algemeen dacht men aan een misverstand, en verdrong elkander voor de koninklijke tent, maar de Vorst stond hen niet te woord. Stil en somber, alsof de krijgstrompetten graftoonen slaakten, ging het talrijk leger op den vroegen morgen van den derden Julij ter slagtbank.
Saladin is buiten zich-zelven van blijdschap, zoodra hij verneemt, dat het Frankenleger in aantogt is. Aanstonds zendt hij hun een gedeelte zijner ruiterij te gemoet, terwijl, op zijn bevel, eene andere afdeeling zuidwaarts naar het dal Sephorim rent, om den vijand in den rug te bestoken. De aanvallers wisten de Christenen van de waterputten af te snijden, en dezen waren op eene waterlooze vlakte, aan de verschroeijende hitte van eene brandende zon den ganschen dag blootgesteld. De voorspelling van raymond naderde maar al te spoedig hare vervulling. Zoo ging de dag voorbij, en de Christenen, in plaats van zonder uitstel op den vijand los te stormen, verspilden den tijd en den goeden kans, met op de vlakte hun leger op te slaan, waar zij doelloos zich afmatteden en de krachten verspilden, die zij voor den dag van morgen zoo zeer van noode hadden. En toch had de strijdmagt van lusignan saladin ontzag ingeboezemd, zoodat hij aarzelde, of het geraden ware een slag aan te nemen, toen verscheidene vlugtelingen hem de afmatting en het gebrek in het Frankische leger bekend maakten. Hij veranderde van besluit.
De noodlottige vierde Julij brak aan, die dag van rampspoed en vernedering voor de Franken. De zon wierp hare brandende stralen op de horens van Hittin, heden geen berg der zaligheden, zoo als de Christenen hem noemden. Heden zal de zachtmoedige mond van den trouwen Herder, die wel zijn leven voor de schapen gaf, maar voor zijn belang het zwaard afwees, het negenmaal zalig niet uitspreken, waar de geesel des verderfs

{==157==} {>>pagina-aanduiding<<}
gezwaaid wordt. Bloed zal zich vermengen met het helder water uit de fontein ‘der vijf brooden’, dus genoemd, omdat aldaar het Brood des levens met weinig voorraad den honger der luisterende schare stilde.
Reeds vroegtijdig rukken de Frankische legerdrommen voorwaarts, doch de Turken, onder bevel van taky-eddan, een neef van den Sultan, wijken voorbedachtelijk, en laten den Graaf van tripoli, die de voorhoede aanvoert, onstuimig doorbreken, die alzoo nutteloos van de hoofdmagt afgesneden wordt; want zoodra hij is doorgebroken, sluiten de Saracenen zich weder aaneen, gelijk de golven achter eene zeilende kiel. Uren lang matten zich de aanvallers af in vertwijfelenden kamp. Daar worden zij, bij de ondragelijke hitte der zon, die hen van boven blaakt, en de tong aan het gehemelte doet kleven, plotselijk door eene vuurzee omgolfd. Saladin heeft het hooge gras en de te veld staande oogst in brand doen steken. De hitte verschroeit, de rook bedwelmt de strijders. De vlammen golven moorddadig onder de voeten der paarden, en de Christenen worden niet alleen door de steeds magtiger wordende vijanden, maar ook door het vuur ingesloten.
Het gelukt eene afdeeling, in wier midden de Koning zich met de bloem des legers bevindt, stormenderhand zich van den berg der zaligheden meester te maken. De Bisschop van Bethlehem plant het kruis, dat zij medegevoerd hebben, gelijk weleer de Israëlieten de Arke des Verbonds tegen de Filistijnen, en honderdvijftig ridders scharen zich met lusignan, om deze geheiligde banier, rondom welke, zoo als saladin in den zwijmel der overwinning schreef, zij vlogen als de vlinders om het licht, doch waartegen zij leunden als tegen een rotswand.
De Sultan geeft het sein tot den aanval. Driemaal deinzen de aanvallers terug. Hij ziet sidderend van ongeduld de wanhopige worsteling aan. Vreeselijk is de strijd. De Sultan verbleekt. Zijne dreigende stem doorgloeit zijne soldaten. Zij dringen door eenen bloedstroom. Daar juicht zijn zoon al malek al afdal: ‘Zij vlugten, zij vlugten, mijn vader!’ ‘Zwijg,’ zegt de nog bekom-
{==158==} {>>pagina-aanduiding<<}
merde Sultan, ‘van vlugten kunt ge eerst spreken, als de tent des Konings is gevallen. Naauwelijks heeft hij deze woorden geuit, of de tent van lusignan valt ineen, als ware de bliksem er in geslagen, en de Sultan stijgt van zijn paard, zinkt dankend neder, en stort, met de handen ten hemel, tranen van blijdschap. Het kruis valt in de handen der Muzelmannen, de Bisschop is gesneuveld, die het droeg. Lusignan wordt gevangen. In dit droevig lot deelen zijn broeder aumery, de Connetâble des Rijks, reinoud van chatillon, bonifacius van montferrat, Graaf josselyn, humfried van torono, de Grootmeester der Tempelheeren en verscheidene andere ridders. Raymond van tripoli ontsnapt dood en gevangenis, doch met verachting. Het getal der dooden was zoo groot, zegt een Muzelman, dat men niet geloofde, dat er gevangenen waren; en zag men de gevangenen dan dacht men, dat er geene dooden konden zijn.
Deze nederlaag van Hittin verbrijzelde zoo geheel het hart, verdoofde zoo zeer den zedelijken moed der Christenen, en vervulde de Saracenen met zulk een hoonenden overmoed, dat een Saraceen een ridder voor een paar schoenen verruilde, en een ander dertig Christenen, met touwen aan elkander gestrikt, voortsleurde.
Den volgenden dag deed de overwinnaar zijne gevangenen in zijn hoofdkwartier brengen. Hij gedroeg zich grootmoedig en als barbaar. Den trouweloozen reinoud velde hij met eigen hand, de Tempelheeren en Johanniter-ridders deed hij voor zijne oogen ter dood brengen. Lusignan behandelde hij koninklijk, de overigen edelmoedig. Wij willen de weinigen niet volgen, die aan de slagting ontkwamen. Onze vingeren beven bij het vermelden van zulke jammeren, op de plaats, waar eens de Herder der zielen woorden sprak van vrede en van genade. - Op de bergen van Galilea is de heerschappij der Franken geknakt. Weinig jaren daarna bezweek Jeruzalem. Nog eene eeuw lang rekten de Christenen een kwijnend bestaan, tot dat, in 1291, ook Nazareth in de handen van den Egyptischen Sultan serafyn viel,

{==159==} {>>pagina-aanduiding<<}
die de stad in eene puinhoop verkeerde en de Christelijke bewoners vermoordde.

Hebben eens de Nazarethanen den Heer uit hunne stad verdreven, de Muzelmannen hebben uit haat tegen dienzelfden Heer, zijne belijders ter slagtbank gevoerd. Het bloedbad is opgedroogd, en de tijd heeft zijnen verzachtenden balsem gegoten in de diepe wonden, door godsdiensthaat geslagen. Nog miskent de Mahomedaan het kruis, gelijk de Jood er zich aan blijft ergeren; maar in stille vergetelheid wordt de lof gezongen van den Verheerlijkte, wiens naam voor geen oorlogsgeweld wijkt. Bijkans dagelijks ziet men er scharen van pelgrims, die in deze schoone streken, waar de natuur haar gezag heeft gehandhaaft, zich met blijdschap herinneren, dat het licht der wereld daar is opgegaan, en alleen betreuren, dat de Profeet, die meer was dan jona, niet gold in zijn vaderland; dat de Koning, die meer was dan salomo, door zijn volk niet erkend werd, maar roekeloos uitgeworpen. En wij, wien het niet gegund is, ons te laven uit den helderen Jordaan, welks wateren over het dierbaar hoofd van den Heilprofeet werden uitgegoten, wij vragen den reiziger, gelijk als kinderen hunnen van de reis teruggekeerden vader: wat hebt gij gezien, gedacht, gevoeld, ondervonden? en verblijden ons, wanneer wij hunne aan het schrift vertrouwde indrukken lezen. Daarbij gevoelen wij ons verplaatst in die onvergetelijke oorden, en als het blijkt, dat de verhaler met een Johanneïsch oog gezien; met iets hemelsch iets, mag ik het zeggen, Apokalyptisch in het gemoed gevoeld heeft, dan krijgen wij Hem lief, en drukken hem dankbaar, in gedachten, de hand; terwijl wij met Hem voortwandelen en optrekken naar dát Kanaän, waar ons geene overblijfselen van zondige hartstogten, geene puinen van gezonken grootheid zullen bedroeven; maar het nieuwe Jeruzalem ons wacht, om Hem te begroeten, die, zonder zwaard en oorlogsvuur, door het al-
{==160==} {>>pagina-aanduiding<<}
vermogen Zijner liefde, over al Zijne
vijanden triomfeert, en leeft en regeert in eeuwigheid.
Zoo nemen wij afscheid van Nazareth, met zijne achthonderd Katholieken, tweeduizend Grieksche en duizend Mahomedaansche ingezetenen. Zij wonen er tegenwoordig in vrede met elkander. Eens komt de tijd, dat alle namen van afscheiding vallen en allen zamenstemmen in den lof van Nazareths grootsten Burger, die er verkondigde het aangename jaar des Heeren.




André Chenier en Mer. de Pressy.

(Uit de laatste dagen van het schrikbewind.)

De zaal der Revolutionnaire regtzittingen was opgepropt met nieuwsgierigen; er waren nog slechts enkele plaatsen op de voorste banken open; doch het gelukte adrien mouriez, die de Gravin de pressy (eene dame, den gevangen genomen dichter chénier innig genegen) tot geleider strekte, en met de deurwaarders bekend was, eene dier plaatsen voor haar te verwerven. Hijzelf, gedwongen te staan, plaatste zich in hare nabijbijheid aan het kozijn van een venster. - Buiten zong men het ça ira; want de Marseillaise was naar het leger geweken. De geestdrift der zangers was echter zeer verflaauwd. De bloeddronkenschap scheen afgemat; en het schavot zag zijne voorstanders tot zachter gevoelens overhellen.
Mevrouw de pressy telde een voor een de minuten der twee uren, die nog verloopen moesten eer de zittingen hervat zouden worden.
Eindelijk ontstond er in de nabijheid der zaal eene buitengewone beweging; de beschuldigden, acht-en-twintig in getal, werden binnen en voor de balie gevoerd. Het waren mannen en vrouwen van allen leeftijd en stand. De griffier las hunne namen op en onder geheel onbekende klonken ook de schitterende namen van de montmorency, montalembert, roucher, Baron de trenck enz.

{==161==} {>>pagina-aanduiding<<}
Op den naam van chénier sloeg Mevrouw de pressy hare oogen op, en zag den beroemden dichter, die, even kalm als de heldhaftigste der Stoïcijnen, een stuk papier in de hand hield, en voor de laatste maal de laatste verzen las, die hij gemaakt had, en moest afbreken op de stentor-stem van den gevangenbewaarder, die hem riep om voor de Regtbank te verschijnen.
Chenier vouwde het blad toe, en zag naar het publiek, alsof hij er iemand zocht, waardig om zijne laatste verzen te bewaren. Op dat oogenblik viel een straal van de ondergaande zon als met een vurigen gloed in de geregtszaal, en verlichtte het schoonste gelaat, dat de smart ooit verduisterd heeft, sedert des Heeren Moeder op Golgotha weende.
De dichter zag dit edel en bleek gelaat, welks deelnemende blikken de zijnen ontmoetten. Hij herkende Mevrouw de pressy; en al wat de dankbaarheid innigs en verhevens kan uitdrukken, lag in de beweging, het onwillekeurig gebaar, en den zielvollen oogopslag des gevoelvollen zangers, bij dat treffend wederzien. Zijn welsprekend zwijgen scheen de getrouwe vertolking te zijn van simeons aandoenlijk lied: ‘Heer! laat thans uwen dienstknecht henengaan in vrede!’
De leden der Regtbank waren binnengekomen. Onder hen was claude mouriez (oom van andré mouriez), wiens houding indrukwekkend was, zonder gemaaktheid, en tamelijk gunstig afstak bij de gewone houding zijner gevoelloozer ambtgenooten. - Adrien, die zijnen oom goed kende, en altijd raadde, wat hij, goeds of kwaads, in zijn schild voerde, scheen over zijne gissingen wèl voldaan, en deelde die fluisterend mede aan Mevrouw de pressy.
De jonge vrouw nam voorzigtig alle behoedzaamheid in acht. Ware zij alleen in de zaal geweest, zij zou geene oogen gehad hebben dan voor chénier; doch te veel bespiedende en verraderlijke blikken sloegen elken aanwezige gade, en ieder moest, om het wantrouwen niet op te wekken, zijnen wil geweld aandoen. Mevrouw de pressy zag dus op de regters, op de beschuldigden,

{==162==} {>>pagina-aanduiding<<}
en op de aanschouwers, alsof zij in niemand belang stelde, en slechts uit nieuwsgierigheid zich in de zaal bevond.
De zitting werd geopend, en de Griffier las de acten van beschuldiging voor.
De dienst der Advokaten was onnoodig verklaard: er waren er ook geene aanwezig. Het kwam er enkel op aan de zelfheid (identiteit) der beschuldigden te onderzoeken; die korte en gemakkelijke vorm van procederen was eene uitvinding van fouquier en collot-d'herbois. (⋆)
De acte van beschuldiging tegen chénier, werd in diepe stilte aangehoord door het anders onstuimig publiek, dat bovendien door de drukkende hitte in de verpeste geregtszaal bijkans versmoorde.
Die acte verdient wel eene bijzondere melding, om het incident dat zij deed ontstaan, en waarvan geene wedergade gevonden wordt in de Jaarboeken van het regt. Zij luidde als volgt:
‘Antoine quentin fouqier, gezegd finville, openbaar aanklager bij de Revolutionnaire Regtbank, geeft te kennen, dat, krachtens het Besluit van het Comité van Publiek Welzijn der Nationale Conventie, andré chénier, oud een-en-dertig jaren, geboren te Constantinopel, Letterkundige, ex-adjudant-Generaal en Chef-de-Brigade onder dumouriez, wonende rue de Clery, 97, is gedagvaard voor de Revolutionnaire Regtbank, als schuldig aan de misdaad van zich te hebben verklaard tot een vijand des volks.’
‘Om zich aan de waakzaamheid der openbare Magten te onttrekken, heeft andré chénier zich onder hare verdedigers gemengd, en den rang van adjudant-Generaal, Chef-de-Brigade van het leger van het Noorden bekleed. Behendiglijk, zoo veel hij vermogt, heeft hij de verraderijen ondersteund van den eerloozen dumouriez, met wien hij verbonden was, doch na de fnuiking van dien

{==163==} {>>pagina-aanduiding<<}
verrader gepoogd, zijne deelneming aan het verraad onbekend te doen blijven.
De vermoedens echter, die zijn gedrag had opgewekt, deden den Minister hem bevelen, om zich naar de gemeente Breteuil te begeven. Dáár hield hij zich bezig met kuiperijen en listen, en zocht de burgers te verdeelen en den burgerkrijg te doen ontstaan; lasterend de geconstituëerde Overheden in een strafwaardig geschrift, hetwelk hij deed teekenen door de burgers, die hij bedroog, en op het dwaalspoor bragt. (⋆)
Dientengevolge heeft de publieke aanklager de tegenwoordige acte van beschuldiging opgemaakt....’
André chénier stond op en verzocht te mogen spreken.
- Spreek en wees kort. - zeide een der Regters.
- Ik zal kort zijn. - antwoordde chénier, met kalmte. - De acte van beschuldiging betreft niet mij. Ik ben nimmer adjudant-Generaal, noch Chef-de-Brigade geweest, en heb nooit in het leger van het Noorden gediend. Mijn militaire loopbaan is van vóór 89, en heeft maar zes maanden geduurd. Als tweede-Luitenant heb ik die zes maanden te Straatsburg in garnizoen gelegen. Ik heb den Generaal dumouriez nimmer gekend, noch zelfs gezien. In de gemeente Breteuil heb ik nooit gewoond. Ik heb ook nooit aan zulk een geschrift gedacht. Den naam uitgezonderd, heb ik niets gemeen met den hoogen persoon in de acte van beschuldiging aangewezen.
- Dat is zoo. - sprak claude mouriez.
Fouquier zag claude aan met den bloeddorst van een' gier, en zeide, met een blik vol wraaklust:
- Het verwondert mij zeer, hier tegenspraak te ontmoeten bij een lid dezer Regtbank.
- Gij verwondert u zonder reden, - hernam mouriez, met zijn' vuist op de tafel slaande; - want die acte van beschuldiging bevat verdichtselen van het begin tot het slot. Deze burger andré chénier is even goed bekend als gij en ik. Hij is een dichter, en heeft nooit gediend,

{==164==} {>>pagina-aanduiding<<}
en is nooit Hoofdöfficier geweest. Vraag het den eersten den besten! Waar, Satan! hebt ge die berigten opgedaan?
Een gemompel van bijval klonk onder de aanwezigen.
Fouquier nam zijne acte in de beide handen, en herlas haar, of nam den schijn aan van haar te lezen, peinzende, om een' uitweg te vinden, liever dan eene prooi los te laten.
- Ja, lees maar, - sprak mouriez, - al leest ge tot morgen, uwe acte zal er niet beter door worden.
Een der gezworenen merkte aan, dat vele burgers door teekenen het gezegde van den burger, Regter mouriez ondersteunden, en vrijheid tot spreken verzochten.
Fouquier zag woedend naar het publiek en riep hen toe:
- De Revolutionnaire Regtbank hoort advokaten noch getuigen: zij wordt voorgelicht door haar geweten, en is onfeilbaar. Bij de minste opschudding zal ik de zaal doen ontruimen. Ieder wachte zich, den loop der geregtigheid te stooren!
- Maar gij verstoort dien! - sprak mouriez, zijn gespierden arm tegen den aanklager opheffende. - Elk onzer weet, dat uwe acte dezen andré chénier niet betreft. Erken dan uwe dwaling, opdat hij in vrijheid worde gesteld.
Fouquier, van kwaadaardigheid verbleekt, herlas steeds de acte, en riep uit:
- Maar dat alles rust op authentieke berigten! Meent ge dat 't verzonnen is?
- Als 't verzonnen is zal 't gedaan zijn met goede inzigten; doch laat ons daar maar over heen stappen en de in vrijheid stelling van dien voedsterling der Muzen beyelen! Hij is volstrekt niet gevaarlijk.
De aanwezigen gaven hunne goedkeuring door een welwillend gemompel te kennen, hetwelk de ooren en de ziel van den publieken aanklager verscheurde.
Toen stond een der Regters op, en fluisterde hem eenige woorden in, en toen hij had uitgesproken, was het gelaat van fouquier opgeklaard, en lag er een grimlach op, die den dood een offer te meer verzekerde.
- Burgers! - sprak hij, - dat kinderachtig incident heeft reeds te veel tijd gekost.....

{==165==} {>>pagina-aanduiding<<}

- Kinderachtig!? - brulde mouriez, andermaal op de tafel slaande. - Kinderachtig!?
Toen rezen een aantal gezworenen en Regters van hunne plaatsen op om mouriez het zwijgen te gebieden. Zijne ongelukkige woede verzekerde fouquier van de ondersteuning van het grootste gedeelte der Regtbank.
- Niets - vervolgde deze - moet den loop der geregtigheid weerhouden. De verstoorders, wie zij ook zijn, zullen in staat van beschuldiging worden gesteld.
Het publiek morde, doch fouquier deed alsof hij 't niet hoorde, en ging voort:
- De acte van beschuldiging is niet volledig. Er moet nog in vermeld worden, dat deze andré chénier de Schrijver is van het Supplément No. 15, van het Journal de Paris, en die misdaad is de grootste van allen. Zij omvat geheel het schuldige leven van eenen contra-Revolutionnair. Wie zal ontkennen, dat deze chénier de schrijver is van dit goddelooze stuk?
Mouriez vestigde zijne blikken op chénier; maar deze zweeg. (⋆)
- De burgers gezworenen - vervolgde fouquier - zouden die ontkenning verachten: - andré chénier was Hoofdredacteur van het Journal de Paris.
- En de vrijheid der drukpers!? - sprak mouriez.
- Die vrijheid veroorlooft geene contra-revolutionnaire geschriften.
- Uwe vrijheid verbiedt alles! - riep mouriez uit, met een zenuwachtig gelach.
- De burgers gezworenen - zeide fouquier met théatrale waardigheid - zullen de groote gematigdheid, van welke ik bewijzen geef, weten te waarderen.
- Zend ons allen maar naar het schavot! - riep mouriez.
- Niemand heeft mij hier te bevelen, - sprak fouquier, - en ik-zelf buig mij voor de uitspraak der burgers gezworenen. De zaak is geïnstruëerd.

{==166==} {>>pagina-aanduiding<<}

De zoogenaamde beraadslaging had daarop plaats, terwijl de acht-en-twintig beschuldigden, in rustige groepen, met elkander spraken, alsof het een crimineel proces gold, waaraan zij vreemd waren. In die ongelukkige tijden was Frankrijk een tooneel, waarop daden van heldenmoed werden vertoond, die de schitterendste feiten der oudheid evenaarden: zijne zonen wisten lagchende te sterven, op het schavot gelijk op het slagveld.
Chénier van een gelukkig oogenblik gebruik makende, strekte zijn' arm uit en gaf zijne laatste verzen aan Mevrouw de pressy, die het papier aannam met al den eerbied der eerste Christenen voor de relieken van eenen martelaar.
Spoedig daarna hernamen de leden der regtbank hunne plaatsen: het lot der aangeklaagden was beslist.
De Voorzitter las eenvoudig hunne namen op, en den laatsten uitgesproken hebbende, kondigde hij hun, slechts éénen uitgezonderd, zonder omwegen den dood aan.
Toen klonk een gil door die zaal van bloed; een gil, die chénier, hoe kalm en onverschrokken hij ware, door de ziel sneed en zijne oogen met tranen vulde. Doch die kreet van smart werd door een' dondertoon uit koperen longen verdoofd. Eene ontzettende stem riep uit:
- Deze uitspraak is afschuwelijk! Gij zijt geene regters, maar moordenaars! Is dat de weg om het volk liefde in te boezemen voor de Republiek? Zeven-en-twintig boofden levert ge aan den beul! Welk eene gevloekte barbaarschheid! - Een enkelen spaart gij het leven! Welk eene belagchelijke menschelijkheid! - Monsters! gij laat het leven aan éénen mensch, om het eerlijk voorwendsel te hebben er zeven-en-twintig te vernietigen!
Dit bragt een geweldige opschudding te weeg. Fouquier en zijne getrouwen schreeuwden tegen den donderaar in, en poogden met bedreigingen den verontwaardigden claude mouriez te verschrikken. Maar deze exproconsul van Versailles was er de man niet naar, om te wijken voor lafaards, die zich van den schrik bedienden om hunne lafheid voor het Land te verbergen. Hij

{==167==} {>>pagina-aanduiding<<}
wierp de tafel der Regtbank omverre, en zich met eene schraag wapenende, maakte hij ruimte en riep:
- Laat mij door! Laat mij weg uit dit tijgerhol! - Adrien! hier! Aan mijne zijde! Weg, weg, uit deze poel van laagheid en schande! Naar het leger; naar den heldhaftigen strijd; naar den roem; naar de eer!
Adrien ondersteunde de wankelende Mevrouw de pressy; terwijl mouriez de bloeddorstige tinville en collot-d'herbois als nederbliksemde. Gewapende manschappen deden de zaal ontruimen, en omringden de veroordeelden. Claude mouriez drong door de menigte van wachten heen, met die oppermagtige stoutmoedigheid, die elken hinderpaal vernietigt, en chénier in zijne armen drukkende, sprak hij:
- Als een man, gelijk gij, het schavot beklimt, volgen hem weldra zijne beulen. Vaarwel, mijn vriend! Ik ben geen regter meer, ik ben soldaat!
Adrien had de Gravin de pressy door de ruimte, welke de magtige arm van mouriez gemaakt had, in de nabijheid des dichters gebragt. Chénier liet een kreet van vreugde hooren. Zijne lippen drukten die der beminnende vrouw.
- Mijn huwelijk is voltrokken! - riep hij verrukt uit. - De dood is mij zacht!
Velen der aanwezigen weenden; allen waren misnoegd. Een duister voorgevoel deed hen begrijpen, dat deze slagting eene der laatsten zoude zijn. Eenigen zelfs hoopten reeds uitkomst van den dag van morgen, en zij bedrogen zich maar éénen dag. Helaas, die ééne dag was noodlottig voor chénier!
Mouriez bood marguérite den arm, en verliet de geregtszaal zonder eenige verhindering; ofschoon fouquier zijne onverschrokkenste bloedhonden tegen hem had aangehitst.
Op de straat gekomen, sprak mouriez:
- Iets in mij zegt, dat dit bloed niet zal vergoten worden. Men wil geen bloed meer zien. Parijs walgt van zijne drie guillotines. De nacht is vruchtbaar in gebeurtenissen, en de voorteekenen zijn gunstig. Als

{==168==} {>>pagina-aanduiding<<}
vroeger iemand in de geregtszaal had gezegd en gedaan, wat ik er gezegd en gedaan heb; het volk en de soldaten hadden hem op de plaats-zelve in stukken gehouwen. o, Ik heb het oogenblik begrepen! Ik heb de sympathiën rondom mij wèl doorgrond!
- Gij hoopt dus? - vroeg de jonge vrouw met eene verzwakte stem.
- Ja, Mevrouw! Ik spreek dadelijk met robespierre....
- In Gods naam niet - riep Mevrouw de pressy, - na hetgeen gij gedaan hebt! Fouquier heeft zijn rapport reeds gemaakt.
- Mevrouw! - sprak mouriez, - wij zullen u te huis en daarna den nacht elders doorbrengen. Morgen, bij zonnenopgang, komt adrien u van alles onderrigten.
Op den drempel van haar huis greep Mevrouw de pressy de hand van mouriez, en bragt die aan hare lippen.
Mouriez beefde van aandoening, en zeide:
- Mevrouw! gij verdient wel dat men voor u sterve; vooral in dit tijdsgewricht, nu het sterven zoo gemakkelijk valt.
- Tot morgen! - antwoordde zij en ging hare woning binnen.

Er was, zegt een oud geschiedschrijver, een ernstig verschijnsel, dat den val van den tiran maxentius en de overwinning van constantijn aankondigde. De Circus en de Amphitheaters, waar het bloed der menschen stroomde, waren bijna verlaten. Het Coliseum zelfs verloor zijne bezoekers, en als de aankondiging van het Tabularium het volk riep om een doodenfeest bij te wonen, zag men slechts enkele gemeene burgers als aanschouwers op de plaatsen der hooge galerijen.
Het spel des bloeds kan niet langdurig zijn; het gemeen, een tijd lang er mede ingenomen, wordt er afkeerig van, en laat den beul met den martelaar alleen
Men kan dit niet genoeg herhalen, in het belang van de menschelijke ondervinding: die eerwaardige onkunde,

{==169==} {>>pagina-aanduiding<<}
welke reeds zesduizend jaren halstarrig blijft volhouden, dat zij van niets nog weet.
De opkomende zon van den 8 Thermidor vond bij den ingang der Conciergerie slechts eene kleine menigte. Twee karren stonden er, voor de poort der gevangenis, de voor den beul bestemde lading te wachten.
Als eene groote crisis nadert, verkondigt Parijs altijd aan zich-zelf, wat er gebeuren zal, en het bedriegt zich zelden. De gedachten van een millioen inwoners, wonderbaar zamenvloeijende, maken de publieke opinie tot een profeet. Men zeide elkander ook nu, hier en daar, in de groepen, doch zeer zacht:
- Er is weêr wat gaande bij de Conventie.
- Wat dan?
- Ja.... dat zullen we wel zien.
- Men spreekt van een komplot van Montagnards tegen robespierre.
- Is 't mogelijk!
- Men zegt, dat er gisteren een pistool op hem is gelost.
- Dat is niet waar.
- Ik zeg maar, wat ik gehoord heb.
- Maar zeker is er wat op til.
- Ik heb weêr drie karren voorbij zien gaan: twee naar het plein der revolutie, en de andere naar het stadhuis.
- Waar worden ze dan geguillottineerd?
- Aan de barrière renversée.
- De barrière renversée; dat is heel ver.
- Ja men zegt, dat de Faubourg-Saint-Antoine de karren met veroordeelden, naar de barrière du Trône, niet meer zien wil.
- Dat is op den duur ook niet vermakelijk.
Er heerschte veel kalmte rondom die in de open lucht gevoerde gesprekken. Men hoorde naauwelijks eenig neuriën meer van het versletene ça ira: schuwe solo's, die door het volk niet langer geaccompagneerd werden.
Maar het uur sloeg, dat de poort des treurigen ker-
{==170==} {>>pagina-aanduiding<<}
kers zich zoude openen, en de gensd'armes omringden de beide karren.
De zeven-en-twintig veroordeelden klommen in de rijtuigen voor hunne laatste reis, en aller blikken vestigden zich op hen, met een nieuwsgierig medelijden.
Onder de toeziende menigte was er niemand, die wist, dat twee groote dichters het tweeledig bezit van onschuld en genie, met hun leven gingen betalen.
Chénier, op de eerste kar gestegen, zag een' veroordeelde opklimmen, die hem zeer bekend en zeer dierbaar was: het was de dichter der ‘Maanden’ (les Mois), de Commentator van virgilius.
Chénier reikte roucher de hand, en op zijn gelaat kwam een glans van hemelsche blijdschap.
- Ja, - zeide hij:

‘Ja, nu 'k een vriend, zoo trouw, mag aan mijn zijde ontmoeten, 
Zal mijn fortuin gewis haar streng gelaat verzoeten; 
Haar felle gramschap schijnt alreeds voor mij verzacht, 
Dewijl zij, door haar zorg, ons hier te zamen bragt.’ (⋆) 

- De aanhaling is bekoorlijk, - zeide rqucher glimlagchende, - maar als vergelijking is zij niet juist. Er is hier geen pylades; er zijn maar twee orestessen.
De sombere stoet ging zijnen weg, te midden van een' hoop paardenvolk. Slechts weinig vensters werden, waar hij voorbij kwam, geopend. Vele voorbijgangers zelfs, die van verre de uitverkorenen voor het schavot zagen aankomen, sloegen haastig eene dwarsstraat in, om niet meer te zien hetgeen zij reeds te véél hadden gezien.
De dag ging prachtig op; de torens, de klokken en daken zwommen in stroomen van licht. De zon van Thermidor stortte blijdschap en leven uit over de groote stad; die zich zoo onverstandig liet uitmoorden, door de tirannen collot-d'herbois en fouquier, gezeten op den troon der Conventie.

{==171==} {>>pagina-aanduiding<<}

- Wij zijn gelukkiger dan die arme bailly. - zeide roucher, met wellust den bezielenden stralenvloed der zon beschouwende. - Wij zullen op 't schavot geen hinder van koû hebben.
- Waarlijk, dat is wèl gelukkig; - antwoordde chénier, - want wij zijn dan zeker voor den beul niet te zullen beven. Die arme bailly beefde van koû.
- Het is zonderling! - sprak roucher, - dit brengt mij een fraai éphitète in het geheugen, door virgilius met verwonderlijke kunst naar het begin van een ander vers overgebragt..... Herinnert gij 't u ook chénier?
De kar ging steeds voort. Men kwam in den Faubourg St. Antoine, die bijna ontvolkt was. Al zijne voorheen arbeidende jongelingen, overdekten zich met roem op de slagvelden, en zijne grijsaards en grijze vrouwen kwamen niet meer buiten; om de hekatomben van elken dag niet te zien.
Chénier boog zijn hoofd, en dacht een oogenblik na, eer hij zijnen vriend antwoordde:
- Ja, - zeide hij, - ik geloof dat éphitète te raden. Is het niet: torridus?
- Juist. - sprak roucher, in zijne handen klappende - torridus..... En merk wel de kracht op van een woord op zijne plaats gezet, zoo als boileau zegt! Virgilius had kunnen zeggen:

Solstitium pecori defendite, torridus aestas jam venit..... 

De dactylus: torridus kon dáár beter geplaatst schijnen, dan: jam venit aestas..... Maar neen, hij heeft er het torridus, als dactylus vóór de eind-spondeus, opgeofferd, en in het volgende vers gebragt, waar het zulk een heerlijk effect doet van enjambement.
- Mijn vriend! - zeide chénier - dat vers is op onzen toestand zeer toepasselijk.
- Juist dàt - sprak roucher - bragt het mij weder in het geheugen: een straal van den gloeijenden zomer viel mij op het voorhoofd. Torridus!

{==172==} {>>pagina-aanduiding<<}

En het nadenken over dat woord deed roucher glimlagchen.
Nu ontwaarde men een roodachtig somber iets tusschen de twee kolommen der barriére renversée.... Dat was het schavot.
Chénier zag oplettend àl de menschen aan, die voorbijgingen; want het scheen hem onmogelijk, dat hij, in dat uiterste uur, op den weg, of op de plaats waar het schavot was opgerigt, niet een laatst vaarwel zou ontvangen. - De dichter bedroog zich niet.
De kar hield voor de barrière stil; de menigte had dien weg schier vergeten: behalve eenige mannen en enkele vrouwen met grijze haren was er niemand. De beul zag er neêrslagtig uit, en scheen over die verlatenheid, welke hij niet begreep, te klagen. De tooneelen van dit lange drama van bloed werden dagelijks menigvuldiger en gewigtiger. Nu zou de bijl zeven-en-twintigmaal vallen, en, als de Naïade der Eumeniden, eene geheele fontein van bloed doen stroomen, en toch was geheel Parijs er niet bij! - Ziedaar, wat den beul zoo droefgeestig maakte.
Aan den voet van een der kolommen van de barrière renversée wachtte eene groep van twee mannen en eene vrouw, sinds het krieken van den dag, wat er komen zoude.
- Geene hoop! geene hoop meer!.... riep de vrouw in wanhoop uit, en hare voeten bogen onder het gewigt harer gestalte.
- In 's Hemels naam! Mevrouw! - sprak adrien, - laat de hoop niet varen!.... Alles is goed afgesproken. Het misnoegen is ten top. Één droppel meer, en de bloedrivier breekt door, en overstroomt de beulen! Het volk zal deze verschrikkelijke slagting niet gedoogen.
- Ja, - sprak mouriez, - wij hebben onze vrienden bezocht. Zij zijn hier. Zij wachten met ons op het teeken, dat van de Nationale Conventie zal uitgaan. Dan breken wij het schavot af, onder den kreet van: Leve de Republïck!

{==173==} {>>pagina-aanduiding<<}

- o Mijn God! Daar zijn zij! - jammerde Mevrouw de pressy, met doodsangst op de wagens der zeven-en-twintig wijzende.
- Ja, daar zijn ze! - sprak mouriez. - Moed gehouden, Mevrouw! Moed gehouden!
- Ik zie hem. - kermde zij met eene stervende stem - Ik zie hem.... hij is de eerste.... hij zoekt iemand onder de menigte.... ondersteun mij.... de zon wordt duister.... de grond ontzinkt aan mijne voeten.... ondersteun mij; maak dat hij mij in het voorbijgaan nog eens kunne zien.... en dáárna, begeer ik niets meer!
De kar was den kant waar dat drietal stond, voorbij gereden. Chénier voorop staande, als op een zegewagen, ontwaarde zijne marguérite, en al de schatten van liefde voor een lang leven in zijn hart verborgen, werden, nu hij ging sterven, in een enkelen groet en blik op de beminde vrouw, die daar te zamenkromp, uitgestort.
Het volk was zwijgend en somber, maar onbewegelijk. Eenige onversaagde mannen hadden dien dag reeds kunnen doen, wat den daaraanvolgenden dag volbragt werd, en andré chénier ware op zijn dertigste jaar niet omgekomen. Maar dit edele en laatste slagtoffer nog was noodig, om den 9den Thermidor te doen aanbreken.
De Grieksche Republiek verbande uit hare steden de dichters, door hen met bloemen te bekroonen; fouquier-tinville verbande hen uit de Fransche Republiek, door hen te bekroonen met - bloed!
Roucher verscheen het eerst op de roode stellaadje; - een voorportaal van het graf. Zijne gelukkige onbezorgdheid begaf hem niet; hij overzag de schoone laan, die op Vincennes uitloopt, en verwaardigde zich niet een enkelen blik op den beul te werpen.
Na roucher zag men het schoone, edele hoofd van chénier, altijd stralende van helderheid, en hetwelk de beul aangreep alsof 't het hoofd ware eens lagen moordenaars.
De bijl was gevallen!....
Men hoorde een' ontzettenden gil.... Die bijl had,

{==174==} {>>pagina-aanduiding<<}
op hetzelfde oogenblik, ook het hoofd eener vrouw getroffen. De bliksem was van het schavot overgeslagen naar den voet der kolom van de barrière renversée. Twee zielen stegen, op hetzelfde oogenblik, hereenigd ten hemel.
Adrien boog zich over Mevrouw de pressy, om haar te doen bijkomen; de omstanders waren diep bewogen; mannen met lompen bedekt vergoten tranen, en vervloekten de Regtbank. Maar het afschuwelijke werktuig ging voort en volbragt zijne taak tot het einde.
Mouriez en adrien waakten bij het lijk der jonge vrouw, maar den volgenden dag, na haar weenend de laatste eer te hebben bewezen, verlieten zij Parijs, om dienst te nemen bij de vereenigde legers van het Noorden, de Sambre en de Maas.

Vrij naar méry.




Iets over het Pitcairn's eiland in de Stille Zee,

Ontleend aan een verslag van Julij 1849, medegebragt door het schip de Pandora, dat deze kleine Kolonie had bezocht. De bewoners van dat eiland zijn de afstammelingen dier mannen, welke zich na de muiterij op de Bounty aldaar hebben nedergezet, en het onderwerp geleverd hebben tot het dichtstuk: The Island, or christian and his comrades, van den onsterfelijken byron.
Het getal der inwoners beloopt 149, waarvan 75 van het mannelijke en 74 van het vrouwelijke geslacht. Onder de laatste zijn drie Engelsche vrouwen en eene van Otaheiti, welke tachtig jaren oud en de weduwe is van edward young, Adelborst van de Bounty. Twee mannen zijn nog in leven van het eerste geslacht: de eene, arthur, zoon van john adams, en de andere, george, zoon van matthew quintal. Zeven vrouwen zijn nog in leven van het eerste geslacht, drie dochters van adams, eene van christian, eene van young, eene van mills en eene van mac coy.

{==175==} {>>pagina-aanduiding<<}

In de laatste vijf jaren werd een vijfde deel van de bevolking geboren, en stierven er slechts drie personen: een stierf zijn natuurlijken dood, een aan de klem, en een kind verbrandde.
De inwoners houden zich hoofdzakelijk bezig met landbouw en timmerwerk. Velen der jonge lieden zijn goede timmerlieden en smeden. Slechts acht mannen en zeven vrouwen waren ongehuwd. De grond is zeer rijk, maar poreus; een groot gedeelte er van bestaat uit opgeloste lava; het overige is vette zwarte aarde, en kleiachtige grond. Het klimaat is gematigd: de thermometer teekent van 59o tot 89o in de schaduw. De lente begint in Augustus, en dan worden de yams gerooid, die een voornaam deel van het voedsel uitmaken. Men heeft er jaarlijks twee geregelde oogsten van aardappelen, die in Februarij en Julij geplant, en in Junij en November gerooid worden. Er zijn geene geregelde passaten: in de zomermaanden waait de wind meestal uit het O.Z.O. tot het N. De Noordewinden zijn gewoonlijk ligt, en dikwijls vergezeld van regen of mist. Wanneer de wind Noord is, gaat hij steeds rond naar het Westen; uit welken hoek en het Z.O. de sterkste vlagen komen. Met Z.W. wind is het gewoonlijk helder weder met middelmatige koelte. De gewone winden in den winter zijn Z.W. tot O.Z.O. De productie in dieren en planten van het eiland zijn: geiten en tam gevogelte, hop, yams, zoete en Iersche aardappelen, de api-wortel, en tarro in kleine hoeveelheid, boomvruchten: ananassen, meloenen, sina's-appelen, broodvrucht, suikerriet, limoenen, en de vi of Braziliaansche pruim. De eenige graansoort is de maïs. Het voedsel der inwoners bestaat hoofdzakelijk uit yams en aardappelen; dierlijk voedsel twee- of driemaal 's week. De visch begint schaarsch te worden. Beddelakens worden gewoonlijk door de vrouwen uit de ante of papiermoerbezie vervaardigd. Kleedingstukken krijgt men van walvischvaarders in ruil tegen groenten enz. Er is groot gebrek aan katoenen stoffen. Dekens, wollen artikelen, en zeep zijn zeer schaarsch.
Het getal schepen, die dit eiland jaarlijks aandoen, wordt door elkander gerekend op acht of negen geschat;

{==176==} {>>pagina-aanduiding<<}
meestal Amerikanen, wier manschappen zich altijd bedaard gedragen hebben. Het voorgaande jaar waren er zeven schepen geweest; tien minder dan in 1847.
Op den eersten dag van elk jaar worden een Hoofdmagistraat en een Raadsheer verkozen: alle personen (zoowel mannen als vrouwen) boven de zestien jaar, zijn stemgeregtigden. De Hoofdmagistraat kiest dan zijnen Raadsheer of Secretaris. De pligt van den Magistraat is bijeenkomsten te beleggen, en zaken te hooren, die daarop aan eene Jury van vijf personen voorgedragen worden, en wanneer de uitspraak niet beide partijen tevreden stelt, is het hun geoorloofd zich te beroepen op den Kommandant van H.B.M. oorlogschip. De straffen bepalen zich gewoonlijk tot boeten of arbeid. De bewoners gaan gewoonlijk vroegtijdig ter rust en staan met de zon op. Van Augustus tot November hebben zij druk werk met het rooijen van yams; ook planten zij dan de banana's, yams en aardappelen, en wieden den grond, en wanneer zij het niet volhandig hebben, komen zij gewoonlijk des morgens bij elkander, en gaan, als het weder gunstig is, visschen; zoo niet, dan gaan zij des zaturdags op de jagt voor een zondags-diner. Bij de aankomst van een schip mag niemand aan boord komen vóór de loots, die bij het landen zorg draagt voor de booten, en den Kapitein aan den wal van het noodige voorziet. Elk huisgezin geeft op zijne beurt eenen loots, of verschaft eenen plaatsvervanger. De vrouwen helpen in den akkerbouw en het bereiden van dekstroo voor de huizen, en hebben inderdaad meer dan de mannen te doen. Zij zijn over het algemeen zeer sterk; velen dragen dikwerf een vat aardappelen naar de landingsplaats, langs een zeer ongelijk en steil pad, dat, vooral in den regentijd, moeijelijk is te bestijgen of af te gaan.
Sedert 1831 hebben er zestien sterfgevallen plaats gehad. De meest heerschende ziekten, voornamelijk onder de vrouwen, zijn: asthma en catarrh. Galziekten zijn er menigvuldig doch ligt, en loopen onder de behandeling spoedig af. Ook de griep heeft het eiland in de laatste zeven jaren bezocht.





{==177==} {>>pagina-aanduiding<<}

Mengelwerk.

Wij leven bij de verandering.

Eene algemeene nuts-bijdrage door Mr. A.F. Sifflé.

Geachte Hoorders en Hoorderessen!

Hoe dikwijls hebben wij niet nu het eene, dan het andere dezer drie spreekwoorden hooren bezigen:
Een mensch leeft bij de verandering;
Alle verandering is geen verbetering, en
Zal het beteren, dan moet het anders worden.
Gelijk het meestal gaat bij het gebruik van spreekwoorden, bedient ieder zich er van, naar dat het in zijne kraam te pas komt.
Wij zullen dit eerst met eenige voorbeelden ophelderen, en daarna onderzoeken in hoe verre die spreekwoorden waarheid behelzen en ten regel van ons gedrag mogen strekken; terwijl ons betoog tot de slotsom zal leiden, dat, in een goeden zin, ieder mensch bij de verandering leven moet.

I. Een mensch leeft bij de verandering, dit zegt ook jan zwierbol, en daarmede meent hij zich volkomen te hebben vrijgepleit, als deze of gene hem zoo wat in den baard zit over de losheid zijner levenswijs, niet alleen toen hij nog vrij gezel was, maar zelfs nadat hij man en vader was geworden.
‘Het was toch niet fraai van u,’ zeide hem laatst een zijner vorige makkers, die tot de besten van dat zoodje behoorde en den in andere opzigten goedhartigen en gullen jan, al is hij dan ook voor het overige een zwierbol

{==178==} {>>pagina-aanduiding<<}
wel lijden mag: ‘Het was niet fraai van u, dat gij nu eens bij koosje, dan eens bij jansje uw hof maaktet, heider hoofd op den hol bragt, en er toen éénmaal plotseling bleek, dat gij aan mina hart en hand hadt aangeboden. Waarom hebt gij met die andere meisjes zoo den spot gedreven?’
‘Volstrekt niet,’ zegt jan zwierbol: ‘als ik de ééne of andere schoone iets in het oor fluisterde, meende ik het altijd opregt, zoo lang ik er bij was; maar een mensch leeft bij de verandering. Die ik het laatste zag vond ik doorgaans de liefste, en zoo had ieder haren dag van heerschappij; maar mina was mij te slim, zij zette mij schaakmat; ik moest afhouden of mij verklaren, en zóó zijn wij zamen in de huwelijksfuik geraakt.’
‘Nu, man! daar ben je wèl meê,’ is het antwoord: ‘als er in die fuik maar geen zoo groote gaten komen, dat gij tusschenbeide er uitstapt om ook nu weder naar andere wandelaresjes rond te gluren, gelijk vóór uw huwelijk. De reuk, waar een aarden pot van doortrokken is, gaat er zoo spoedig niet uit. Of, als ge in de fuik-zelve, waar zoo vele paartjes zitten, u maar niet vergist!’
‘Ja!’ herneemt onze jan: ‘ik weet, hoe men zich op allerlei wijze vergissen kan; maar zie, ik wil liever opregt wezen. Het is toch maar zoo, een mensch leeft bij de verandering.’
Wat zegt ge, Dames! van zulk een jan zwierbol? Neen! zóó iemand zouden de jonge schoonen niet tot vrijer willen hebben. - Past maar op, lieve meisjes! dat niet zóó iemand u verschalkt, eer gij hem kent. En indien er onder de eerzame vrouwen en moeders, hier tegenwoordig, van die niet gelukkigen waren, welke een' jan zwierbol tot man hebben gekregen, ik zou ze den raad geven, om zeemanschap te gebruiken: want met twisten komt er niets van den ligtzinnige te regt.
Nu zou ik ook aan de Dames kunnen vragen, of zijzelven, natuurlijk binnen de grenzen van het betamelijke, niet óók wel eens, wat te veel bij de verandering leven; of niet menig jong meisje nu eens dézen, dan

{==179==} {>>pagina-aanduiding<<}
eens génen jongeling meer hoop geeft dan behoort, indien zij hem toch hare hand niet schenken wil; of er, bij gehuwden en ongehuwden niet wat veel zucht tot verandering doorstraalt, in kleeding en levenswijs niet alleen, maar ook in keus van vriendinnen en gezelschappen.
Maar het is onbescheiden zoo veel aan Dames te vragen. Het mogt mij eens kwalijk worden genomen! Met u vooral, geachte Hoorderessen! wil ik geen verschil krijgen; maar gij zult mij toestemmen, dat onze jan zwierbol van het spreekwoord: een mensch leeft bij de verandering, gebruik maakt, naar dat het in zijne kraam te pas komt, en niet, gelijk men, in een redelijken zin, zijn gedrag naar die woorden mag inrigten.
‘Neen, neen!’ zegt jasper ouderwetsch: ‘Dat is maar plooijen. In een redelijken zin zijn gedrag inrigten naar de spreuk: een mensch leeft bij de verandering, is dwaasheid. Alle verandering is geen verbetering, en dáárom blijf ik maar in alles bij het oude. De waarheid verandert nooit, en dus, wat onze voorouders als echte, beproefde waarheid hebben erkend, dat mag nu, noch immer in het vervolg, worden tegengesproken of betwijfeld. Al wat éénmaal is ingevoerd, dat moet zoo maar blijven, of het wordt somwijl nog erger dan het was. Daar heb je nu de nieuwe Grondwet; daar is zóó veel over geschreven en gewreven, en we betalen nog geen cent minder in de belastingen. Gelukkig, dat men haar zoo lang mogelijk, in de gewigtigste punten, buiten werking houdt; er staat nu wel veel op papier, maar hoofdzakelijk blijft het toch bij het oude: anders zou het nog erger geworden zijn, dan het nu reeds werkelijk is.’
‘Wel, bure jasper! je bent daar weder aan het raaskallen.’ valt hem piet moerhoud in de rede. ‘De waarheid verandert wel nooit; maar onze voorouders, zoo wel als wij, hebben altijd slechts zóó veel er van gezien, als zij in het bereik van hun gezigt konden krijgen. De waarheid is een gesluijerde vrouw; maar, manlief! zij is eene echte Turkin, en maar gansch niet gereed haar gelaat voor een ieder te ontsluijeren of door

{==180==} {>>pagina-aanduiding<<}
hem te laten ontsluijeren. Doch dáár moeten wij ons niet aan storen. Wij zullen dat nufje hare kuren wel afleeren en rukken haar het dekkleed van het aangezigt, al ontstond er ook een leven als een oordeel. - En wat de Grondwet betreft, wel man! daar is het slot van je rede de wederlegging van het begin, of het begin blijft in strijd met het slot. Dat je veel van den penning zestien houdt, merk ik: want je let alleen op je geldbeurs, en al het overige tel je niet mede. Maar nu zeg je zelf, dat er wel veel op papier is gebragt, maar in de uitvoering bijna alles bij het oude gebleven is. Daar heb je nu juist den kneep. Even goed zoudt ge kunnen zeggen, dat de Bijbel niet deugt, omdat de meeste menschen er weinig naar leven. Neen! als men de nieuwe instellingen maar goed ten uitvoer legt, gelijk wij dat van het tegenwoordig Ministerie mogen werwachten, dan zal het in alles, ook met de belastingen, wel beter gaan. Ik houd mij aan de spreuk: zal het beteren, dan moet het anders worden, en dáárom wil ik niets meer laten gelijk het is. Als alles eens geheel ten onderste boven zal zijn gekeerd, dan zal het eerst mooi worden.’
‘Halt wat, vriend moerhoud!’ roept gij reeds in uwe gedachten, geachte Hoorders! en gij hebt gelijk. De man had zich daar aanvankelijk, bij ieder onderwerp, op een goed standpunt geplaatst; maar elken keer, toen hij dat bereikt had, ging hij in het blinde er op doordraven en maakte misbruik van de woorden, dat niets kan beter worden of het moet verandering ondergaan. Doch als hij hoopt, dat de tegenwoordige Regering geheel den Staat ten onderste boven zal keeren, dan rekent hij buiten den waard.
‘De waarheid is eene gesluijerde vrouw,’ hadt gij reeds vroeger gezegd. Regt zoo, piet! maar leer dan toch een weinig wellevender met de Dames omgaan. Wel foeil wilt ge zoo brutaal haar den sluijer afrukken? Pas toch op, dat je niet blind wordt! - Er is mogelijk, als je niet te veel wilt bekijken; wel wat aan te doen, en er is reeds veel aan gedaan. Nu eens laat de Dame dit, dan weder dat zien, en kom je haar nabij, dan zal ze

{==181==} {>>pagina-aanduiding<<}
eene kleine vrijheid zoo kwalijk niet nemen; maar in 's Hemels naam! vlieg er zoo woest niet op toe. Zie! gij en uwe medestanders zoudt jasper ouderwetsch en de zijnen, van alle hervorming, voor altijd afkeerig maken door uwe ongelukkige overdrijving: want al is het, dat niets kan beteren zonder anders te worden, volgt daar toch niet uit, dat er niets meer goed is en dat dus alles ten onderste boven zou moeten worden gekeerd. Maar zóó gaat het in de wereld, gelijk ik het eens in mijn Hekeldicht: De Titelzucht, heb gezegd:

Men valt in uitersten, en wordt een Jakobijn, 
Of wil een vorstenslaaf en adelvleijer zijn. 
Zóó betert zelden iets, hoe alles ook verander', 
En 't ééne zwakhoofd is zoo schrander als het ander. 

II. Dat wij dáárom, in ons tweede deel, onderzoeken, in hoe verre de drie opgegevene spreekwoorden waarheid behelzen en ten regel van ons gedrag mogen strekken.
Een mensch leeft bij de verandering;
Alle verandering is geene verbetering;
Maar, zal iets beteren, dan moet het toch altijd anders worden.
Een mensch leeft bij de verandering. Dat is het bewijs van onzen hoogen aanleg, van onze verheven bestemming. Wij zijn onvolmaakt op eene even onvolmaakte wereld, en trachten naar hetgene volmaakt is, ook dan, wanneer wij ons jammerlijk misgrijpen, en met ixion een nevelbeeld in plaats van juno omhelzen.
Die zucht naar iets anders, iets dat ons toeschijnt beter te zijn; die gedurige onvoldaanheid met hetgene wij eenigen tijd hebben: - o! dat verraadt zoo veel groots en heerlijks, al zijn wij er ons-zelven niet van bewust.
Als zinnelijke wezens leven wij op eene zinnelijke wereld, en brengen hetgene op den bodem des harten schuilt, ook dáár in de toepassing.
Dan wordt die toepassing wel eens kleingeestig, dan

{==182==} {>>pagina-aanduiding<<}
daalt men wel eens-af tot beuzelingen; maar het zij zoo! De boog kan niet altijd gespannen wezen, en laat dus vrij onze zucht naar iets anders ook inwerken op het dagelijksche leven!

Alleenlijk: Men houde in alle dingen maat, 
Want al te veel is overdaad. 

Met de beperktheid onzer ziels- en ligchaamskrachten is het ten eenenmale strijdig, steeds bezig te zijn aan dezelfde taak, zelfs ons te verlustigen met dezelfde soort van uitspanning.
Nu eens de eenzaamheid, dan weder een goed en onderhoudend gezelschap te zoeken; - nu eens, niet te dikwijls, maar des te aandachtiger, zich bezig te houden met openbare of huiselijke godsdienstoefening, of wel met elke studie, waar verstand en hart voedsel bij vinden; straks weder een betamelijk zingenot niet te versmaden; - nu eens tot onderhoud der zijnen of tot eigen oefening te werken, straks weder zich eenige verkwikkende rust te vergunnen: - zie! dat alles is geoorloofd, is gegrond in onzen aard. Doch daarom behoeft men nog niet altijd van den hak op den tak te vliegen. Van zielsbeminden en echtgenooten mag men althans zoo niet wisselen, en de jonge schoonen mogen voorzeker niet onder elkander, als het ware, balletjevang spelen met hare vrijers, of aanbidders, zoo als men dat sierlijker uitdrukt. En toch, zelfs hier geldt het in een' goeden zin, dat een mensch bij de verandering leeft.
Of wat denkt gij van het huiselijk geluk van klaas de Kwaker en steintje de Stille? - De goede lieden zijn nu twintig jaren getrouwd, hebben twee zonen en twee dochters. Behalve naar de kerk gaan zij nergens henen, waar anders het publiek zich verzamelt. Daar zij geene nabestaanden ter hunner woonplaats hebben en met niemand verkeer houden, ontvangen ze bijna nooit eenig bezoek en leggen even weinig visiten af bij anderen. In denzelfden geest hebben ze hunne kinderen groot gebragt, en als ze gaan wandelen, dan gaan doorgaans vooruit het twaalfjarige klaasje met zijn negenjarig zusje betje; dan volgt de achttienjarige zebedeus

{==183==} {>>pagina-aanduiding<<}
met zijne zestienjarige zuster, de op den grond, zoo het schijnt, naar spelden zoekende stoffelina; en door het deftige ouderenpaar, hetwelk alzoo het oog op de jonge lieden kan houden, wordt de trein waardig besloten. - Zou een weinig meer verandering in zulk een eentoonige levenswijs geene verbetering zijn, en zou ze niet heilzaam werken op de geest- en karakterontwikkeling vooral van de zonen en dochteren, die thans vreemdelingen zijn op de aarde?
En gij-zelven, echtgenooten, broeders en zusters! Voorzeker schat gij elkanders bijzijn hoog; maar zijt ge bij wijlen niet gaarne met anderen in gezelschap? En als dit plaats heeft, zoudt gij het dan zoo aangenaam vinden, wanneer men, b.v. aan tafel u allen bij elkander schikte, zoo veel mogelijk man en vrouw naast elkaâr, de broeders naast de zusters, en, waar drie huishoudens vergaderen, dus ten naasten bij drie afzonderlijke partijtjes: zoodat ieder, in den regel, slechts lagchen en kouten kon met dezelfde personen, welke hij dagelijks, bijna van den morgen tot den avond, voor zijn aangezigt aanschouwt? - Of zoudt gij het steeds verkieselijk vinden, dat bij zoodanige gelegenheden, zoo als men doorgaans het regelt, ieder zich meer bijzonder kon verlustigen in 't gezelschap der zóódanigen, welke hij niet altijd rondom zich ziet? Immers ja! want een mensch leeft bij de verandering.
Nu is wel niet iedere verandering eene verbetering; maar juist hij, die dit erkent, legt daardoor de betuiging af, dat ten minste sommige veranderingen tevens verbeteringen zijn; terwijl de gezonde rede het beslist, dat er niets kan beteren, of het moet anders worden.
Deze twee laatste spreekwoorden willen wij nog in hun onderling verband beschouwen, gelijk zij over en weder elkaâr schijnen toe te lichten.
Men spreekt in deze zaal niet bijzonder gemakkelijk, en er is van tijd tot tijd, nu het ééne, dan het andere beproefd, om hetgeen eigenlijk eene concertzaal is, tot eene geschikte gehoorzaal voor onze zamenkomsten in te rigten. Bij onze verschillende proefnemingen hebben

{==184==} {>>pagina-aanduiding<<}
wij, ook bij herinnering onzer vorige vergaderplaatsen, meermalen ondervonden, dat alle verandering geene verbetering is, en indien zij al verbetering is in sommige, of zelfs in de meeste opzigten, dat er dan weder in een ander opzigt al ligt iets bij verloren gaat.
Maar wat nu? Zouden wij nu verstandig hebben gehandeld, indien wij, omdat het volmaakte onbereikbaar is en omdat niet elke verandering, in ieder mogelijk opzigt, eene verbetering daarstelt, ook die veranderingen hadden verzuimd, waardoor toch waarlijk éénige verbetering ontstond? - Dat zou immers dwaasheid zijn geweest, en al is het, dat alle hinderlijke galm niet geheel verdwenen is, gij keurt het immers goed, dat wij door het aanbrengen van sommige wijzigingen, althans éénige, mogelijk vrij groote, verbetering hebben te weeg gebragt?
Het doel van alle verandering, die niet door eene ijdele ongestadigheid van zin, maar door eene neiging tot wegneming van hetgene gebrekkig is en in de plaats stelling van hetgene ons verkieselijk schijnt, wordt bewerkt, kan geen ander zijn, dan de volmaaktheid zoo veel mogelijk te naderen. Maar dat zoo veel mogelijk heeft tweederlei zin. Vooreerst denken wij daarbij aan het meer of min getrouwe beeld der in eigen persoon zich voor ons verborgen houdende volmaaktheid, gelijk dat beeld ons-zelven voor geest en zinnen zweeft; maar ten tweede, denken wij ook aan een mogelijk veel levendiger, mogelijk veel flaauwer gekleurd beeld, hetwelk zich laat afspiegeien op de vlakke wanden van dat gebouw, hetwelk iedere leeftijd en ieder volk zich heeft opgetrokken, en 't welk men noemt: de maatschappij gelijk zij is. - Solon zeide eens, dat hij aan de Atheners wel niet de beste wetten gegeven had, die er voor eenig volk, welk ook, konden gemaakt worden; maar dat de door hem uitgevaardigde wetten toch de besten waren voor de Atheners van zijnen tijd.
Zóó is het bijna in alles. Voor ons-zelven moesten wij vragen: wat is het beste? Maar, willen wij iets nuttigs voor onze medemenschen daarstellen, dan behoo-
{==185==} {>>pagina-aanduiding<<}
ren wij deze vraag alzóó te wijzigen: wat is het beste in dit land, voor dit volk, in dezen tijd?
Voor onze eigen ontwikkeling echter moeten wij niet het betrekkelijk goede, maar het volmaakte najagen. Ook wij kunnen niet beter worden, of wij moeten verandering ondergaan; verandering, die ons verheft en veredelt; verandering in dit en in een volgend leven, zonder stilstand of vertraging, tot de volmaaktheid ons deel zij. O! zulk eene verandering zou verbetering zijn, en mogt het alzóó, in de verhevenste beteekenis, bij ons waarheid worden, dat wij leven bij de verandering.




Tafereelen uit Engelsch-Indië. De worstelstrijd met de Tughs.

(Vervolg van bl. 81.)

II.

Soeniacy en graaf Elona.

Het terras van het buitenverblijf Nerbudda begon die teekenen van leven te vertoonen, waarmeê de dag en vooral een schoone dag aanvangt. De bedienden openden de venster; de tamme vogelen kweelden en zongen in hunne groote kooijen; de paarden en runders werden uit de stallen gelaten; de tuiniers plukten die bloemen, van welke de jeugdige arinda het meeste hield; de landloopende zwervers, die gisteren een nachtverblijf hadden verzocht, verlieten het gastvrije dak der stallen, en namen den togt aan naar Roedja.
Niet lang daarna zat de Nabob met zijne dochter, Kolonel douglas, Graaf elona en Sir edward aan de ontbijttafel.
- Hebt gij met de laatste paketboot brieven uit Londen ontvangen, Sir edward? - vroeg arinda.
- Ik? De hemel beware mij, bekoorlijke arinda! - was het antwoord. - Ik heb sinds lang alle briefwisseling afgesneden. Brieven verkorten des menschen leven.

{==186==} {>>pagina-aanduiding<<}
Is men er wachtende, dan is het eene onmogelijkheid het ver in de deugd van job te brengen: men wordt altoos ongeduldig als men naar iets verlangt. Een brievenbode is overigens meestal een Jobsbode, die u tijdingen brengt, naar welke gij volstrekt niet verlangende zijt - hij komt doorgaans ook òf te laat òf te vroeg, zelden juist van pas. Als ik Minister ware, zou ik mij 't genot eens verschaffen van een merkwaardig schouwspel. Ik zou al de inwoners van Londen, die brieven wachtende waren, oproepen, om zich eenen morgen precies ten tien ure op het groote plein van Hampstead te bevinden, en daar zou ik mijne brievenbestellers aan ieder het zijne laten geven. Wees er verzekerd van, dat Hampstead veel overeenkomst zou hebben met eene plaats die ik niet noemen wil; maar er zou geen eind zijn aan weening en knersing der tanden. En ik houd mij overtuigd, dat er nog dien eigen dag eene extra-zitting zou wezen in het Huis der Gemeenten, in welke met eenparige stemmen de brievenposterij zou worden afgeschaft, uit een gevoel van menschelijkheid.
- Nu, - hervatte arinda, - ik heb maar eens in mijn leven een brief ontvangen; dat was dezen morgen, en ik weet niet, dat ik nog ooit zoo verheugd ben geweest als over den inhoud van dien brief. Onze agent te Roedja schrijft, dat mijne piano gekomen is, en ik die van morgen hier zal ontvangen: - het moet een meesterstuk zijn uit de fabriek van broadwood.
Terwijl iedereen zich beijverde de jonge dame geluk te wenschen met deze ontvangst, die, in het hartje van Bengalen, voorzeker wel een wonder mogt heeten, liep de ochtendmaaltijd langzaam ten einde. Intusschen kwam werkelijk de piano aan, en de opgetogene arinda spoedde zich weg om haar te zien.
Nadat de heeren nog een poos gezeten hadden, wilden ook zij zich verwijderen, toen des Nabobs dochter terugkeerde, en zich tot Kolonel douglas wendde:
- Kolonel! de piano-stemmer zou gaarne al ware het maar één woordje van goedkeuring hooren uit uwen

{==187==} {>>pagina-aanduiding<<}
mond: dáármede is hij betaald, zegt hij, voor zijn geheele leven.
- Wat! - riep Sir edward, - zijn er in Bengalen piano-stemmers?
- Een Indiaan, - antwoordde arinda met een glimlach; - gij hadt eens' moeten zien, met hoe veel vaardigheid en kunstkennis hij de piano heeft gesteld.
- Een Indische piano-stemmer! - riep douglas; - dat wondermensch moet ik bezigtigen. Gaat gij meê, Sir edward?
- Ik kom dadelijk. - antwoordde deze. - Een klein uitstapje in gindsche laan, en dan - in vijf minuten ben ik bij u.
Naauwelijks in de lommerrijke laan gekomen, hoorde Sir edward voetstappen achter zich, en omziende, werd hij Graaf elona gewaar.
- Sir edward! - sprak deze, - ik reken mij gelukkig u een oogenblik alleen te vinden - ik brand van ongeduld om mijn hart lucht te geven aan u.
- Ik ben geheel tot uwe dienst. - antwoordde Sir edward.
- Wat ik gezien heb, Sir edward! kunnen anderen ook zien, - hervatte elona; - wat ik gezien heb, zal ik weten te zwijgen; maar anderen zullen er ruchtbaarheid aan geven, als zij het zien. Ter zake. Gisteren avond, of beter gezegd van nacht, stond ik in gepeins verzonken, aan mijn venster. - Dat gebeurt mij menigmalen als ik des nachts niet slapen kan. Plotseling hoorde ik een gedruisch, dat blijkbaar zoo veel mogelijk getemperd werd door behoedzaamheid, en bijna op het eigen oogenblik zag ik twee schaduwen langs den zuidergevel naar beneden glijden, en tusschen het geboomte verdwijnen. Mijn eerste voornemen was om naar uwe kamer te snellen en u met die ontdekking bekend te maken. Een weinig nadenken echter heeft mij daarvan teruggehouden. Misschien is het geheim niet der moeite waard om er alarm over te maken, dacht ik; misschien zijn het maar een paar knechten, die op dusdanige wijze heimelijk uitgaan op eenig nachtelijk avontuur. Ik verliet

{==188==} {>>pagina-aanduiding<<}
dan ook mijn post niet; nu ik het vertrek gezien had, wilde ik ook de terugkomst afwachten. Maar - en houd u verzekerd, Sir edward! dat mijne ooren mij niet bedrogen hebben! - midden in den nacht heb ik in de verte, bij tusschenpoozen, een schellen, oorverscheurenden kreet gehoord; een kreet, die niets van het geluid van een mensch had en evenmin van dat van een wild beest. Eenige uren later, bij het opkomen van de laatste sterren, heb ik de twee zelfde schaduwen wedergezien: zij klauterden zoo behendig en vlug tegen den gevel op, dat ik er verbaasd van stond - voor een Europeër is die vaardigheid der Indianen iets onbegrijpelijks. Toen de zon begon op te komen, was er noch aan den gevel, noch op de balkons, noch in de bosschen het minste of geringste spoor van dit geheimzinnig tooneel te ontdekken. Nu wenschte ik uw oordeel te vernemen, Sir edward! of ik den Nabob bekend zal maken met hetgeen ik gezien heb, of.....
- Denk dáár niet aan, Graaf elona! - viel Sir edward hem in de rede. - Wat gij bij toeval gezien hebt, is een geheim des doods; of, beter gezegd, hetgeen gij gezien hebt is geene werkelijkheid, het is een droom geweest, een nachtmerrie.....
- Neen, Sir edward! ik bezweer u.....
- Stil, Graaf elona! gij begrijpt niet wat ik meen. Doch ik zal duidelijker spreken: hetgeen gij gezien hebt, hebt gij niet gezien; hetgeen gij gehoord hebt, hebt gij niet gehoord - begrepen?
- Volkomen begrepen! En ik zal uwe geheimen eerbiedigen; want gij schijnt mijne stilzwijgendheid te wantrouwen.
- Het zij verre van mij, u derwijze te willen beleedigen, Graaf elona! In tegendeel, ik wil u de oplossing van het raadsel geven om u te toonen, dat ik vertrouwen in u stel.
Edward verhaalde nu vlugtig, wat er in den afgeloopen nacht gebeurd was, en hetgeen de lezer reeds weet (⋆), en voegde er ten slotte bij:

{==189==} {>>pagina-aanduiding<<}

- Bij de eerstvolgende onderneming zullen er nu denkelijk wel drie schaduwen langs den gevel afdalen, is het niet zoo, Graaf elona?
- Ik ben ongetwijfeld van de partij, - antwoordde de Poolsche Edelman, - als de Kolonel er niets tegen heeft.
- De Kolonel zal er mede in zijn schik zijn: immers, hoe meer zielen hoe meer vreugd. Gij hindert niemand: gij neemt den graad aan, dien gij verkiest, en de uniform is eenvoudig - de uniform van eene schim uit het geestenrijk. Vervolgens zult gij een geheel nieuwe soort van gevechten leeren kennen! Het gaat er volstrekt niet toe op zijn Europeaansch - dat is maar kinderspel - honderdduizend man, met rood en blaauw uitgemonsterd, aan de beide uiteinden eener vlakte geschaard, en dan eens tien of twaalf uren lang kogels en schroot op elkander gelost onder een charivari van trommen en trompetten.... wat wil dat zeggen? Neen, gij zult iets gansch anders zien, dat beloof ik u!
Terwijl dit gesprek gevoerd werd, was de Kolonel met den Indiaanschen piano-stemmer bezig, in wien hij dadelijk den trouwen dienaar van Sir edward herkend had. Onder 't voorwendsel hem met een brief aan Kapitein moss te willen belasten, verontschuldigde de Kolonel zich bij arinda en nam den Indiaan, die zich tauly noemde, mede naar zijne kamer.
- Nu kunt gij sproken nizam! wij zijn alleen.
- Kolonel! - was het antwoord, - herinnert gij u, van het doerga-feest, den fakier soeniacy nog?
- Ik heb toen vele fakiers gezien; doch ken er niet een bij zijn naam.
- Soeniacy is hij, die heden nacht de Tughs aanvoerde: een dertigjarige grijsaard, met een goed verstand en levendige verbeelding, maar uitgeteerd door 't vasten en stomp van dweepzucht. Te Hyderabad heb ik soeniacy gekend toen hij nog een kind was, om die reden is het, dat ik hem dezen nacht niet van kant gemaakt heb.....
- Zijt gij dan bij ons geweest, nizam?
- Ja en neen, Kolonel! Nu ziet ge mij in kostuum

{==190==} {>>pagina-aanduiding<<}
en ik gelijk een kleurling-gentleman; maar van nacht was ik een Tugh. Sinds eenige dagen heb ik mijn hoofd kaal geschoren, en vast ik, zoo lang mogelijk, om mager te worden. Het haar op mijn hoofd is valsch. Om kort te gaan: ik heb dezen nacht de bende van soeniacy vergezeld, en hem goed in het oog gehouden - hij vecht niet meê, maar schreeuwt om de bende aan te vuren. Toen ik mijn kans schoon zag, heb ik hem aangegrepen, en daar de man zoo mager is als een geraamte en zoo ligt als een veer, den mond gestopt, en weggedragen.
- Hebt gij dien fakier gevangen genomen?
- Ja, Kolonel. Dat was het beste middel om den moed der Tughs te doen bedaren. Herinner u slechts hunne vlugt. Nu heb ik hem in verzekering; maar wat moet ik met hem aanvangen?
- Zoo ras het donker is, kunt gij hem naar Roedja brengen en overleveren aan Kapitein moss, aan wien ik de noodige bevelen zal zenden - dat is eene vangst, waarvan wij partij kunnen trekken.
- Uw bevel zal volbragt worden, Kolonel! - Maar ik heb nog een paar andere mededeelingen te doen van het hoogste gewigt.
- Spreek.
- Ik houd mij tegenwoordig op in de bas-reliefs van den onderaardschen tempel van Doemar-Leyna. De holle beeldengroepen zijn er fraai en ruim; zij stellen de straf voor van ravana, den schaker der schoone sita. De schouders van den reus dienen mij tot slaapplaats en de golvende haarlokken van sita zijn mijne gordijnen. Op die wijze ben ik tegenwoordig bij al de beraadslagingen der Tughs, onder het voorzitterschap van den ouden singh. Van granietgruis heb ik een mengsel gemaakt van dezelfde kleur als het bas-relief, en daarmede besmeerd kan ik zelfs mij tusschen de steenen boedaas-soeraas plaatsen, die den schaker ravana martelen.
Hier zweeg nizam een oogenblik; maar toen douglas hem met vragende belangstelling aanzag, vervolgde hij:
- De voornaamste schuilplaats der Tughs ligt op de zuiderhelling van den berg Sérieh, bij den tempel van

{==191==} {>>pagina-aanduiding<<}
Doemar-Leyna. Kolonel sleeman, uw voorganger, had dit wel vermoed; maar zijne nasporingen zijn niet gelukkig geweest. Nu echter zijn wij zeker van onze zaak, en als dáár een goeden slag geslagen wordt, is de oorlog zoo goed als afgeloopen. De hoofdzaak is maar: de kern der Tughs te vernietigen en den ouden singh gevangen te nemen. Wij hebben, om de strijdkrachten bijeen te brengen, eenige rustdagen voor ons; want de Tughs hebben van nacht eene goede les gehad. Evenwel zullen zij er niets door hebben geleerd. Zoodra zij bekomen zijn van den schrik, gaan zij weder hun ouden gang: maar dan moet ook de groote slag worden geslagen.... gebeurt dat, dan sta ik er borg voor met mijn hoofd, dat de Tughs voor goed hebben uitgespeeld. In tijds zal ik u waarschuwen. Mijn eerste werk is nu soeniacy over te leveren aan Kapitein moss, maar....
- Ik zal u een brief medegeven aan den Kapitein, met volmagt om al de maatregelen te nemen, die gij noodig zult achten.
Een kwartier later was nizam op weg naar het dorp Roedjah, en nog dien eigen avond werd soeniacy door Kapitein moss achter slot en grendel gezet, met eene dubbele wacht voor zijne gevangenis.
Drie dagen later maakten Sir edward en Graaf elona een uitstapje naar Roedja. Men verbeelde zich hunne verwondering, toen zij, een uur na hunne aankomst in het dorp, een brief ontvingen van den Kolonel, waarin hij hun schreef, hoe nizam hem was komen melden, dat de Tughs plan hadden den eerstkomenden nacht de buitenplaats Nerbudda te overrompelen, zoodat men, in stede van hen in hun eigen schuilnest te gaan aantasten, thans - den derden dag na dien bloedigen nacht reeds bloot stond aan een gevaar van hetwelk de omvang niet was te berekenen. ‘Het moet een helsch plan zijn,’ schreef de Kolonel; ‘want reeds tien jaren lang hebben zij de middelen beraamd om Nerbudda te vernielen, doch eerst nu schijnen die middelen geheel te zijn voorbereid. Wat er gebeuren moge, zij zullen ons gewapend vinden.’

{==192==} {>>pagina-aanduiding<<}

Toen de avond begon te vallen reden twee officieren, gevolgd door twaalf soldaten, het dorpje Roedja uit, den weg op naar Nerbudda. Wij behoeven hen naauwelijks te noemen - het waren Sir edward en de Graaf elona.
Niets vermag een juist denkbeeld te geven van de zwaarmoedige, drukkende stilte, die er heerscht, zoodra de schemeringen van den nacht zich over de aarde beginnen uit te spreiden en het uitspansel zich tooit met zijne mat flikkerende starren. In eene naakte zandwoestijn, in een onmetelijk bosch heerscht óók stilte - maar weder geheel anders dan die, in welke de ruiters hunnen togt vervolgden. Het pad was een begane weg. Aan weerszijden strekten zich met zorg aangelegde tuingronden uit, schilderachtig afgewisseld, nu eens door eene groep boomen dan door kloven, in welke het water voortmurmelde als in eene beek. Hier groote rijstvelden, met groepen palmboomen, welke reuzen geleken, zamenzwerende in de duisternis. Dáár uitgestrekte vlakten met bloemen, die hare kelken sluiten als de starren te voorschijn komen, alsof zij des nachts rust genieten en sluimeren. Nergens een dak met een rookenden schoorsteen, nergens een vriendelijk raam, dat licht en leven verraadt, geen klokgebom, geen landbouwerslied, geen geraas van wielen, geen paarden-gehinnik, geen geloei van hoornvee - nergens een zweem van alle de kleine ontmoetingen, die in Europa, voor den nachtwandelaar schier bij elken voetstap dien hij verzet, aan de stilte iets aanlokkends geven en alle eentoonigheid verbannen.
Reeds had de kleine bende de helft van den afstand afgelegd, toen Graaf elona zijnen vriend toefluisterde:
- Ik heb een somber voorgevoel, Sir edward! Ik vrees, dat wij te laat komen.
- Wees volkomen gerust, - was het antwoord; - de Tughs handelen niet vóór middernacht.
- Zonder grootspraak, Sir edward! Ik ben verlangend deze Indiaansche diersoort van nabij te zien.
- Het is ook wel der moeite waard. Een nieuw ras, dat men nergens beschreven vindt noch bij saavers noch bij buffon.

{==193==} {>>pagina-aanduiding<<}

- Wat mag toch die monsters geteeld hebben, Sir edward?
- Dweepzucht en domheid hebben ze geteeld, en de staatkunde heeft ze gezoogd, Graaf elona! De aanvoerders weten zeer goed wat zij doen en wat zij willen. De gemeene hoop volgt blindelings. Zij moorden al wie in hunne magt valt, hij zij Europeër of Indiaan. Er zijn fakiers, die gelooven, dat zij het paradijs verdienen, wanneer zij een Europeër wurgen op het altaar van deëra of doerga. Wee dan ook hunne gevangenen; vooral wanneer het Engelschen zijn!
- Gij hangt er een vrij zwart tafereel van op, Sir edward!
- Ik blijf altijd nog beneden de werkelijkheid, Graaf elona! Nadat ik de Tughs heb leeren kennen, beschouw ik den Hamlet en den Othello als voor kinderen geschreven. Al wat onze groote william (⋆) ooit huiveringwekkends heeft geschilderd is maar beuzelwerk bij de ontmoetingen hier. Het leven wordt dan ook eentoonig en vervelend, als men eenmaal een poos met de Tughs heeft omgesprongen. - Gij kent mijn braven nizam? Toen hij met mij in Londen was dacht ik, dat hij sterven zou aan de spleen, enkel en alleen omdat de Tughs aan zijn geluk ontbraken. Zoodra wij te Hyderabad aankwamen, benoemde hij zich-zelf tot hunnen inspekteur. Nu sluipt hij door bosschen en bergen om te vernemen, hoe de zaken staan, en vindt hij iets der moeite waardig, dan brengt hij mij of den Kolonel berigt en oogenblikkelijk daarna is hij weder verdwenen. Ik heb medelijden met nizam, tegen dat wij deze monsters geheel zullen hebben uitgeroeid, want dan zal hij wegkwijnen van verveling, vrees ik..... Wat hapert er toch aan uw paard, Graaf elona?
- Ik weet niet.... het dier is onrustig.... De cobra-capello-slangen zijn op dit uur in de weer, is het niet? misschien....
- Maar mijn paard begint ook zulke vreemde spron-
{==194==} {>>pagina-aanduiding<<}
gen te maken.... Ha, ik begrijp het al - de paarden zijn schichtig voor dat plokje boomen, daar ginds..... Een uitmuntend bosschaadje, met eene heerlijke waterbron.... Eenige dagen geleden heeft nizam daar een fakier gezien, die aan een boom om eene aalmoes vroeg.
- Aan een boom? Was hij dan gek?
- Integendeel! Dat behoort tot de listen der Tughs om ons te bespieden; want wij zijn hier nog maar een half uur gaans van Nerbudda.... Gelukkig is nizam de man niet, die zich verschalken laat.
- Durven dan de Tughs zoo nabij Nerbudda zich vertoonen?
- Ja, maar niet bij troepen; dat niet. Een enkele fakier, een gewaande landman of zoo iets, altijd alleen en vermomd! Nu, wij doen slechts alsof wij er geen erg in hebben. Wat kunnen wij ook tegen een enkel man aanvangen? Wij doen alsof wij hem niet zien; want wij moeten ons zeer in acht nemen, of men beschuldigt ons in Engeland van wreedheid, op den koop toe. Er is in Londen een philanthropisch genootschap, dat onze daden met Argus-oogen bespiedt. Worden er Engelschen van kant gemaakt, zoo iets vindt dat genootschap zeer natuurlijk en zegt er ‘amen’ op: want die zijn immers hier, om er het leven bij in te schieten! Maar veroerloven wij ons een enkelen Tugh op te hangen, dat is eene zaak van gewigt: het genootschap trekt zich het lot van dien ongelukkigen Tugh aan, geeft eene aandoenlijke lijkrede over het slagtoffer in druk, en wijdt ons sans façon aan de verachting der Indische nakomelingschap. Gij begrijpt dus, dat wij aanmerkelijk zijn gekortwiekt; onze handen zijn, als ware het gebonden. Maar dit belet toch niet, dat wij, als het spionneren voortduurt, ons zullen veroorloven die gewaande fakiers en landlieden te doen verhuizen naar eene andere wereld.
Terwijl Sir edward deze laatste woorden uitsprak verrees er, op een tiental schreden afstands, vóór hen, op zij van den weg eene lange, wanstaltige menschelijke gedaante, die zich midden op den weg plaatste en een

{==195==} {>>pagina-aanduiding<<}
paar ongeëvenredigd lange armen zonderling in beweging bragt, als waren het twee wieken van een windmolen.
De soldaten maakten halt.
- Daar hebben wij hem levensgroot. - sprak Sir edward met zijne onveranderlijke koelbloedigheid. - Dat is nu de fakier, die den boomen om eene aalmoes vraagt.
En daarop de stem verheffende, riep hij in het Indiaansch:
- Sahib fakier! (⋆) wilt gij wel de vriendelijkheid hebben een weinigje plaats te maken, opdat wij voorbij kunnen?
Het hoofd van den fakier bewoog zich, als stond het op eene draaispil, en met zijne lange, magere armen beschreef hij allerhande cirkels; maar hij antwoordde geen syllabe.
- Ik raad u, op zij te gaan, - riep Sir edward; - want als ik het voor den derden keer vragen moet, dan doe ik 't met de pistool.
- Zouden wij hem niet gevangen nemen? - fluisterde Graaf elona.
- Gij kent hen niet, Graaf! - sprak edward; - zij loopen sneller dan de beste hazewind. Er is maar één ding dat hen kan inhalen, en dat zit in dezen loop.
- Wat kan hij er meê in den zin hebben, ons den weg te versperren?
- Niets, en veel. Hij staat ons nu te verwenschen, en dat genoegen gun ik hem gaarne, als hij het maar niet zoo lang maakt..... Waarde Sahib fakier! ga nu op zijde!
- Neen.
- Wilt gij ons wurgen?
- Ja.
- Hij is ten minste openhartig.
Dit zeggende loste Sir edward eene pistool, en de fakier stortte zielloos neêr. Maar op hetzelfde oogenblik

{==196==} {>>pagina-aanduiding<<}
verrezen honderd zulke zwarte schimmen aan weêrszijden van den weg.
- Elk doe zijn pligt! - riep edward; en het onverwachte moordtooneel begon.
Het kleine aantal was in een oogenblik door de bende Indische bandieten omsingeld. De soldaten, ofschoon slechts met klingen en pistolen gewapend, verweerden zich met wanhopigen moed. Graaf elona brandde viermaal los, bij het vierde schot echter werd zijn arm gegrepen door eene vijandelijke hand, en dit veroorzaakte dat de kogel het hoofd trof van zijn eigen paard. De onverschrokken ruiter wendde alles aan om het gewonde dier, dat onder hem begon te wankelen, op de been te houden. Sir edward had insgelijks al zijne schoten gelost en nu eene dubbele worsteling te bestaan, namelijk met de Tughs en met zijn paard, dat uit vrees allen mogelijken wederstand bood tegen de prikkeling der sporen. Voorover gebogen op den hals van zijn ros, hield Sir edward in elke hand eene zadel-pistool bij den tromp, en sloeg met de beide kolven rondom zich als met twee koperen knodsen, die, waar zij troffen, bedwelming bragten of den dood. Plotseling klonk er een kreet, die hem door merg en gebeente ging: - Help, edward! sta mij bij! - gilde Graaf elona, die van alle kanten door de Tughs werd aangegrepen. Edward's sporen reten de zijden open van zijn paard, met zijne tanden greep hij het dier in de manen, en trachtte het aldus te dwingen om elona te hulp te snellen; maar naauwelijks had het weêrspannige ros eenige sprongen voorwaarts gemaakt, of het sidderde bij den aanblik van elona's bezweken viervoeter, en, zich toen met een vervaarlijken sprong omkeerende, snorde het gelijk een pijl van den boog en gezweept door angst, over diepten en hoogten weg, zonder dat het den ruiter mogelijk was het dier in zijne vaart te bedwingen.
Drie Engelschen waren op de plaats gewurgd; Graaf elona, en de overige manschappen werden aan handen en voeten gebonden en, als slagtoffers voor eene te hou-
{==197==} {>>pagina-aanduiding<<}
den offerande, op de schouders hunner beulen, met eene onbegrijpelijke snelheid weggevoerd.
De geheele schermutseling, met al hare afgrijselijke en beklagenswaardige bijzonderheden, had ten hoogsten een tiental minuten geduurd.
Toen het paard van edward eindelijk, uitgeput door zulk een hevigen aanval van waanzin, als levenloos ter aarde stortte, bevond de ruiter zich in een nieuw gevaar. Het was hem ten eenenmale onmogelijk, na zulk eene onstuimige vaart te berekenen, hoeveel afstands er was afgelegd, en hij stond in eene hem geheel en al onbekende streek: - een woest oord, waar geen ander spoor was dan in de voetstappen van zijn eigen ros. Aan den horizon van deze dorre, schier onafzienbare vlakte stiet zijn oog op rotsgevaarten en hier en daar op eene groep boomen; maar eenig kenteeken om hem de rigting aan te wijzen naar Roedja vond hij nergens.
De reden, die hem noopte naar Roedja terug te keeren in plaats van zich naar Nerbudda te spoeden, zullen wij aanstonds ontdekken. En wij willen niet stilstaan bij al de overwegingen van Sir edward, hoe hij het regte spoor zou vinden; genoeg zij 't, dat hij, na een talloos tal van hinderpalen overwonnen en na twee rivieren overgezwommen te zijn, eindelijk, ongeveer drie uren na zijn vertrek van Roedja, dat dorp weder bereikte.
Door de afwezigheid van Kapitein moss, die op dat oogenblik de wacht had te Nerbudda, stond de bezetting van Roedja onder de bevelen van Luitenant stephenson. Naar dezen spoedde Sir edward zich dus heen, zoodra het hem gelukt was, zich te doen herkennen door de soldaten, die aan den zuidelijken ingang van het dorp op post stonden, en die hem oogenblikkelijk na de herkenning doorlieten, ofschoon de rampzalige toestand, waarin zijne kleederen zich bevonden, niet weinig gemompel veroorzaakte onder de soldaten, die, hoewel Sir edward geen woord er van uitliet, zeer wel begrepen, dat er iets vreeselijks gebeurd moest zijn, en zij

{==198==} {>>pagina-aanduiding<<}
met dubbele waakzaamheid op hunne hoede dienden te wezen.
- Luitenant stephenson! - waren edward's eerste woorden; - gij herkent mij?
- Ja, Sir edward! - was het antwoord, - gij waart bij ons, toen wij met de Tughs van soeniacy zijn slaags geweest.
- Hebt gij twee honderd man beschikbaar?
- Ja, Sir edward!
- En blijft de bezetting dan sterk genoeg, om het dorp te verdedigen?
- Zeer zeker, Sir edward! - antwoordde de Luitenant.
Nu verhaalde Sir edward de noodlottige ontmoeting bij de waterbron, en besloot aldus:
- Als 't niet mij-zelven gebeurd ware, zou ik 't niet kunnen gelooven, dat zoo kort na zonsondergang en zoo digt bij Nerbudda, de Tughs een aanval hebben gedaan. Dat is geheel en al in strijd met hunne gewone taktiek, en ik vermoed, om die reden, dat onze krijgsmakkers niet zijn vermoord, maar gevangen genomen, om tot eene afschuwelijke offerande te dienen. In enkele gevallen, wurgen de Tughs niet op staanden voet - zij hebben van tijd tot tijd bloedschulden te betalen aan hunne afgoden. Dit zal, waarschijnlijk ook thans het geval zijn. Daarom moeten wij, zonder een oogenblik te verliezen, onzen dapperen te hulp snellen, eer het te laat is.
- Uw verlangen is billijk, Sir edward! Al ware hun lot reeds beslist, zelfs dan gebieden ons pligt en eer, om hunne lijken te heroveren, en die met eere te begraven. De groote vraag is slechts: kent gij het schuilnest der monsters? Welken weg moeten onze soldaten nemen?
- Die vraag heb ik voorzien, Luitenant stephenson! Als ik die niet voorzien had, bevond ik mij niet hier. Maar ik verzeker u dat ik, in de worsteling, verscheidene gezigten herkend heb: het waren dezelfde Tughs van vóór drie nachten; het waren de volgelingen van

{==199==} {>>pagina-aanduiding<<}
soeniacy. Misschien liggen zij in de omstreken van Nerbudda op den loer, om hunnen slag te slaan. Waar zit soeniacy?
- In het hok, naast de woning van Kapitein moss.
- Wilt gij de zaak overlaten aan mij, Luitenant stephenson? Ik geef u mijne eer ten pand, dat Kolonel douglas wat ik doe zal goedkeuren; ik sta er u borg voor, des noods met mijn hoofd.
- Uw woord is mij genoeg, Sir edward! Ik ken het vertrouwen, dat de Kolonel in u stelt; uwe bevelen zullen worden gehoorzaamd.
- Dan zullen wij den fakier uit zijne gevangenschap ontslaan.
- Zeer wel, Sir edward!
- En dan vertrek ik dadelijk naar Nerbudda; want de Kolonel verwacht mij. Ik moet dáár zijn, wijl ook Nerbudda ieder oogenblik kan worden aangetast. - Gij hebt toch wel een goed paard voor mij?
- Zeker, Sir edward!
- Een paard dat de Tughs reeds gezien heeft?
- Dat hen ruikt op eene mijl afstands, en niet bang voor hen is, al zijn ze nabij.
- Bravo! Nu gaan wij den fakier opzoeken!
Terwijl Sir edward zich met Luitenant stephenson naar den kerker van soeniacy begeeft, zijn wij verpligt den lezer te verzoeken, zich met ons te verplaatsen in het worstelperk bij de ons reeds bekende waterbron.
Een oogenblik, nadat Sir edward tegen wil en dank door zijn onstuimig ros uit de handen der Tughs werd gered - want gered is hier het woord - was het noodlottige pleit beslecht, en het tiental dapperen, waaronder Graaf elona, overmand.
Langs wegen, bij niemand bekend dan bij hen alleen, voerden de Indische wurgers hunne gevangenen naar de bergketen, welke zich achter het dorp Roedja uitstrekt, verder dan het oog kan reiken. Toen Graaf elona en zijne negen ongelukkige lotgenooten zich aan handen en voeten zagen binden door hunne woeste overwinnaars, die altijd gewoon zijn te wurgen op de plaats-zelve,

{==200==} {>>pagina-aanduiding<<}
begrepen zij, dat het fanatismus der Tughs hun een paar uren levens spaarde voor eenen anderen dood, en dat de offer-beul hen wachtte aan het afgods-altaar van deëra.
In een woesten bergpas dient een wijd hol, symetriek uitgehouwen in den berg Serich, tot voorportaal van den tempel van Doemar-Leyna. Deze sombere spelonk is derwijze omringd door eene opeenhooping van rotsen, dat zelfs de Indianen, in deze streek geboren en opgegroeid, nooit in staat waren den regten weg derwaarts te vinden, zonder een van die fakier-pelgrims tot gids te nemen, welke het als een heiligen pligt beschouwen de oude, onderaardsche gewelven te bezoeken, waar hunne voorvaderen eenmaal de drieëenheid kwamen aanbidden der Hindo-godenleer. De Geschiedenis zwijgt nopens den tijd, waarop die tempelgewelven zijn ingewijd, en als men die verbazende gewrochten van bouwen beeldhouwkunst aanstaart, dan vraagt men zich-zelven af, hoeveel geslachten er wel zijn noodig geweest om de ingewanden der aarde aldus te bewerken, en hoeveel eeuwen er wel voorbij zijn gegaan, eer die ontelbare kolommen en reusachtige monsters daar stonden, gelijk men er die nu aanschouwt; en dan voelt men zich geneigd om te gelooven, dat zestig eeuwen niet toereikend geweest kunnen zijn voor zulk eenen arbeid, maar dat onze aarde door Gods handen zóó is geschapen met al die onbegrijpelijke gewrochten der bouwkunst, opdat het verstand der oudheidvorschers stil zou staan, en de wijsheid der menschen stuiten zou op een handtastelijk maar onoplosbaar raadsel.
De tempel van Doemar-Leyna is geen meesterstuk van bevalligen en tevens hechten bouwtrant, zoo als die van Boro-Bodor op Java. De steen, bestemd om door helder zonnelicht en een blaauwen hemel te worden bestraald, is door den Indischen bouwmeester bevallig en smaakvol uitgehouwen - de onderaardsche beitelprodukten daarentegen dragen allen het kenmerk, als waren ze zoo vele afbeeldsels van vervaarlijke droomgezigten. De beeldhouwer, die de ingewanden van Doemar-Leyna heeft

{==201==} {>>pagina-aanduiding<<}
omgeploegd, heeft er het aanzijn geschonken aan huiveringwekkende arabesken, als om in het hart van dit gebergte de nukken te verzinnelijken, welke den boozen geest myhassor worden toegedicht. Hij heeft zich bevlijtigd, hier een talloos tal van zinnebeeldige dieren te scheppen, die hij laat kruipen en kronkelen als zoo veel levende voetstukken onder de ontelbare pilaren, of wier monsterachtige koppen hij laat reiken tot boven aan het verwulfsel. Al de booze geesten uit de Indische veelgodenleer schijnen hier in dwergen- en in reuzen-gestalten met grimmige drakenkoppen, en in hunne klaauwen gewapend met bijlen en dolken, uit de rotswanden te voorschijn te treden. Wanneer deze tempel, bij eenige feestviering, door de fakiers verordend, verlicht wordt met Bengaalsche vlammen, en de afgodendienaars, nog veel afzigtelijker dan hunne afzigtelijke goden, rondwemelen in dezen doolhof van kolommen en pilaren, dan is het, alsof al de demon-beelden, die stieren- en leeuwen- en oliefantskoppen, en de reusachtige bas-relief-groepen zich in het onbestemde, groenkleurige flikkerlicht heen en weêr bewegen, en alsof de echo's, die door de ingewanden van den berg weêrgalmen, slechts een jubelend geloei en gebrul terugkaatsen, waarmede dat heirleger van monsters blijken van goedkeuring schenkt aan hunne even monsterachtig uitziende aanbidders.
In eene geheel achterwaarts gelegene nis van dit sombere bouw-gewrocht, hielden de Tughs hunne beraadslagingen; en dáár werden, als in het Sanctum Sanctorum, de geheimste mysteriën van hunne afgodsdienst verrigt. Het wanstaltige beeld van deëra is daar op een lijmachtig rotsblok geplaatst. Aan weêrszijden van het altaar ontwaart men, als in schemering gehuld, eene bas-relief-groep met kolossale beelden: de eene stelt de worsteling voor van doerga met myhassor, de andere verbeeldt de straf van den schaker van sita, waarvan wij reeds meermalen gewag hebben gemaakt. Twee lampen, met ongezuiverd smeer brandend gehouden, verspreiden in dit gewelf een somber schemerschijnsel

{==202==} {>>pagina-aanduiding<<}
en een walgelijken reuk; men zou wanen, dat ze altoos op het punt zijn van uit te gaan en overwonnen te worden door de duisternis en walm, die hen omringen; en de flaauwe lichtschaduwen, welke zij van zich werpen, zijn veel huiveringwekkender dan de stikdonkerste nacht. Het onophoudelijk gemurmel van onzigtbaar water, en eenige plantgewassen, wier halmen en twijgen gestadig in beweging worden gehouden door de trekking der lucht, en ook door heirlegers van insekten en vogelen - zie daar alles wat u herinnert, dat eene natuur u omringt die leeft: zonder dat zoudt ge u verbeelden, hier in het rijk der dooden te dwalen.
Naar dien onderaardschen tempel waren de Tughs met hunne gevangenen op weg; terwijl Sir edward zich met Luitenant stephenson naar de gevangenis begaf van den fakier soeniacy. Op bevel van Sir edward grepen vier soldaten den fakier aan en bragten hem, met de armen op den rug gebonden, naar een boschje, dat bezuiden Roedja ligt. De geweren werden geladen voor zijne oogen, en de ellendeling, die nu begreep dat het beslissende oogenblik voor hem op handen was, legde geenszins den moed aan den dag, welke anders, naar men beweert, in zulke gevallen het kenmerk is der fakiers. Eene krampachtige siddering liep over al zijne leden, en met neêrgeslagen blik stond hij daar als verplet en wezenloos.
Sir edward, door wien deze zaak op zijne verantwoordelijkheid behandeld werd, had Luitenant stephenson om den vlugsten zijner cipayers gevraagd. Deze snellooper stond, voorzien van de noodige bevelen, achter een der boomen verscholen, bij welke de toebereidselen werden gemaakt voor de ter dood brenging van soeniacy.
De soldaten plaatsten zich op zulk een korten afstand van den fakier, dat de trompen der geweren bijna tegen zijn gelaat aankwamen, toen zij aanlegden om vuur te geven.
Maar nu trad Sir edward toe, gevolgd door Luitenant stephenson en eenige andere Officieren. Hij deed de

{==203==} {>>pagina-aanduiding<<}
geweeren schouderen, en zich toen tot den fakier wendende, zeide hij:
- Uwe landslieden hebben uwen dood begeerd; maar de Engelschen, die menschlievend zijn, schenken u het leven. Ik zal uwe boeijen losmaken, en stel u in vrijheid.
Zulk eene verrassing is wel in staat het meest woeste hart te verteederen. De fakier liet een langgerekten kreet van blijdschap hooren, terwijl de touwen, waarmede hij gebonden was, werden geslaakt.
- Ga heen, - zeide edward, - en leer uwe broeders en volgelingen, voortaan menschlievend te zijn gelijk wij!
De fakier sloeg de oogen naar de sterren omhoog en verdween toen, zoo haastig hij kon in de rigting naar het gebergte.
De cipayer volgde hem op eenen kleinen afstand, zonder hem uit het oog te verliezen.
- Dit is alles wat wij, menschelijker wijze, voor den armen Graaf elona en zijne medegevangenen kunnen doen, - sprak Sir edward, terwijl hij met haastigen tred terugkeerde naar het dorp, om zich te verkleeden, en dan te paard te springen. - Gij begrijpt wel, Luitenant! dat deze maatregel een tweeledig doel heeft. Als Graaf elona nog leeft is het niet onwaarschijnlijk, dat soeniacy hem op vrije voeten doet stellen; maar in elk geval zal de cipayer, die hem volgt, ontdekken waar de Tughs hun hoofdkwartier houden; en zoo ras gij dit weet, gaat gij met uwe dapperen derwaarts, om te handelen.
- Ik bewonder u doorzigt, - antwoordde de Luitenant. - Al wat er te doen was hebt gij gedaan.
- Het verdere moeten wij overlaten aan de Voorzienigheid.
Eenige minuten later rende de onvermoeide Sir edward weder den weg op naar Nerbudda. Toen hij op de plaats kwam der noodlottige worsteling, deed hij, zonder den teugel te korten, een plegtigen lijkgroet aan de dooden en aan Graaf elona, door de lucht weêrgalmen. Doch

{==204==} {>>pagina-aanduiding<<}
ditmaal, zoo er nog Tughs aanwezig waren, rigtten zij zich niet omhoog. Zonder eenige ontmoeting gehad te hebben kwam Sir edward nog vóór middernacht te Nerbudda aan.
De Nabob, diens dochter arinda, Gravin octavia en amalia hare nicht hadden geen het minste vermoeden, dat er in den loop van dezen avond zulke ontzettende dingen gebeurd waren, evenmin als zij kennis droegen van de overrompeling, waarmede Nerbudda bedreigd werd. Zij zaten met Kolonel douglas aan den avonddisch toen Sir edward binnentrad. Eene reden voor deze onverwachte terugkomst was gemakkelijk uit de de lucht gegrepen; doch toen amalia, met de ongerustheid der liefde, vroeg hoe het kwam, dat Graaf elona niet medegekomen was, toen kon Sir edward niet beletten, dat een wolkje van weemoed over zijn gelaat vloog. Maar dat duurde naauwelijks eene sekonde. Altijd gewapend met eene ongeloofelijke zelfbeheersching, wist hij de lieve schoone met weinig woorden gerust te stellen, en onder de aangename scherts en de ongekunsteld vrolijke gesprekken, waaraan hij gedurende den maaltijd deel nam, was wel niemand in staat aan zijn opgeruimd gelaat te zien, welk een somber floers van rouw zijne mannelijk vaste, maar toch zoo gevoelige ziel omhulde. Alleen Kolonel douglas werd door die schijnbare kalmte niet misleid; hoezeer hij, even als Sir edward, met de meest mogelijke opgeruimdheid in zijn blik, het gesprek op den natuurlijksten, onbezorgdsten toon ter wereld levendig hield, brandde hij toch van verlangen om met zijnen vriend alleen te zijn, en de bijzonderheden te vernemen van de noodlottige ontmoeting, welke hem reeds geen geheim meer was.
- God! God! welk een nacht! - zuchtte Sir edward eindelijk, nadat eerst de vrouwen en daarna ook de Nabob zich ter rust hadden begeven.
- Ik weet alles! - antwoordde douglas, insgelijks smartelijk zuchtende.
- Gij weet nog niets, Kolonel!
- Ik weet dat gij, bij de waterbron in eene hinder-
{==205==} {>>pagina-aanduiding<<}
laag gevallen zijt, Sir edward! Kapitein moss heeft verscheiden pistoolschoten hooren lossen; maar dat schieten heeft slechts vier of vijf minuten geduurd. Oogenblikkelijk zijn honderd man derwaarts gesneld, doch zij vonden slechts een twintigtal lijken. Engelschen en Tughs zijn dadelijk weggeruimd en begraven - morgen vindt niemand er een spoor van het gebeurde.
- Maar het voornaamste weet gij nog niet, - hervatte Sir edward. - Ik heb maar vijf minuten noodig om u mede te deelen, wat er al geschieden kan in drie korte uren tijds.
De Kolonel luisterde naar het verhaal met eene aandoening, welke ligt te begrijpen valt; en toen het geeindigd was, stonden in beider oogen een paar groote tranen.
- Arme elona! - zuchtte douglas.
- Als mijn list met den fakier soeniacy gelukt, - hernam Sir edward, - dan is er nog hoop!
- Vlei u daar niet mede.... Nogtans, wat gij gedaan hebt is goed, edward! Ik zou, in uwe plaats, hetzelfde hebben gedaan.
En bijna overtuigd, dat het nu dezen nacht niet tot een aanval op Nerbudda zou komen, begaven zij zich ter ruste; doch het beeld van Graaf elona belette den slaap hun de oogleden te sluiten.

Intusschen hadden de Tughs, met hunne fakiers aan het hoofd, den tempel van Doemar-Leyna bereikt, waar de gevangenen van hunne boeijen ontdaan werden, om niet in eene houding, deëra onwaardig, aan deze godin als offeranden te worden aangeboden.
Daar stonden zij, de gevangenen, met opgeheven hoofde, en met die uitdrukking van onverschrokken moed in den blik, voor welke de beul beschaamd de oogen nederslaat. Met de armen kruiselings over de ontbloote borst geslagen, onderscheidde zich Graaf elona, zelfs nu nog, te midden van zijne lotgenooten door den verachtenden trots, waarmeê hij de onmenschen aanzag,

{==206==} {>>pagina-aanduiding<<}
en door de mannelijke vastberadenheid, waarmede hij den dood verbeidde. Hem ziende, zou men gezegd hebben, dat hij een kunstkenner ware, die, met zijne gidsen in den tempel van Doemar-Leyna zijne schatting van bewondering kwam betalen aan deze grootsche gewrochten eener gedrochtelijke bouwkunst. De houding van den jongeling drukte geen andere gedachte uit, dan deze: eer ik sterf verheug ik mij toch dit gezien te hebben!
Nu hieven de woeste Indianen hunnen lofzang aan ter eere van de godin deëra, op eene klagende, eentoonige wijs, zoo als dat de hoofdtrek is van alle Oostersche eerediensten. Aan het einde van elk vers wierpen de fakiers zich met het aangezigt voor het wanstaltige afgodsbeeld ter aarde, en zich vervolgens weder oprigtende, verried hunne honding zulk eene mate van geestvervoering, dat al hunne leeken het er voor moesten houden, dat ze reeds een voorsmaak hadden van de gelukzaligheid, welke hun eenmaal, volgens hun wangeloof, in den hemelschen lusthof van Mandana verbeidt.
Zoodra de lofzang geëindigd was, maakten twee der beulen zich van een der gevangenen meester, en leidden hem tot aan den voet van het altaar der godin. Het was een jongeling van even twintig jaren, met krullende blonde haarlokken rondom een bevallig gelaat, welks frischheid levendig afstak bij de bleekgele, beenderig scherpe, afzigtelijke kaken der offerpriesters. Zonder door een oogenblik weifelens zijne heldenziel te verloochenen, stak hij het hoofd in den zijden strik, die om zijnen hals werd gesnoerd. Elk der offeraars drukte met de eene hand op des jongelings schouder; de andere hand, waarin zij het einde van den strik hielden, trokken zij nu, met duivelenvreugd in de oogen, tot zich, en - met een doffen slag stortte het zielloos overschot van den eersten gewurgde ter aarde.
Nu hieven de Priesters de oogen omhoog naar de vreeselijke goden der bas-reliefs, als om een teeken van goedkeuring te ontdekken op hunne steenen aangezigten; want de fabel, welke de gewijde historie dezer vrome

{==207==} {>>pagina-aanduiding<<}
Indianen is, verzekert zelfs, dat het beeld van indra eens van deszelfs voetstuk is afgestegen, om den roemrijken bouwmeester der tempels van ellora te gemoet te gaan met een zegenenden groet.
Toen de andere gevangenen hunnen krijgsmakker zagen wurgen, besloten zij die beulen en die Priesters en die horde onmenschelijke toeschouwers te beschamen, door tot den einde toe mannelijk fier te blijven; bovendien gevoelden zij ook, dat zij hun vaderland eene gewigtige dienst zouden bewijzen, door onverschrokken en met waardigheid den dood in te gaan: dit toch kon niet missen een zedelijken invloed te weeg te brengen, gunstig voor de gansche armee; immers door zóó te sterven, riepen zij als 't ware hunnen vijanden toe: ‘beeft ellendigen! want gelijk wij zijn, zijn al onze makkers - wij verachten den dood!’
Inderdaad een grootsch denkbeeld.... doch hetwelk hier geen doel trof; daar de dweepers, die hen ter dood bragten, volgaarne zelf den laatsten droppel bloeds zouden vergieten, indien het slechts geschieden kon op het lijk van den laatsten overwonnen Engelschman.
Het afmaken der gevangenen werd met eene plegtstatige traagheid volvoerd. Het was alsof de Priesters het wreedaardig genot der plegtigheid zoo veel mogelijk zochten te rekken: was er een slagtoffer gevallen, dan toefden zij eene geruime poos, eer de handen aan een volgenden werden geslagen, om, zoo doende, aan de geheele armee der Tughs, die over de gebergten verspreid was, gelegenheid te geven althans ook nog een gedeelte van het moordfeest bij te wonen. Elk oogenblik kwamen er dan ook nieuwe benden in den tempel van Doemar-Leyna aan, en gleden gelijk helsche schimmen zoo veel mogelijk voorwaarts, tusschen de kolommen van dit onmetelijk verwulfsel; zij, die veel te laat kwamen om zich eenen weg te banen door de zaamgepakte menigte, en dus niets van het altaar en de offerande konden zien, klauterden tegen de pilaren op en klemden zich vast aan het loofwerk; hunne gedrochtelijke aangezigten onder de onbewegelijke koppen scharende der

{==208==} {>>pagina-aanduiding<<}
sphinxen en buffels en tijgers. Het flaauwe flikkerlicht der lampen dwaalde langs de verwulfsels, en gaf een helschen gloed aan die honderdtallen oogen der woeste Indianen, die zich met ongeloofelijke inspanning vastklemden, aan de kolossale arabesken der gewelfbogen, om, hangende tusschen hemel en aarde, den aanblik te genieten van het offer-tooneel.
Reeds waren negen der gevangenen omgebragt, en hunne lijken, uitgestrekt aan den voet van het altaar, vormden als 't ware een pedestal voor het afgodsbeeld. Nu kwam de beurt aan Graaf elona, dien de Priesters tot het laatst hadden bewaard, omdat zij wel begrepen, dat dit geen gewone gevangene was. - In overeenstemming met den rang, welken zij hem toeschreven, zou ook de foltering, die hem van het leven moest berooven, langer van duur, smartelijker, verschrikkelijker zijn.
De heldhaftige jongeling trad voorwaarts uit de duisternis die hem omringde, en naderde het door de lampen beschenen altaar. om te sterven.
Drie malen raapte hij eene hand vol aarde van den grond, en strooide die over de negen lijken, daarbij den eenig waren God biddende, hem genadiglijk nabij te wezen in de ure des doods.
Toen sloeg hij de armen kruiselings over de borst, en gaf, met een heldenblik, zijnen beulen te kennen, dat hij gereed was.
Het schijnsel der lampen, dat regt op zijn gelaat viel, verried in zijne wezenstrekken geene andere gewaarwordingen dan: medelijden met zijne medgezellen, die hem waren voorgegaan naar de eeuwigheid, en een hoopvol vertrouwen op de barmhartigheid des Algoeden.
De handen der offer-priesters raakten zijne schouderen aan, en - hij huiverde niet!
Eensklaps weêrgalmen de gewelven van een afgrijzen wekkend gesis, dat zich uit de bas-reliefs van den schaker van sita doet hooren; het is alsof de standbeelden der Indische afgoden zich bewegen; duidelijk zien eenige aanwezigen, hoe een der beelden de oogen opent

{==209==} {>>pagina-aanduiding<<}
en een blik in het rond werpt; zij zien ook hoe dat beeld de armen uitstrekt naar de beide offer-priesters; zijne lippen bewegen zich, en eene stem, forsch als het geluid van den donder, doet deze woorden hooren:
- Priesters van siva, kinderen van den Leeuwe Gods! Dienaren van myhassor, het is genoeg! Dit laatste offer behoort aan den god soepramany-samy, den tweeden zoon van siva, die een geruimen tijd dezen tempel heeft bewoond in de gedaante eener slang. Verwijdert u allen, en laat dezen ongeloovige levend achter - de slang ananta eischt zijn bloed en zijn vleesch. Verwijdert u, kinderen van den Leeuwe Gods, en keert morgen in dezen heiligen tempel weder, na den nacht te hebben doorgebragt in godsdienstige overpeinzingen en gebeden! Vertrekt!
Dit zeggende sloot het steenen beeld de oogen weêr digt, zijne armen vielen weêr stijf en strak langs zijne gestalte neder, en de geheele gedaante stond weêr even bewegingloos als al de andere beelden van het bas-relief.
De priesters, de fakiers, de offeraars, de gemeene Indianen - allen zagen en hoorden dit wonder, zoo dikwerf vermeld in hunne geschiedenis, en allen wierpen zich met het aangezigt ter aarde. Elona alleen bleef staan, met de oogen op de beelden van het basrelief gerigt; niet wetende wat te moeten denken van dit wonder, en in de hoop, dat zijn scherpe blik in staat zou zijn hem te doen uitvorschen, wat hij er van te gelooven had.... Doch het kolossale beeldhouwwerk verried hem niets van het geheim.
Langzaam verwijderde zich de schare, voorafgegaan door de offeraars en de priesters. - Door eene heilige vreeze bevangen, zochten zij den uitgang des tempels met neêrgebogen hoofd en opgeheven handen, terwijl ze de mystieke woorden mompelden, waarmede de toorn van myhassor wordt verbeden.
Eindelijk was de tempel geheel ontruimd.
Elona, door eene hem onverklaarbare tusschenkomst den dood ontkomen, begreep dat er, in den wanhopigen toestand, in welken hij zich bevond, geen onvoorzigtig-
{==210==} {>>pagina-aanduiding<<}
heid mogelijk was, en dat hij elk denkbaar middel behoorde aan te grijpen, om zich, onder den bijstand der Voorzienigheid, aan het gevaar dat hem omzweefde te onttrekken. De wurgstrik der Tughs lag aan zijne voeten; maar de aanblik van de negen lijken die vóór hem waren gevallen, en de granietzuilen en bergwanden, die hem omringden, maakten een indruk op hem als ware hij levend hier begraven. Hij moest dus trachten uit dezen onderaardschen doolhof te komen. Maar eer hij die poging aanving, wilde hij nog voor de laatste maal zijn oog laten gaan over dat bas-relief, en vooral van nabij dat standbeeld beschouwen, waaraan hij zijne voorloopige redding had te danken. Roerloos en met geslotene oogleden stond het thans dáár; en toch - zoo even had hij het zich in de vreemdslachtigste bogten zien wringen, terwijl het als bliksems uit de oogen schoot op de afgodspriesters van deëra.
Hij deed drie schreden voorwaarts.
- Hoe, - sprak hij bij zich-zelven, terwijl hij weder stil bleef staan, - is dit geene vreeselijke begoocheling? Ben ik krankzinnig? Of is alles wat men nopens de Indische toovenaars verhaalt waarheid?
Inmiddels had het standbeeld weder de oogen geopend, en nu wenkte het hem met de hand dat hij naderen moest. Een oogenblik daarna klonk er eene zachte, bijna fluisterende stem van de steenen lippen, en zeide:
- Graaf elona! doe de beide lampen uit.
Elona stond als van den donder getroffen, en gehoorzaamde niet.
- Doe de beide lampen uit, Graaf elona! - klonk het andermaal uit den mond van het beeld.
Elona maakte deze natuurlijke, vlugtige overweging: Zelfs bij het schijnsel der lampen zal ik moeite hebben om den weg te vinden naar den uitgang van dezen doolhof; hoe zou het dan zijn in volstrekten nacht?
- Als gij zelf niets doen wilt om uw leven te redden, - sprak het beeld, - dan moet ik het doen.
Met deze woorden daalde het beeld af, en eene sekonde later heerschte in het gewelf de zwartste duis-
{==211==} {>>pagina-aanduiding<<}
ternis. Op het zelfde oogenblik voelde Graaf elona zich door eene gespierde hand bij den arm grijpen, en eene stem fluisterde hem toe:
- Laat u leiden en volg mij.
Elona gehoorzaamde, zonder een woord te spreken, ja, zonder adem te durven halen. - Al het gebeurde sedert een viertal uren had zulk een diepen indruk op hem gemaakt, dat hij er een oogenblik aan twijfelde of hij nog wel leefde: het was hem, als had de wurgstrik der offer-priesters ook hem den doodsnik afgeperst, en als had zich nu een demon van hem meester gemaakt om hem neder te slepen ter helle.
Zijn geheimzinnige leidsman doorliep den stikdonkeren doolhof met zulk een zekeren tred, en vermeed zoo zorgvuldig elke aanraking met dat talloos tal van pilaren en zuilen, dat elona met elke nieuwe schrede voorwaarts zijne verbazing voelde klimmen.
Eindelijk ontwaarde hij in de verte een naauwelijks merkbaar lichtpunt, dat van lieverlede grooter werd, en weldra vertoonden zich een aantal starren aan zijn oog, die als 't ware rondom de monding gezaaid stonden van den zwarten afgrond, waarin hij zich bevond.
- Blijf hier staan zonder u te verroeren, sprak zijn gids, - en wacht tot ik terugkom.
Met deze woorden snelde zijn leidsman naar den voorhof des tempels, met eene vlugheid, die voorzeker niemand aan een steenen beeld zou durven toeschrijven.
Elona, die naauwelijks meer wist of hij waakte of droomde, stond als wezenloos; want nu zag hij duidelijk, dat zijn geleider het zelfde standbeeld was uit het bas-relief; naarmate het verder kwam werd zijn tred behoedzamer, en toen het eindelijk den ingang des tempels bereikt had, staarde het links en regts in het rond; daarna trad het naar buiten, wierp nog een laatsten verkennenden blik in alle rigtingen om zich heen, en nu kwam het, snel gelijk de pijl van een boog, terug naar den gevangene.
Eenige oogenblikken later waren beiden den tempel uit, en bevonden zij zich op een boschrijken berg, waar

{==212==} {>>pagina-aanduiding<<}
zij vooreest niets meer van de Tughs hadden te vreezen.
- Laat ons hier een weinigje ademhalen, - sprak de geheimzinnige leidsman. - En zeg mij nu eens, Graaf elona! of gij mij nog niet herkend hebt?
- Neen, - antwoordde elona ten toppunt van verbazing, terwijl hij nog eens een naauwlettenden blik wierp op dit geheimzinnige wezen, dat nog altijd de kleur had van het bas-relief, en dus eer een steenen beeld geleek, door helsche toovermagt bezield, en bedeeld met beweging en spraak.
- Hoe! - hernam het beeld, met eene andere stem, - herkent gij mij volstrekt niet? Gij....
- Ja, nu herken ik u! - zeide elona, en drukte zijn leidsman met warmte de hand. - Gij zijt de trouwe nizam!.... Doch waarom de andere negen niet ook gered?
- Waarom?.... Als ik vooruit geweten had dat alles zoo goed zou gaan, dan had ik de beulen wel reeds dadelijk verdreven, maar ik was bang voor den uitslag. Ofschoon ik hen tamelijk van nabij ken, heb ik toch niet kunnen denken, dat zij nog even verblind zouden zijn als hunne voorvaderen in de dagen van aurengzeyb. Toen ik u herkende, toen ik u het altaar zag naderen, toen ik de beulen de hand zag slaan aan den edelen vriend van mijn edelen meester Sir edward, toen vergat ik, dat alles op het spel zou worden gezet, en ik waagde hetgeen ik gedaan heb.
- Maar door welk een wonder waart gij daar, nizam?
- Daar komen geene wonderen bij te pas: niets is natuurlijker: ik ben altijd daar in de oogenblikken des gevaars - en deze dagen gaan zwanger van groote gevaren, Graaf elona! Nerbudda wordt bedreigd. De Tughs zijn in den waan, dat al de Hoofd-officieren der Engelsche armee en de voornaamsten der Indische renegaten zich daar ophouden: en ik moet er u dan ook bij zeggen, dat in de laatste vijftien jaren nooit iets van aanbelang tegen hen ondernomen is, of het is uitgegaan van Nerbudda. Nu was ik op mijn post in het bas-re-
{==213==} {>>pagina-aanduiding<<}
lief, om de beraadslagingen, op dit uur gehouden, bij te wonen; en, als ik iets van aanbelang vernam, er kennis van te kunnen geven aan Sir edward of aan Kolonel douglas. Dan klim ik in een der boomen, welke Nerbudda omringen, en daar zing ik eene klagende melodij - hoe treuriger mijn lied is, des te grooter en dreigender is het gevaar!.... Welk een aanslag beramen zij? Welke strijdkrachten en krijgslisten zullen zij bezigen om Nerbudda te overrompelen? Ziedaar wat mij een raadsel is, en wat ik uitvorschen moet. Gisteren had de oude sing duizend mannen bijeengeroepen om een grooten slag te slaan; maar op het zelfde oogenblik gaf hij tegen-bevel. Weet gij waarom? Dit is een kinderachtig bijgeloof der Tughs: de oude sing had een haas zien loopen!
- Is dat een ongunstig teeken?
- Voor de Tughs, ja. Van de duizend man werden er toen maar honderd voor het gewone werk bestemd. Ik weet, dat Nerbudda te goed bewaakt wordt, om van zulk eene geringe magt iets te duchten te hebben, en vond het overbodig kennis te gaan geven van die order voor het gewone werk, waarvan ik de regte beteekenis niet weet, maar dat elken nacht wordt opgedragen aan eene bende van honderd man.
- Die bende zal het zijn geweest, die ons gevangen heeft genomen, op eenige geweerschoten afstands van Nerbudda.
- Is Sir edward er ook bij geweest?
- Ja, maar hij is het gelukkig ontkomen.
- Sir edward zou zich weten te redden, al ware hij door honderdduizend Tughs omsingeld!
- Sir edward heeft blijken gegeven van leeuwenmoed, nizam!....
- Dat kan mij niet verwonderen, Graaf elona!
- Sir edward moest ontkomen: zijn paard wilde het zoo. De onversaagde ruiter heeft mij in de handen der Tughs zien vallen, en met knieën en voeten, met handen en tanden heeft hij zijn paard als ware 't van den grond getild om mij te hulp te snellen. Met één opslag

{==214==} {>>pagina-aanduiding<<}
heb ik toen gezien, al wat een mensch bovenmenschelijks vermag. - Ik kom! Ik kom, elona! Houd u goed! - riep hij met een donderende stem. Maar mijn paard is dood onder mij neêrgezegen, en dat van Sir edward is derwijze door angst overmeesterd geworden, dat het, als in een vlaag van dolheid, de vlugt heeft genomen, zijn berijder tegen wil en dank wegvoerende..... en dat heeft Sir edward gered.
- Dan is alles gered, Graaf elona! Doch, waar zal ik u henen brengen, naar Nerbudda of naar Roedja?
- Mij dunkt, ik moest tot morgen ochtend in Roedja blijven....
- Dan zal ik u op dien weg helpen. Wij gaan hier links af, naar beneden langs den berg, om in de vlakte te komen; in twee uren tijds zult gij het dorp bereikt hebben. Volg mij op den voet, Graaf elona! Terwijl wij de rivier overzwemmen, spoel ik meteen mijn basrelief-kleur af. In mijne hut bij Roedja vinden wij kleedingstukken in overvloed.
En nu spoedden beiden zich voort.

Terwijl het hier boven beschreven ijzingwekkende tooneel plaats greep in de verwulfsels van Doemar-Leyna, waren de troepen van Roedja, onder aanvoering van Luitenant stephenson, in aantogt naar de schuilplaats der Tughs. De cipayer, die in last had den fakier soeniacy te volgen, had zich naar behooren van zijne taak gekweten. Aan eene uitgedroogde stroombedding genaderd, welke met vele kronkelingen en bogten opliep naar de kruin van den berg: in de duisternis gelijkende naar een diep voetpad, dat, door menschenhanden gegraven, naar de geheime roofspelonken van eene bende bandieten voerde. - Daar gekomen had de cipayer begrepen, dat het verder noodeloos zou zijn soeniacy te volgen, wijl dien weg stellig naar de andere zijde van den berg leidde, waar de schuilplaats der Tughs van zelf te vinden zou zijn: hij keerde dus met ongeloofelijke snelheid terug, en vond Luitenant stephenson met zijne dapperen in het bosch.
Vooraf gegaan door den cipayer, die tot gids diende, rukten de soldaten oogenblikkelijk voorwaarts. Toen zij aan die uitgedroogde stroombedding kwamen, hadden zij, ware het dag geweest, kunnen zien, hoe juist op dat oogenblik nizam met Graaf elona zich van den berg

{==215==} {>>pagina-aanduiding<<}
af naar de vlakte spoedde. Doch thans zagen of vermoedden zij niets daarvan. Onverschrokken wierpen zij zich in het breede ravijn, en volgden al deszelfs slingeringen opwaarts, totdat ze eindelijk den bergtop bereikten, waar zij zich omringd zagen door eene woeste natuur.
Nadat Luitenant stephenson halt gekommandeerd had, was het hem alsof hij het gedruisch van een waterval of van een krachtig bruisenden stroom hoorde; doch bij de dorheid van het natuurtooneel, dat hij, zoo veel de duisternis toeliet, rondom zich ontwaarde, verwierp hij dit denkbeeld schier even spoedig, als het bij hem was opgekomen. Nu de ooren spitsende meende hij duidelijk te onderscheiden, dat het een koorzang was van een aantal mannenstemmen, die waarschijnlijk in een onderaardsch hol in de nabijheid een loflied aanhieven ter eere van hunne goden. De oude gedienden, rondom hem, zagen hem aan en maakten eene beweging met het hoofd en met de hand, die duidelijk zeide: Hoort gij wel? dat zijn de Tughs!
De jongste en vlugste cipayers gingen, kruipend, op verkenning uit, om te ontdekken waar de vijand zich bevond, en hoe sterk hij was in getal. Niet lang dunrde het eer een hunner terugkwam, met gewigtige tijdingen. Hij had de Tughs gezien, en ten ruwste geteld. Ten getale van meer dan duizend stonden zij bijeen geschaard op een berg-plateau, dat aan alle kanten omringd was door steile rotswanden en afgronden; daar hieven zij bij tusschenpoozen hunne klagend-eentoonige gezangen aan, vermoedelijk om den bijstand hunner goden in te roepen voor de groote onderneming, reeds zoo lang door hen beraamd.
Luitenant stephenson had niet meer dan honderd-en-vijftig man bij zich; bovendien had hij het bevel om te marcheren niet ontvangen van den Kolonel-zelven: hij begreep alzoo, dat hij zich eene zware verantwoordelijkheid op den hals zou laden, indien hij de Tughs aanviel op een terrein, waar al de kansen in hun voordeel moesten staan, afgezien nog van hunne overgroote meerderheid in getal. Na rijp beraad kwam hij tot het besluit, voorloopig de stelling, welke hij had ingenomen, niet te verlaten, en zulks te minder, omdat men er partij van zou kunnen trekken, indien er meer troepen afgezonden wierden om de Tughs van eene andere zijde aan te tasten. Dierhalve zond hij drie verschillende boodschappers af naar Nerbudda, ten einde van Kolonel dou-
{==216==} {>>pagina-aanduiding<<}
glas regtstreeksche bevelen en versterking van troepen te vragen.
Toen de fakiers, de priesters, de offeraars en al hunne volgelingen den tempel van Doemar-Leyna hadden verlaten, gelijk het wonderbeeld uit het bas-relief hun gebood, hadden zij zich naar een schier ongenaakbaar plateau begeven, waar de oude singh, hun opperhoofd, zijnen zetel gevestigd hield in een kolossalen, uitgeholden boomstam. Terwijl ze daar stonden, de diepste stilte in acht nemende, uit eerbied voor het wonder, waarvan ze zoo even getuigen waren geweest, kwam eene nieuwe, in hunne waardeering insgelijks mirakuleuze verrassing, hun fanatismus ten top voeren, en de kroon zetten op de berekening van nizam's waagstuk. De fakier soeniacy namelijk, die de Tughs reeds beweend en in den rij geplaatst hadden van hunne martelaars en heiligen - de fakier soeniacy verscheen eensklaps in hun midden. De priesters zelven geloofden werkelijk en zij verkondigden het luide, dat de fakier als eene offerande geslagt was geworden door de Engelsche barbaren op het altaar van den God der Christenen. Als eene vergoeding hadden zij het noodig geacht eenige vijanden van hun geloof te offeren op het altaar van deëra. Toen zij nu den fakier terug zagen keeren in hun midden, lieten zij niet na dit voor te stellen als eene opstanding van den doode, waarmede hunne offerande binnen de gewelven van Doemar-Leyna werd beloond; en soeniacy liet hen allen in dien waan, daar dit niet weinig den eerbied voor zijn persoon moest verhoogen, en hij zoodoende niet in de verpligting kwam een enkel woord van loftuiting toe te zwaaijen aan de grootmoedigheid der Engelschen, die hij bleef haten even als voorheen, met al den haat, waartoe zijne zwarte ziel in staat was.
De liederen, welke de priesters en de Tughs aanhieven, waren dus dankpsalmen aan deëra; omdat zij den vermoorden heiligen fakier uit den doode had opgewekt en aan zijne geloovigen wedergegeven.
De drie boodschappers, door Luitenant stephenson naar Nerbudda gezonden, vertrokken een voor een en in verschillende rigtingen, even als men van belangrijke brieven triplicata overzendt: zoo doende toch kon hij bijna zeker zijn, dat er ten minste wel één de plaats der bestemming zou bereiken.
De hoop om de negen gevangenen en den jeugdigen Graaf elona te bevrijden, begreep Luitenant stephenson, hoe noode dan ook, geheel te moeten opgeven - bloedige wraak te nemen over hunnen dood, dien hij als zeker

{==217==} {>>pagina-aanduiding<<}
beschouwde, was nu nog de eenige hoop, welke hem restte; en in afwachting van meer soldaten en bepaalde bevelen van zijnen Kolonel, bivakkeerde hij met zijne geharde oorlogsmannen op den woesten bergrug van Sérieh, nagenoeg boven den tempel, waar de negen waren gevallen en waar nizam het werktuig was geweest in de hand des Almagtigen, om Graaf elona te redden van een even wissen als wreeden dood.

(Het vervolg hierna.)

Johanna, de krankzinnige.

De trotsche isabella en ferdinand de Katholieke beheerschten de Spaansche Rijken, met een schitterenden glans, door het gewigt der gebeurtenissen onder hunne regering te weeg gebragt. Het verdrijven der Mooren van het Schierëiland en de ontdekking van den beroemden Genuees hechtten een nieuw rijk en eene nieuwe wereld aan hun gebied. Columbus opende voor hen onuitputtelijke goudbronnen. Deze voorbeeldeloos rijke erfenissen van ferdinand en isabella vervielen, door het jeugdig afsterven van drie, nader tot den troon geregtigde vorstelijke personen, aan johanna, gehuwd met den Aartshertog filips van Oostenrijk; onder verschillende titels Heer van het grootste gedeelte der Nederlanden, welke zij hooger schatte dan hare grootheid, als magtige Vorstinne in twee werelddeelen. - Geestig, edelmoedig, gevoelig tot overdrevenheid toe, en met al de kracht harer ziel dien echtgenoot beminnende, hechtte zij zich aan hem alleen en geheel; zoo als eene ongekunstelde, teedere vrouw dat doet, die alles in het voorwerp harer liefde vindt en alleen in en door zijne liefde leeft. Filips bezat dan ook uiterlijke, schitterende eigenschappen, die den hartstogt zijner echtgenoote regtvaardigden. Hij was schoon (van daar zijn' bijnaam); maar slaaf van uitspattende vermaken, bleef hij ongevoelig voor de grenzelooze teederheid, die hij had opgewekt. Eerzuchtig zonder genie, en veldheer zonder bekwaamheid, zocht hij allerlei verstrooijingen en scheen, of liever was, de minnende johanna hem tot een last.
Na een jaar verblijfs te Brussel, waar filips zich aan al de buitensporigheden eener door vorstelijke magt bedorvene jeugd had overgegeven, baarde johanna hem een' zoon, die als karel V bestemd was, om een der magtigste Vorsten te worden en - te bewijzen, dat, zonder edele gezindheden, het geluk noch op den troon,

{==218==} {>>pagina-aanduiding<<}
noch in de monnikencel is te vinden. De Aartshertog veranderde, zelfs door den echtelijken zegen, niet van levenswijze, en de teedere johanna, in het diepst des harten getroffen, en door minnenijd gefolterd, werd in hare verstandelijke vermogens gekrenkt. - Filips, waarschijnlijk toegevende aan haar beden en klagten, nam haar met zich naar Spanje; doch, weldra, door den krijg, weder naar Vlaanderen geroepen, liet hij zijne zwangere gade, in weerwil van haar smeeken om hem te vergezellen, te Burgos achter. Hij bleef ongevoelig voor haren aandoenlijken waanzin, en naauwelijks gunde hij haar een woord tot afscheid. Zijn vertrek vervulde haar met eene wanhoop, die den laatsten schok aan hare vlugtende rede gaf. Noch de vrucht, welke zij onder het hart droeg, noch de zorgen van een toegenegen hof, konden hare smarten leenigen, zij gaf er zich geheel aan over; hare ziel werd door het folterendste lijden verscheurd.
- Tracht niet mij te troosten. - sprak zij tot Koningin isabella, die, te midden van hare eerzuchtige bemoeijingen, toch somtijds eenige oplettendheid aan hare dochter bewees. - Tracht niet mij te troosten! Hij is niet meer bij mij! Hij vergeet mij! Hij stelt zich bloot aan de gevaren des krijgs en ik ben niet bij hem! De ondankbare! Hij wil niet dat ik met hem sterve.
Weldra weigerde zij zelfs allen voedsel. Men moest, om haren afkeer er van te overwinnen, van filips spreken, haar in zijn' naam bezweren, en haar herinneren aan het kind, welks leven aan haar leven hing. Geheele dagen hield zij zich bezig met schrijven aan filips. Elken avond zond zij hem brieven, met hare tranen besproeid. Des nachts zwierf zij op het terras, van waar zij haren geliefde had nageöogd, en hem haar vaarwel, zoo weinig opgemerkt, had nageroepen. Dat lijden werd immer zwaarder; zij schreide niet meer: de bronnen harer tranen waren verdroogd. Den blik naar den gezigtëinder gekeerd, staarde zij op de sterren, die ook hij kon zien. Soms meende zij met hem te spreken en deed hem de teederste verwijten, en bad om genade; maar spoedig riep zij weder uit: - Hij verlaat mij; hij stoot mij van zich! Gedoogt gij, o God! dat hij de vrouw verlaat, die Gij hem gegeven hebt? Neen, Gij zult hem weder tot mij voeren; Gij zult hem dwingen zich niet langer van mij te scheiden!... - Dikwerf volgden langdurige bezwijmingen op zulke hevige beroeringen der ziel, maar zij kwam niet weder bij, dan om dezelfde uitroepingen te herhalen.

{==219==} {>>pagina-aanduiding<<}

Te midden van dit lijden gaf zij het daglicht aan haren zoon ferdinand. Haar eerste uitroep was: ‘Gelijkt hij op zijnen vader!? Helaas! neen! Hoe zou hij hem kunnen gelijken!?
De moederzorgen bragten slechts geringe verandering in haren toestand. Intusschen stierf Koningin isabella, en 't rijksbelang voerde filips naar Spanje terug; doch voor johanna te laat. Hem wederziende, dien zij hare wanhoop noemde, toonde zij geene andere vervoering, dan die van den waanzin. Filips zond haar naar de vesting Medina del Campo. Johanna's krankzinnigheid vernederde hem: hij verborg zijne schaamte achter de dikte der muren. Gekwetste ijdelheid doet blozen, al schaamt men zich niet over eene misdaad.
Na het onderscheppen van een geschrift, dat men johanna had doen onderteekenen, en waarin zij het regentschap over hare erfstaten aan haren vader ferdinand opdroeg, hield filips haar naauwer gevangen; totdat hij, door eene, schijnbaar, geringe aanleiding in eene zware ziekte verviel. De tijding daarvan had eene wonderbare uitwerking op de Vorstin; haar verstand herstelde volkomen, en zij vloog naar het ziekbed des altijd beminden gemaals. Hare stem, door de liefde bezield, drong in het hart van filips door. Zij verliet hem geen oogenblik, geen slaap look hare oogen, hare waakzaamheid verzachtte de smarten des vorstelijken lijders, die voor 't eerst gevoelde, welk een kleinood hij bezat in die vrouw, zoo ligtzinnig verwaarloosd. Zijne blikken, ofschoon door pijnen verwilderd, drukten nu eene teederheid uit, in welke zijne gade zich zalig gevoelde, en, op het punt van hem te verliezen, beminde zij hem te meer. Maar, helaas, zij had haar verstand slechts wedergekregen om dubbel te lijden.
De dood van haren gemaal stortte haar op nieuw in den nacht der redeloosheid, waaruit zij maar een oogenblik was opgeheven. Nu kreeg haar waanzin een nog aandoenlijker karakter. Zij beminde den dooden echtgenoot niet minder vurig dan den levenden, en verzekerde elk, dat hij haar niet had verlaten voor altijd. ‘Hij wilde mij ginder wachten,’ sprak zij, ‘maar ik wacht hem hier; hij zal weêr bij mij komen. God wil niet scheiden, wat Hij zoo naauw verbond.’ - Voor zeker houdende, dat de Hemel en de liefde haar dat wonder schuldig waren, verwachtte zij zijn ontwaken met geduldige kalmte, wilde niet dat eene vreemde hand het geliefde lijk zou aanraken, en deed alles om den doode nog levend te doen schijnen. Op het praalbed omgaf zij

{==220==} {>>pagina-aanduiding<<}
haren vriend met bloemen en deed hem alzoo ten toon stellen. Toen het lijk gekist was, deed zij den kist, met glazen deksel, in hare kamer plaatsen, en stond doorgaans er naast; ‘want,’ zeide zij, ‘ik wil het oogenblik van zijn ontwaken bespieden; als ik wegging zou hij niet weder opstaan. Hij heeft 't mij gezegd: mijn adem zal hem wekken.’
In dien teederen waanzin meende zij, dat filips haar geboden had, om Spanje met hem te doorreizen, en haar had verzekerd, dat hij herleven zou, aan eene zeer aangename plaats. In deze belofte gelukkig, beval zij, dat een schitterend gevolg den togt zou vergezellen. Het overschot van den Aartshertog moest op een prachtigen statiewagen, met goudlaken en fluweel bekleed, geplaatst worden, en de lijkstoet zich des ochtends met den dageraad, in beweging stellen, voortgaande tusschen twee lange rijen van hofdienaars, met brandende toortsen.
Op het bepaalde uur vond men de Vorstin bij het aangebeden overschot geknield. ‘Komt! komt!’ riep zij den hovelingen toe: ‘ziet hier! Hij is 't, gekleed in den wapendos, waarin hij mij verliet! De sjerp, die hij van den muur neemt, is 't teeken van vertrek; dat vonkelende zwaard, in zijne wreekende hand, is 't wapen, waarmede hij den dood bestrijdt. Hoort! dat is het teeken tot vertrek! Hij vat mijne hand; hij geleidt mij; laat ons gaan!’.... Bij deze woorden staat zij op, en haren dierbaren schat bewakende, treedt zij in haren draagstoel, geeft bevelen en de togt vangt aan... Johanna is bleek, hare haren hangen los en ordeloos op het rouwkleed; maar haar voorhoofd teekent de kalmte der hoop, en haar blik toont eene geheimzinnige verwachting. Zoo trekt de heerscheresse door haar rijk. Deze prachtige bedevaart van den waanzin trekt het nieuwsgierig oog der volken, die, onder het gelui der klokken en het donderen des geschuts, aansnellen op den weg hunner Koningin, haar beklagen en eeren. Voor de eerste maal boezemde krankzinnigheid een gevoel van achting in. De togt ging langzaam en statig voort, en waar hij stil hield moest het lijk immer bij de Vorstin worden geplaatst. Zoo dikwijls zij eenig voedsel of rust zou nemen, beschouwde zij den doode lang en scheen hem te ondervragen, en sprak dan zuchtende: ‘Heden zal 't nog niet zijn!’
Als men aan den vrolijken oever eener rivier kwam, of door eene aangename vallei trok, bezielde haar de hoop. Dan gebood zij te toeven, naderde het koude ligchaam, ligtte het dekkleed op en fluisterde in angstige

{==221==} {>>pagina-aanduiding<<}
verwachting: ‘Ontwaakt gij? Is 't hier?’ Zoo boog zij zich over den geliefde, en luisterde en blies hem haren adem toe. Maar na lang wachten hernam zij dan weenende: ‘Hier is 't nog niet! - o Komt! Zoeken wij verder!’
Die worsteling van hoop en smart verwoeste het overschot harer krachten. Zij zonk van zwakte ineen, en toch kostte het moeite haar te overreden om te rusten, en het lijk aan eene gewijde plaats te brengen. ‘Dáár,’ zeide men, ‘zou het wonder, misschien onder den invloed der Heiligen, te eerder geschieden.’
Toen dit gebeurde, was 't in den herfst en de nacht, die in dat droefgeestig jaargetijde zoo spoedig daalt, overviel den togt in de schilderachtige vallei Pénaflor. Regts deed zich de klok van het klooster Aula Dei hooren; onder de kruinen der nog lommerrijke boomen, die de oevers van eene beek bezoomden, zag men het licht der lampen van de Abdij door de glazen schitteren; de eentoonige zang der monniken brak bij tusschenpoozen de stilte af, en door echo bij echo herhaald, scheen die hemelwaarts te rijzen. Deze sombere schuilplaats stemde met johanna's zielesmart overeen, en het overschot van filips werd eindelijk aan de kelders van de kapel ter ruste vertrouwd.
Vele dagen bleef de arme daar, waar zij meer dan haar leven meende te zullen achterlaten. Zij beschikte er alles tot een prachtig rouwfeest; maar vernemende, dat er in de nabijheid een vrouwenklooster bestond, ontwaakte hare jaloezij op nieuw, en scheen haar dit eene ontheiliging; dadelijk deed zij het lijk weder te voorschijn brengen, en besloot ten laatste om het te doen begraven op de wijze voor de Castilische Koningen bepaald.
Na dien tijd leefde johanna, doch haar voorkomen was aan dat eener schaduw gelijk. Echter bleef zij op den troon - dat ijdele beeld van magt. Hare volken beminden en beklaagden haar. De waanzin, door een groot ongeluk veroorzaakt, wekt geene minachting op. Men eerbiedigde en waardeerde haar verheven gevoel van liefde, dat over hare onderdanen stroomen van goedheid had kunnen uitstorten. Het ontzag voor den koninklijken rang, zoo diep in der Spanjaarden gemoed gegrift, deed het overige. Nu en dan vertoonde de Vorstin zich, gaf gehoor, en ontving de gezanten aan haar hof. De Staatspartijen bedienden zich dus gemakkelijk van haar gezag, of van dat haars zoons, den vermoedelijken erfgenaam des rijks, en zoo stonden (vreemde vereeniging!) de naam

{==222==} {>>pagina-aanduiding<<}
der zwakke johanna en die van den magtigen karel naast elkander op de geschriften der Hooge Regering.
Den 4 December 1553 stierf isabella's dochter te Tordésillas - de uitgestrektste en rijkste Monarchy aan den grootsten der Vorsten nalatende.

(Naar de pongerville.)





Don Juan II van Oostenrijk.

De Porselein-schilder.

Uit een winkel bij de hoofdkerk te Burgos trad, op een' morgen, in het voorjaar van 1651, dus nu juist twee eeuwen geleden, een jonge Spanjaard, met een bleek gelaat en vonkelende oogen, trotsche houding en kalen mantel, en ging naar het Bisschoppelijk en Koninklijk paleis en trad er binnen. Toen de wacht hem vroeg, wat hij begeerde, sprak hij op hoogen toon: ‘Ga bij Don juan van Oostenrijk, den zoon van onzen Koning filips IV, den Groot-Prior van Castilië, en dien mij aan als een zoon van maria calderona, die gehoor vraagt.’
Weldra werden de deuren geopend en twee hellebaardiers geleidden den jongeling naar 's Prinsen Kabinet.
De natuurlijke zoon van philippus IV, een trotsch Ridder van twee-en-twintig jaren, versierd met al de teekenen zijner waardigheden en orden, kon den onbekende, die hem volkomen geleek, niet zonder ontroering aanzien.
- Zijt gij waarlijk een zoon van maria calderona? - vroeg hij.
- Ik heb onlangs die ontdekking gedaan. - antwoordde josé triaz. - Zie hier de bewijzen.
- Het is zoo, - hernam Don juan, - wij zijn broeders van moeders zijde. Wat zijt gij verder? Wat begeert gij?
- Ik ben niets, - was 't antwoord, - en wensch iets te wezen. Mijn vader heeft mij niets nagelaten dan zijne penseelen. De broeder van uwe Hoogheid wenscht eene plaatsing aan het Hof.
Don juan mat josé met een' scherpen blik, en begreep dadelijk een luiaard voor zich te hebben, die een voordeelig gebruik van zijne toevallige maagschap wilde maken.
- Gij moet - sprak hij koeltjes - uws vaders bedrijf volgen, gelijk ik dat van den mijnen doe. Ik schilder op porselein in mijne vrije uren. Kom hier elken morgen en ik zal u les geven. Gij kunt trachten een

{==223==} {>>pagina-aanduiding<<}
groot schilder te worden terwijl ik tracht een groot krijgsman te worden. - Daarop keerde hij zich om en liet zijn broeder verstomd alleen.
Maria calderona, eene gewezen actrice, beweende in een klooster de uitspattingen van hare jeugd, en haar zoon don juan, door zijnen vader erkend, speelde een groote rol op het krijgstooneel. Bevelhebber des legers van Castilië in Italië, had hij zijne loopbaan geopend met het hernemen van Napels tegen den Hertog de guise en den beruchten mas-aniello. In Spanje was hij bij het volk reeds dermate bemind, dat zijn invloed dien opwoog van Koningin marianne, en haar verontrustte wegens het lot van haren zoon, den zwakken karel II.
José triaz, door juan naar waarde beoordeeld, was inderdaad een trotschaard, zonder moed of verdienste, zoo als er velen zijn, die vergeten dat het leven eene worstelplaats is, en voorspoed verlangen zonder arbeid, en de zamenleving onverdraaglijk vinden, als zij er geene genietingen vinden voor niets. Had hij in 1851 geleefd, dan zou hij op de zoogenaamde organisatie van den arbeid hebben aangedrongen, om van de verpligting tot werken ontslagen te raken. Men begrijpt dus ligt, hoe verheugd hij was bij de ontdekking zijner verwantschap met don juan. In zijne verbeelding was hij reeds Grande van Spanje; en hij nam de lessen zijns broeders slechts aan in de stellige verwachting, dat zijne verbeelding waarheid zou worden.
Den volgenden morgen kwam hij met zijn palet en penseelen.
- Laat eens zien, - sprak de Prins, - wat gij kunt, en gaf hem eene ruiker bloemen op eene porseleinen vaas te schilderen, en voegde er bij: - die teekening zal u honderd realen opbrengen, als zij goed is.
José maakte zeer langzaam eene flaauwe schets.
- Dat deugd niets! - riep don juan, die de stukken, welke hij bezig was te lezen, nederwierp, de penseelen opnam en in weinig oogenblikken een allerschoonste ruiker teekende. - Zóó moet ge doen - sprak hij. - Kom terug als gij 't even goed hebt gedaan. -
Triaz zag hem aan met verbazing, en vertrok, en keerde drie dagen later weder. Maar zijne schets was nog altijd even gebrekkig. Don juan verbeterde haar, en de vaas, door den leerling bedorven, door den meester hersteld, kwam in orde, en werd tot aanmoediging met honderd realen betaald.
José schreef zich, gelijk het bij gemeenschappelijk werk

{==224==} {>>pagina-aanduiding<<}
méér gaat, den geheelen arbeid toe en vond, dat de Prins er slechts wat aan verknoeid had.
Maar deze vaas, en eenige andere, te Burgos de aandacht getrokken hebbende, verzocht de Aartsbisschop, een groot kenner, aan Don juan, om zijnen beschermeling een servies te bestellen, dat zeer fraai moest zijn, en met duizend piasters betaald zoude worden.
De Prins deed dat, zeggende: - Gij hebt vier maanden tijd. Werk goed, en volg deze schets. Intusschen ga ik Catolië ten onder brengen.
Als overwinnaar teruggekomen ontving de Prins het nietswaardige schilderwerk van triaz en bood het in zijne tegenwoordigheid den Aartsbisschop aan, doch voegde er, tot verwondering van den kladschilder, een tweede bij, van bewonderenswaardige schoonheid.
- Onze kunstenaar - zeide hij tot den Prelaat - heeft er twee vervaardigd. Dat uwe Genade kieze!
- Hij heeft mijn smaak op de proef willen stellen. - sprak deze, glimlagchende. - Het eene is 't werk van een gemeen werkman, terwijl 't andere het werk is van een volmaakt schilder. - Hij koos dus het fraaiste en verzocht triaz er zijn teeken op te zetten; maar nu schreef de Prins er op: Don juan van Oostenrijk. Het schilderwerk was inderdaad van hem; hij had het tusschen twee veldslagen gemaakt.
De Aartsbisschop stond verbaasd, en josé als verpletterd.
Toen sprak Don juan: - De duizend piasters zijn voor u; maar ik eindig mijne lessen met deze laatste: om als een Vorst te leven, moet men vorstelijk weten te werken. - Die les ging, gelijk de andere, verloren. De onverbeterlijke triaz leverde niets goeds, en leefde tot zijn einde toe op 's broeders kosten, die nog menig broddelwerk van hem verbeterde, of zelf werken maakte, waarvan de kruk zich de verdienste toeëigende, en de opbrengst genoot. Maar de geschiedenis heeft den naam van josé bijna vergeten, terwijl carrono schrijft: ‘Als Don juan niet voor het purper ware geboren, zou hij de koning der kunstenaars zijn geweest.
Minder gelukkig als Veldheer en Staatsman werd hij door turenne te Duins en door Pater nitard in den Raad der Regentes verslagen. Eindelijk Eerste Minister van zijn broeder karel II geworden, bezweek hij onder den reuzenärbeid, om Spanje, door heirscharen van monniken uitgemergeld, uit zijn verval op te heffen, en werd begraven in de Cathédrale te Burgos; waar zijne tombe, den Vorst en den kunstenaar waardig, nog in wezen is.

(Naar c. de chatouville.)





{==225==} {>>pagina-aanduiding<<}

Mengelwerk.

Verhandeling over het verschil in vorm van de voortbrengselen der welsprekendheid bij de oude en de hedendaagsche volken.

Door Dr. A. Hirschig, Cz.

Bij vroegere gelegenheden zocht ik meer eene bevallige dan gewigtige stof, om, zoo aangenaam en opwekkend mogelijk, tot u te spreken. Thans sla ik eenen anderen weg in, en zal, ofschoon 't minder bevallig zij, een meer wetenschappelijk onderwerp behandelen; een onderwerp echter, dat het meerendeel der hier aanwezigen in mindere of meerdere mate aangaat, en hetwelk zeker voor niemand der alhier vergaderden geheel onverschillig is. Wie toch, die eenigzins eene beschaafde opvoeding genoot, is niet ingenomen met de welsprekendheid, en heeft, bij het hooren van vele godsdienstige of andere redevoeringen, niet nagedacht over de netheid der vormen, de juistheid der deelen, en het schoone van het geheel, door dezen en genen redenaar daargesteld. En wat is eene aangenamer zaak voor den pleit- en kansel-redenaar, dan over dit een en ander na te denken; waar puurt hij, bij het hooren eener redevoering, beter voedsel uit voor zijnen geest, dan uit de beschouwing en vergelijking van den zamenhang der redevoering met dien der zaken-zelve, en met de volkomenheid van het geheel hieruit gevormd. - Doch, Toehoorders! dit genoegen mag men bij het lezen of hooren lezen van de redevoeringen der Ouden ten minste zóó niet smaken. Hemelsbreed is het verschil, dat ten dezen heerscht, in de voortbrengselen van hunne en van onze welsprekendheid. Doch hoedanig is dat verschil, en aan

{==226==} {>>pagina-aanduiding<<}
welke oorzaken is het toe te schrijven? - De beantwoording dezer twee vragen zal heden het onderwerp mijner rede zijn. - Ik zal dus tot u spreken over het verschil in vorm van de voortbrengselen der welsprekendheid bij de Ouden, en die van onzen tijd: eerst zal ik trachten u met dit verschil nader bekend te maken, en vervolgens de oorzaken er van met u opsporen.
Ik zou, Toehoorders! uwe belezenheid te kort doen, indien ik u meer bijzonder de orde in de voortbrengselen der hedendaagsche welsprekendheid ging schetsen. Van der jeugd aan zijt gij allen genoegzaam hiermede bekend geworden in kerken en gehoorzalen. Gij weet hoe onze redenaars meestal beginnen met de duidelijke en naauwkeurige omschrijving van het onderwerp, waarover zij zullen spreken. Hoe zij vervolgens dit onderwerp zich-zelf als 't ware in deelen laten scheiden, en elk deel afzonderlijk aan de beschouwing der hoorders blootleggen, om ze dan, op het einde, tot één geheel weder te vereenigen, en hoe, aan dit laatste vooral, men den waren redenaar meent te onderkennen. En niet alleen dat onze redenaars de zaken verdeelen; neen, zij zeggen ook vóóraf tot welk einde zij dit doen, met welk doel, en hoe zij dat doel zullen trachten te bereiken; welken weg zij zullen nemen, waar zij zullen stilstaan, en waar voor een oogenblik een zijpad door hen zal worden ingeslagen. Tot het wèl gelukken van de redevoeringen in onzen tijd, komt dus alles, gij weet dit, genoegzaam alleen aan op het omvatten der zaken en het wèl ontleden derzelve; dat men ze niet als in stukken breke om er later weder een wanstaltig geheel van zamen te stellen; maar ze zich door de kracht van het doorzigt des redenaars als van-zelve in hare leden oplossen; dat men vervolgens behendig met die leden wete om te gaan, en ze in de gemoederen der hoorders, die door het aanminnelijke of de kracht der waarheid geopend zijn, als ware het in derzelver geheel wete over te brengen. Van hier dat verreweg de meeste der nieuwere redevoeringen inderdaad korte verhandelingen mogen heeten, waarin men de zaken ontleedt, ten einde dezelve tot in de fijnste deelen te doen kennen. Elk

{==227==} {>>pagina-aanduiding<<}
redenaar gaat gewis, vóór dat hij schrijft of spreekt, bij het maken zijner schets zuiver redeneerkundig te werk, doch bezigt vervolgens, bij wijze van eene nietkundige constructie, een gemakkelijker, geleidelijker weg voor zijne hoorders tot het gevondene. Er zijn inderdaad in onze dagen vele redevoeringen, die niets bevatten dan eene groote sluitrede, waarvan ieder term in het breede wordt uiteengezet. Velen uwer zullen zich gewis wel dezulke herinneren, waaruit sluitredenen van die soort kunnen worden opgemaakt, die door de kunstwoorden barbara celarunt worden aangeduid. - Doch ik mag hier thans niet breeder over uitweiden. Genoeg, wanneer dit een en ander strekken mag om u het zuiver redeneerkundige van den vorm onzer voortbrengselen van welsprekendheid te doen gevoelen. - Deze vormen hebben noodwendig het vernuft, het gevoel en de verbeelding aan banden gelegd. Zij, die bij de dichtkunst, de oudere zuster der welsprekendheid, vrij en ongedwongen bleef en heerschte zelfs over het verstand, speelt hier eene gansch ondergeschikte rol. Onze geest heeft die boeijen van den kunstmatigen redeneertrant eenmaal leeren dragen; ja, die gewoonte is zoo zeer eene tweede natuur geworden, dat wij die banden reeds hebben lief gekregen en het ons niet goed is, tenzij wij ze gevoelen. Waar het opgegevene plan eener redevoering, waar het geraamte met zijne gewrichten niet duidelijk wordt erkend en uitsteekt in de uitgewerkte redevoering, daar voelen wij zekere walging, daar laat ons verstand den draad der redenering al spoedig slippen. En dit is natuurlijk, immers al wat niet in het opgegeven plan begrepen was, al betreft het ook de zaak, ligt buiten den gezigtskring der hoorders. En even zoo natuurlijk als dit, is het tevens, dat naar onze vormen in voortbrengselen van dien aard, ook het plan naauwkeurig behoort te worden opgegeven. De Hoogleeraar van der palm vergelijkt ergens eene redevoering met eene woning door
welke men zijne gasten vooraf moet geleiden, ten einde hen naderhand niet te doen dwalen. - Dit hadden de Ouden niet te doen, zij toch hielden hunne hoor-
{==228==} {>>pagina-aanduiding<<}
ders van het begin tot het einde geboeid, of ten minste leidden zij hen bij de hand van het begin tot het einde hunner redevoering. En dit leidt van zelf, om, na deze korte herinnering van den vorm onzer voortbrengselen van welsprekendheid, met u dien der Ouden eenigzins meer van nabij te beschouwen. Van deze beide zaken, van het redeneerkundig oplossen, het ontleden der stoffen, welke het onderwerp eener redevoering moesten uitmaken, om ze vervolgens als ware 't ten aanschouwe der toehoorders weder in elkander te zetten, wisten de oude redenaars niets. Zij hadden geen grooter geheim voor hunne toehoorders, dan hetgeen de onzen, ons vooraf naauwkeurig openbaren, dan den weg, dien zij, niet naar de strikte regelen eener aan de stoffe verknochte redeneerkunde, maar tot hun doel kozen. Hij, die dien weg het meest in het verborgen kon nemen, was de beste redenaar, en de groote cicero heeft niet, dan nadat hij, uit den noodlottigen toestand zijns vaderlands, zich voorspelde, dat zijne kunst hetzelve niet meer zou baten, het geheim der zoogenaamde dispositio openbaar gemaakt. De leeraars der welsprekendheid, van isocrates tot quintilianus, hebben wel met vrucht gearbeid, om alle mogelijke onderwerpen onder eenige klassen of vormen te bevatten. Dionysius halicarnassensis en anderen hebben wel schetsen van verschillende redevoeringen opgegeven, maar deze zijn niet zoo zeer naar den aard der zaken ingerigt, doch genomen uit de redevoeringen die bestonden; zij besloten uit het bestaande tot het volmaakte; zij zagen hoe groote genièn op eene verwonderlijke wijze met elkander overeenstemden, hoe zaken van ééne soort, ondanks den redenaar tot zekere vormen leidden; of liever, zij wisten al het
bestaande in zekere klassen te splitsen en gaven vervolgens de hoofdtrekken van elke dezer klassen op, als de vormen, tot eene van welke de redenaar zich overeenkomstig de stof die hij behandelde, behoorde te bepalen. Wie uwer met deze soorten van schetsen voor redevoeringen bekend is, zal zich herinneren, hoe veel vrijheid bij dezelve aan den redenaar gegeven wordt en hoe de orde, daar voorgeschreven, niet

{==229==} {>>pagina-aanduiding<<}
is ingerigt naar den aard, maar veeleer overeenkomstig de omstandigheden, die dergelijke zaken plegen te vergezellen. De schets van de redevoering des redenaars der oudheid, omvat niet het geheel, maar loopt door het midden der zaken. De overgangen van het eene deel tot het andere, zijn als 't ware handwijzers op de kruiswegen. Zelfs het omschrijven van de zaken, die behandeld worden, waarmede de onzen beginnen en de Ouden in wijsgeerige bespiegelingen, ten minste de Academici en Peripatetici ook begonnen, hierop komen de Ouden eerst eindelijk neder en na schijnbaar lang gedwaald te hebben. Wanneer dus cicero zegt, dat hij redenaar is geworden, niet in de scholen der leeraars van de welsprekendheid, maar in de wandelplaatsen der Academiën, dan behooren wij dit zóó te verstaan: dat hij daar al die zaken- en menschenkennis had opgedaan, die den redenaar vormt. De tijd laat niet toe, mijne Hoorders! u met de verschillende hoofdvormen der Grieksche en Romeinsche voortbrengselen van welsprekendheid bekend te maken. Ook zou dit, voor eene redevoering althans, te dor zijn. Liever wil ik het tot heden gezegde met één voorbeeld ophelderen en staven. Hiertoe zal u eene redevoering van demosthenes, dïen vorst der welsprekendheid, zeker met mij het meest geschikt voorkomen, en wel die vooral, waarmede hij de Atheners aanspoorde den Rhodiërs hulp te verleenen tegen de trotsche Aristocraten, die, met behulp van mausolus, schatpligtig Koning van Carië, de volksregering hadden onderdrukt. De Rhodiërs waren eigenlijk bondgenooten, doch afvallige onderdanen van Athene. De Aristocratie, reeds tot Chios, Byzantium en Mitylene doorgedrongen,
was gevaarlijk voor Athene's vrijheid. Daarenboven was mausolus en na hem zijne gemalin artemisia, dezelfde, welke het wereldberoemde Mausoleum voor haren gemaal deed stichten, een afhangeling van den gehaten en nog gevreesden Perzischen Monarch. Er deed zich dus hier een heerlijk veld voor aan de welsprekendheid van den grootsten redenaar, die in vaderlandsliefde evenzeer uitblonk, als in zijne voortreffelijke kunst. Demosthenes vangt zijne

{==230==} {>>pagina-aanduiding<<}
taak aan met een scherp verwijt: ‘Atheensche mannen!’ zegt hij, ‘gij hebt thans een gewigtig vraagstuk te beslechten, waartoe gij te voren het gevoelen van velen onbevooroordeeld dient te hooren. Maar neen! reeds nu kent gij allen het beste, en nooit viel het mij moeijelijk u dit aan het verstand te brengen; moeijelijk slechts is het u overeenkomstig uwe kennis te doen handelen. Want, helaas! wanneer uw besluit genomen schijnt, zijn uwe daden zoo ver als ooit verwijderd. Dankt nogtans de goden, dat gij zien moogt, dat zij, die u verrieden, smeekend uwe hulp komen inroepen en hunne eenige hoop stellen op uwen bijstand.’ Ziet daar, Toehoorders! ik mag wel zeggen, den aanhef van 's mans redevoering, niet genomen uit den aard der zaak, maar alleen geput uit de kennis van het menschelijk hart, van het hart der Atheners. Zij waren reeds toen die ligtzinnige hoorders, en wilden demosthenes, gelijk, in latere eeuw, den welsprekenden verkondiger des Christendoms wel hooren, maar niet volgen. Hunne traagheid in het handelen was de grootste hinderpaal, die den redenaar in den weg stond; dien te overweldigen is zijne eerste zorg. Zijn verwijt is scherp, maar hij geeft het den toegang tot het hart zijner hoorders, door met de woorden: ‘dankt nogtans de goden, dat zij, die u verrieden, uwe hulp komen afsmeeken,’ den nationalen trots der Atheners te streelen. De Atheners waren met reden verstoord op de Rhodiërs; dien toorn kon hij niet wegnemen; maar hij tracht dien af te leiden op mausolus, den gewaanden vriend, maar inderdaad den onderdrukker der Grieksche eiland-bewoners. Om dit te beter te vermogen, wekt hij vervolgens den alouden haat tegen den Koning der Perzen uit zijn' sluimer, wiens vasal mausolus geweest was; dus opent hij meer en
meer de harten der zijnen tot broederlijke gezindheid jegens alle Grieken, door hen den van buiten dreigenden vijand voor te stellen, bij welk denkbeeld alle bekrompene denkbeelden en binnenlandsche twisten en veeten het gemakkelijkst van voor hunne oogen verdwenen. Hiermede gaat hij voort, totdat hij openlijk durft verklaren, dat de zaak der

{==231==} {>>pagina-aanduiding<<}
Rhodiërs de zaak is van geheel Griekenland, met deze woorden: ‘De verongelijkten houden alleen de verongelijkers voor hunne vijanden; maar wie staatsgebouwen omverwerpen en gemeenebesten in heerschappijen herscheppen, zij zijn de vijanden van al het kroost der vrijheid.’
Na de vooroordeelen dus bestreden en de harten zijner toehoorders bereid te hebben tot het ontvangen van edele gewaarwordingen, verbreedt zich als ware 't de bedding van den stroom zijner rede, en hij, die het ter hulp snellen tot de Rhodiërs tot nog toe als eene noodzakelijke en roemrijke taak had beschouwd, begint dezelve thans ook als eene billijke en aangename taak aan te bevelen. Hij geeft hierbij voorbeelden op uit de vroegere geschiedenis, niet alleen, dat zij dergelijke hulp meermalen hadden verleend, maar ook hadden ontvangen. Er is dus, behoudens alles wat ik van het menschkundige van den vorm zijner redevoering gezegd heb, wel eene hoofdzakelijke orde in zijne rede, doch de opgenoemde punten zijn zóó in elkander geweven, en elk nieuw opgekomen punt wordt met de andere dermate ten einde toe volgehouden, dat men het begin noch het einde derzelve naauwkeurig kan opgeven. De redenaar heeft zijne hoorders als ware het in het hart gegrepen en voert hen met zich. Laat mij de vergelijking zijner redevoering met een' stroom nog eens opvatten. Het is als een stroom, die, uit rotsen ontsprongen, daar kronkelend heen bruischt, zich eerst met geweld een' weg baant en zich verbreedt en liefelijker voortstroomt naar mate hij meerdere hinderpalen overwonnen heeft. Die stroom stort zich eindelijk in eene zee van vaderlandsliefde uit; doch hier is het, Toehoorders! zoo als virgilius in zijn Bucolica de herders doet zingen: ‘Eene sluis of dam keert het water nadat de velden genoeg zijn bevochtigd.’ Zoo toch mag men de waarschuwing noemen, waarmede het stuk wordt besloten. Hoort nog deze: ‘Gelijk het voor anderen moeijelijk is, zoo is het voor u allermoeijelijkst, overeenkomstig uw waar belang te handelen. Andere volken hebben alleen te strijden tegen openbare vijanden,

{==232==} {>>pagina-aanduiding<<}
zoodat, wanneer zij deze overwinnen, zij voorspoed mogen verwachten; maar gij, Atheners! gij hebt meer te doen; gij hebt te strijden met uwe openbare vijanden en daarenboven een' anderen veel zwaarderen strijd, gij moet door voorzigtige staatkunde de pogingen verijdelen van hen, die bedektelijk zamenspannen om uwen staat te verderven.
Doch laat ons nu trachten te gissen hoe een redenaar van onzen tijd deze stof zou behandeld hebben, opdat door de tegenoverstelling het verschil des te klaarder blijke. Indien ik mij niet bedrieg, zou deze eene inleiding tot gemeld onderwerp hebben ontleend aan het geliefkoosd denkbeeld der Atheensche volksleiders, waarbij alle Republieken van Griekenland als zusterlijke Staten en Athene als haar verheerlijkt hoofd werd voorgesteld, welk denkbeeld door het Amphictionen-verbond eenmaal verwezenlijkt, naderhand door den trots van Sparta en de listen der Perzische staatkunde, den Peloponnesischen oorlog te weeg bragt. Langs dezen weg tot het onderwerp gekomen zijnde, zou hij vooreerst de zaak uit een staatkundig oogpunt hebben beschouwd en het verleenen van die hulp hebben aanbevolen, ten eersten, omdat hierdoor het Democratisch beginsel werd bevestigd, en ten anderen, omdat hierdoor de nieuwe vijand van Griekenland werd bestreden en de volkomenheid (integriteit) van Griekenland bewaard; vervolgens zou hij de zaak meer uit een zedelijk oogpunt beschouwen en het verleenen van hulp aan de Rhodiërs ten eersten hebben aanbevolen, als een' pligt der Nationaliteit en eindelijk als een pligt der menschelijkheid. Zoo zou hij de zaken als ware 't zelve hebben laten spreken, en, gij allen gevoelt het, zijne redevoering zou hierdoor in duidelijkheid en eenheid op die van demosthenes hebben gewonnen, maar de kracht der welsprekendheid zou zoo overwegend, zoo hart en geest overstelpend niet hebben kunnen zijn, zijne redevoering zou de Atheners welligt meer tot nadenken gestemd hebben; maar wat deed dit af; zij moesten leeren handelen; nu grijpen zij naar het zwaard en snellen hunne afgedwaalde broeders ter hulp.

{==233==} {>>pagina-aanduiding<<}

En zoo zijn wij genaderd tot het andere deel onzer verhandeling, en gaan met u de oorzaken van het verschil opsporen, dat wij u hebben leeren kennen.
Vooreerst, Toehoorders! gaven, zoo als ik bereids aanmerkte, de omstandigheden den redenaars der oudheid aanleiding tot deze inrigting hunner stukken. Het was vaak een gevolg van de wet der noodzakelijkheid; wanneer zij, sprekende tot een met vooroordeelen bezet, oppermagtig volk, hunne redevoeringen hadden willen inrigten als thans geschiedt, wat vrucht zou hunne welsprekendheid dikwijls gedragen hebben? Hadden zij hun doel openlijk aan den dag gelegd, het volk had hen van het gestoelte ligt afgesleept. Een solon moest, om over eene nieuwe onderneming tegen het eiland Salamis te durven spreken, waanzinnigheid voorgeven. Veeltijds moesten de redenaars, zoo als cicero-zelf getuigt, hun doel onder de geheimste vormen verborgen houden, om het ergdenkend, oploopend en wispelturig volk zijns ondanks in zijne magt te krijgen. - Doch was de vorm der oude welsprekendheid dikwijls een gevolg van de wet der noodzakelijkheid, het was aan den anderen kant den redenaars der oudheid alleen mogelijk hunne stukken zóó in te rigten. Het waren toch veeltijds bekende zaken, waarover zij spraken; het volk of de regters waren genoegzaam altoos volkomen met derzelver omvang en deelen bekend. - Ten derden kan men dit verschil in den vorm van voortbrengselen der aloude en hedendaagsche welsprekendheid zoeken in den veranderden toestand des menschdoms. Het is toch onmiskenbaar, dat in den zamenhang der oude redevoeringen veel dichterlijks heerscht. En wil zeker Duitsch geleerde, dat de taal der geestdrift des jeugdigen menschdoms de uitdrukking van het natuurlijke gevoel is, hoe zou niet de welsprekendheid zich meer en meer van de dichterlijke vormen hebben moeten verwijderen, naar mate de geest der volken meer tot redeneren werd gestemd en de prozaïsche toestand der landen en gemeenebesten die vormen meer en meer begon te wraken. Nogtans, Toehoorders! zijn, mijns bedunkens, alle deze

{==234==} {>>pagina-aanduiding<<}
oorzaken van die verandering in vorm slechts bij-oorzaken: behalve deze bestaat er eene hoofdoorzaak. De welsprekendheid, Toehoorders! is en blijft een kind der wijsbegeerte. Alle redenaars van vroegeren en lateren tijd hebben hiervan getuigenis afgelegd. Demosthenes was zelfs leerling van plato en socrates; men wil, dat hij plato in persoon gekend en onderwijs van hem genoten zou hebben. Doch hoe dit zij: zoowel de vader der Grieksche als der Romeinsche welsprekendheid hebben plato ijverig bestudeerd en de laatstgenoemde getuigt zelf, dat hij dien nacht noch dag uit de handen legde. Reeds plutarchus, de levensbeschrijver van beide, heeft het opgemerkt, dat de geest der wijsbegeerte van socrates in de redevoeringen van cicero en demosthenes is overgeplant, en het is onbetwijfelbaar, dat ook de vorm hunner stukken hoofdzakelijk een gevolg is hunner wijsgeerige bemoeijingen. Ik zou van uwe aandacht te veel vergen, wanneer ik u thans zulks volledig wilde aantoonen uit de grondbeginselen dier leer; indien ik u wilde doen opmerken hoe zeer die vormen strooken met de redelijke en zedelijke strekking door socrates en plato aan het schoonheids-gevoel toegekend, als zijnde de eenige weg tot liefde voor en erkentenis van het ware; u, ten anderen, wilde wijzen op de leer der Platonische idéën, volgens welke men de waarheid hier slechts kan benaderen, slechts schetsen, en wel naar eene kopij, naar de wereld. Zij, die eenigzins met deze leerstellingen bekend zijn, weten, dat dezelve den vorm van plato's dialogen hebben bepaald, waarom in dezelve alles wordt begonnen, niets ten einde gebragt, en alle redeneringen kronkelend vaak met wegen, die in zich-zelven terugkeeren, door en in elkander
loopen; waarom ook zijne schriften te vergelijken zijn met een' stroom met vele zijtakken.
De tijd laat slechts toe een enkel eerste grondbeginsel dier wijsbegeerte u voor te stellen als de eerste en voornaamste oorzaak van den vorm, die de voortbrengselen der aloude welsprekendheid bij Grieken en Romeinen kenschetst. De mensch was alleen het voor-
{==235==} {>>pagina-aanduiding<<}
werp en onderwerp der bespiegelingen van socrates. Zijne eenige kunst, sprak hij, was, dat hij kon uitlokken alles waarvan de mensch zwanger ging. Juist dit beginsel deed hem naar waarheid den roem wegdragen, dat hij het was, die de wijsbegeerte van den hemel op aarde bragt. De zaden der deugd, van regtvaardigheid, matigheid, kuischheid, van vaderlandsliefde, trouw en wat dies meer zij, in 's menschen hart verborgen, te doen ontkiemen en te kweeken; zie hier het doel van alle bemoeijingen van socrates met de Atheensche jeugd. En zie hier ook het beginsel, waarop de vormen zoowel als de zaken van de redevoeringen van demosthenes en alle zijne volgelingen gebaseerd zijn. Van hier, dat niet zoo zeer de zaken in het afgetrokkene, maar kennis van 's menschen hart, aanleg, van zijne behoefte en betrekking den vorm zijner stukken bepaalt. Den mensch naar zijne vervallene natuur op eene wijze aan te grijpen, die voor volmaakte menschen niet zoude passen, maar voor hen, zoo als ze zijn, de beste is; hen zoo veel van de zaken te leeren kennen als zij volstrekt noodig hebben om wèl te handelen, met ter zijde stelling van alle ijdele bespiegelingen; zoo als wij zagen in den aanhef van het voorbeeld van demosthenes, dat wij bijbragten, het ideaal van waarheid, schoonheid en liefde in levendige trekken te schetsen, om des menschen hart voor dezelve te winnen. Ziet hier, wat wij in elke redevoering van demosthenes, op elke bladzijde vinden. Van hier, dat men bij niemand sterker dan bij demosthenes de erkentenis aantreft van onkunde en
beperktheid van geest, waar hij gevaar mogt loopen in afgetrokkene bespiegelingen verdiept te raken. Zelfs den vorm van een dialoog of zamenspraak heeft demosthenes veeltijds op eene kunstige wijze weten te bewaren. Dit doet ook cicero althans in zijne redevoeringen tegen catilina; gij herinnert u hoe hij daar als met de wanden spreekt en ze hem laat antwoorden. Het was niet overspanning van verbeelding, Tochoorders! in den redenaar een der grofste gebreken. Neen! hij kende de kracht der zamenspraak; hij had de waarheid van het gezegde van euripides, overeenkomstig

{==236==} {>>pagina-aanduiding<<}
de leer van plato, ondervonden en gevoeld en was overtuigd: ‘dat het onderling gesprek de eenige tempel der overreding was.’
Wij hebben genoeg gezegd om u te overtuigen, dat de vormen der Grieksche en Romeinsche welsprekendheid hunnen oorsprong ontleend hebben aan de Socratische leerwijze, er blijft nog deze vraag over: wanneer zijn die vormen zoo veranderd?
Toehoorders! de welsprekendheid bleef een kweekeling der wijsbegeerte, en het verschil in de vormen harer voortbrengselen dagteekent zich van den tijd, dat de Socratische wijsbegeerte plaats moest maken voor die van aristoteles: dit is hoofdzakelijk van den tijd, dat de Arabieren, door karel den Grooten geroepen, de leeraars werden van Europa. Weten wij hoe die Arabieren, aan welker oosterschen smaak het fijne vernuft van plato niet kon behagen, aristoteles en zijne wijsbegeerte vergoodden; niet omdat zijn vernuft zoo glansrijk uitblonk, maar veeleer doordien zijne drooge stelselmatige wijsbegeerte buiten het gebied van den smaak ligt, en dus in alle tijden en voor alle volken dezelfde waarde heeft; - wij weten tevens, hoe zij reeds deze wijsbegeerte wijzigden, en hoe naderhand de spitsvindige, zoogenaamde Scholastieke wijsbegeerte, die zich geheel aan verdeelingen en onderscheidingen prijs gaf, als eene bastaarddochter van de wijsheid van aristoteles, door de Saracenen voorgestaan, Europa heeft beheerscht, en hoe de nieuwe leeraars der welsprekendheid uit hare scholen zijn voortgekomen. - Doch dit zijn zuiver geschiedkundige bewijzen; is dit niet toevallig, dat de nieuwere vormen juist toen zijn algemeen geworden, of beantwoorden aan dezelve ook de inwendige? Wat is het groote onderscheid tusschen het hoofdbeginsel der wijsbegeerte van aristoteles en plato? De laatste gebruikt zijn verstand alleen om het verborgene op te sporen; aristoteles daarentegen om het gevondene in orde te rangschikken en de waarheid hiervan te betoogen: van hier is bij dezen alles stelselmatig. Het is aristoteles, die de verschillende taaldeelen het eerst heeft benoemd

{==237==} {>>pagina-aanduiding<<}
bij de Gricken, en zoowel hiervan eene spraakkundige orde heeft daargesteld als hij de dieren in geslachten en soorten heeft gerangschikt; hieraan kan men zijn aanleg juist onderkennen. Plato gebruikte al wat zijn schrander vernuft vond om het voor het gebruik van toepassing te maken, aristoteles daarentegen bezigde het bekende als eene ladder tot het onbekende. Het eene afgetrokkene denkbeeld moest tot het andere, het nadere tot het verdere geleiden, en wanneer hij zulk een schakel van denkbeelden gereed had, keerde hij die om, en daar hij, in de natuur van het meer zaamgestelde tot het eenvoudigere meermalen afdaalde, wegens den hoogeren rang, die de mensch in de schepping bekleedt, keerde hij die keten vaak om, zette het eenvoudige vooraan, en leerde, bij wijze van opklimming of zamenstelling, wat hij bij wijze van ontleding gevonden had. - Deze zelfde zamenstellende, fijn betoogende en onderscheidende redeneertrant blinkt door in alle de voortbrengselen der nieuwere welsprekendheid. Elk onzer redenaars denkt eerst zijn onderwerp analogisch door, en zet het synthetisch weder te zamen: hij begint met de bepaling der zaak, welke hij zeker niet maken kan voordat hij derzelver eigenschappen kent; vervolgens gaat hij, juist als aristoteles, tot de uitbreiding van het gevondene over. De welsprekendheid van onze dagen berust ook, even als zijne wijsbegeerte, in bovennatuurlijke gronden; en niet, zoo als de vroegere, op 's menschen aanleg en belangen. - Doch waartoe zouden wij u meerdere bewijzen bijbrengen voor onze stelling, dat de vormen der nieuwere voortbrengselen van welsprekendheid afhankelijk zijn van de wijsbegeerte van aristoteles, zoo als die van de oude, van die van socrates en plato? Nog heden ten dage immers worden de grondregels der welsprekendheid genomen uit de Rhetorica, deels ook Oratorie van
aristoteles, het best-bewaarde werk van dien wijsgeer, en deze liggenten grondslag van alle onderwijs op hoogere scholen in gansch Europa, betreffende dit vak. - Ik zou u nog kunnen wijzen op veranderingen, welke de laatste wijsgeerige

{==238==} {>>pagina-aanduiding<<}
stelsels, en wel voornamelijk de Kantiaansche, op den vorm der voortbrengselen van welsprekendheid hadden; hoe naar mate hij de beperktheid des verstands heeft bewezen en het gevoel heeft voorgetrokken, ook de welsprekendheid een milder voorkomen mogt erlangen; maar ik mag van uwe aandacht niet meer vergen: alleen wil ik u als de slotsom van mijn onderzoek, mijn oordeel over de vermelde verandering in de vormen der welsprekendheid nog kortelijk mededeelen. Voor onzen tijd, onze vorderingen, door het licht der openbaring voorgelicht, voor onze prozaïsche eeuwen en het doel, hetwelk de hedendaagsche welsprekendheid zich voorstelt, zijn gewis de vormen, welke zij zich in onze dagen koos, verreweg de beste. Wanneer onze redenaars optreden, weten wij vaak niet wat het onderwerp hunner rede zijn zal; zij moeten ons hiermede dus bekend maken; de zaken, waarover gesproken wordt, zijn veeltijds niet de zoodanige, waarmede de harten der hoorders vóór of tegen vervuld zijn; zij moeten die dus als ware 't planten in de harten, en eerst den wortel volkomen ontblooten. Aan den anderen kant kennen wij zoo vele zaken geheel, die de Ouden slechts ten deele kenden, dat wij zonder mistasting vele waarheden als op de vingers kunnen optellen, en van het kleinste onderdeel tot de hoofdsom geene gaping overlaten. Wij behoeven niet meer te zoeken zoo zeer, als wel het gevondene en verkregene ineen te zetten, tot de schoonste geheelen. Dit geldt zoowel voor het godsdienstige als het regterlijke of staatkundige; er is zoo veel voor ons gewerkt, dat het de grootste kunst is geworden zich in den overvloed niet te verwarren. Nog is er iets, waarom wij ons met onze zaakvaste vormen der voortbrengselen onze redenaars geluk moeten wenschen. Plato heeft ons in zijn' Sophist geleerd en latere voorbeelden hebben bewezen, hoe zeer de welsprekendheid der Ouden kon ontaarden en onder schijn van regt kon medeslepen, hoe zij, op eene slinksche wijze,
eene verdwaasde menigte tot de grootste gruwelen verleidde, doordien zij veel beter dan de onze, de kunst verstond, om de driften in beweging te brengen. Die Sophistische

{==239==} {>>pagina-aanduiding<<}
welsprekendheid moge door een Ierschen volksleider nog somwijlen met vrucht worden aangewend; zij kon in onze dagen moeijelijk stand houden, omdat wij gewoon zijn de zaken in het afgetrokkene te beschouwen en wij steeds den redenaar van dien kant op de proef stellen. Ofschoon dus de Ouden de welsprekendheid meer in hare natuurlijke kracht hebben gekend en gebruikt, en hunne voortbrengselen, zoo lang de wereld staat, in kracht van mannelijke taal en rijkdom van vernuft en gevoel, diepe menschenkennis en kunstige wendingen, voorbeelden zullen blijven, zoo gelooven wij nogtans, dat een demosthenes en cicero, wanneer zij opzagen uit hunne graven, zich over de omzetting, welke hunne kunst in den loop der eeuwen heeft ondergaan, niet zouden ergeren, maar welligt met betere gronden dan wij dezelve zouden billijken en prijzen.




Tafereelen uit Engelsch-Indië.

De worstelstrijd met de Tughs.

(Vervolg van bl. 217.)

III.

De Tugh-vallei.

De lezer herinnert zich, hoe Sir edward, in de laatste ontmoeting met de Tughs, het behoud van zijn leven had te danken gehad aan den schrik van zijn paard; hoe hij, te Nerbudda komende, de drie dames, met den Nabob en den Kolonel aan den avonddisch vond; hoe hij het ongelukkig lot van Graaf elona verborgen hield; maar toen de vrouwen en de Nabob zich ter rust hadden begeven, in zijn gesprek met den Kolonel zuchtende uitriep:
- Welk een nacht! (⋆)
En toen hij al het gebeurde, waaronder ook zijne maatregelen om den Graaf te bevrijden, had medegedeeld, hoorden wij den Kolonel met diepe smart uitroepen:

{==240==} {>>pagina-aanduiding<<}

- Arme elona!
Op welke wijze weten wij niet, maar zoo veel is zeker, dat Gravin octavia dezen uitroep gehoord had, en ofschoon zij van het gesprek niets anders dan deze twee woorden had vernomen, waren die echter voldoende geweest om haar te doen sidderen, en tusschen de zaamgeklemde tanden te doen zeggen:
- Die laaghartige! Die verrader!
Wien golden deze niet vleijende titels? - Wij zullen dat zien, uit de navolgende ophelderingen, zonder welke ons verhaal ook niet volledig zoude zijn.
Gelijk wij reeds weten, was Gravin octavia, eene jonge Fransche weduwe, met hare nicht amalia naar Bengalen gekomen, om de voltrekking te bespoedigen van een huwelijk, reeds voorlang in Europa bepaald. Dat huwelijk gold amalia en Kolonel douglas.
Wel verre echter van de neiging zijns harten te volgen, toen hij der jeugdige amalia zijne hand bood, gehoorzaamde hij daarin aan eene wilsbeschikking, door welke deze echtvereeniging hem als een dure pligt was opgelegd. Hoe gaarne hij verschoond ware gebleven van die zelföpöffering; Gravin octavia, de eenige die hem van zijne verpligting ontslaan kon, bleef er op aandringen, dat het huwelijk zoude plaats hebben; en wat amalia-zelve aangaat, zonder voor den Kolonel iets te gevoelen van die hartstogtelijke liefde, welke de dichters bezingen, had zij er niets tegen gehad Mevrouw douglas stafford te worden.
De oorlog met de Tughs in de provincie Nizam, gaf den Kolonel het middel aan de hand, om de echtvereeniging, waartoe hij geen aandrang gevoelde, te verschuiven, en, nadat hij de schoone arinda, de dochter des Nabobs had leeren kennen, was van lieverlede het plan bij hem gerijpt, om de nicht van Gravin octavia geheel en al uit zijne gedachten te zetten, er mogt dan gebeuren wat er wilde.
Zóó stonden de zaken, toen amalia met hare tante te Hyderabad aankwam, waar beiden met vorstelijke gastvrijheid ontvangen werden bij den Nabob soerah-berdar.

{==241==} {>>pagina-aanduiding<<}

Men kan zich voorstellen, welk een pijnlijken indruk hare aankomst op den Kolonel moest maken; doch even zoo kan men zich een denkbeeld vormen van de blijde hoop, waaraan hij op nieuw zich heimelijk overgaf, toen hij reeds den eersten dag, na de aankomst der dames, meende te zien, dat Gravin octavia niet ongevoelig was voor zijnen vriend Sir edward, en dat de blik, dien amalia van tijd tot tijd op Graaf elona liet vallen, alles behalve onverschilligheid verried. Dadelijk begreep hij, dat Sir edwards invloed hem te stade zou kunnen komen om octavia daarheen te brengen, dat zij hare toestemming gaf om de voltrekking des huwelijks uit te stellen, tot dat hij van het kommando over de troepen in de provincie Nizam zou zijn ontslagen; om welk ontslag hij ook werkelijk naar Londen wilde schrijven. Doch hoe veel tijd zou er niet verloopen, eer de beschikking op dat verzoek ontvangen wierd, en als er in dien tijd, gelijk hij hoopte, eene wederkeerige liefde ontstond tusschen Graaf elona en de wel schoone en beminnelijke, maar hem opgedrongene amalia.... dan zou hij het doel zijner wenschen bereikt hebben; want tusschen de bekoorlijke arinda en hem zou dan niet langer een onoverkomelijke scheidsmnur bestaan!
De loop der gebeurtenissen bewees, dat douglas niet te ver was gegaan in zijne verwachtingen. Eindelijk was hij ontslagen van den band, die hem zoo wreed had gekneld. - Hoe schoorvoetend dan ook, de Gravin had zich laten bewegen: Graaf elona was de gelukkigste aller stervelingen, want amalia's hart was reeds het zijne, gelijk ook hare hand eerlang de zijne zou worden; en Kolonel douglas was de verklaarde minnaar van des Nabobs dochter, de engelachtige arinda.
Had ook de jonge weduwe, de fiere octavia, het doel van hare heimelijke wenschen bereikt? Had zij den edelen edward aan hare voeten gezien, liefde zwerende en om liefde smeekend? - Helaas, zij alleen zweefde nog in onzekerheid, tusschen vrees en hoop. Wel meende zij nu en dan in edwards ziel te lezen, en te ontdekken, dat hij haar beminde; doch - de jaloezij is eene

{==242==} {>>pagina-aanduiding<<}
verderfelijke inblazing van den boozen! - op andere oogenblikken meende zij te bespeuren, dat niet zij, maar hare nicht amalia het voorwerp was van edwards heimelijke aanbidding, en dat hij tegen háár louter galant was geweest, om van haar te verkrijgen, dat zij niet aandrong op de voltrekking van een huwelijk, waardoor zijne hoop onherroepelijk verijdeld zou zijn geworden.
Die minnenijd was het, welke haar, gelijk wij vernomen hebben, deed sidderen, en tusschen de zaamgeklemde tanden deed zeggen:
- Die laaghartige! Die verrader!
Reeds argwaan voedend toen zij Sir edward alleen te Nerbudda zag wederkeeren, leed het nu bij haar geen twijfel meer, of Graaf elona was uit den weg geruimd, door -edward-zelf misschien, in een gezocht duël; ja, waarom niet, mogelijk wel op zijn beleid door een sluipmoord. Wat konden die smartelijke woorden van den Kolonel: ‘Arme elona!’ anders beteekenen, dan dat de Graaf dood was!
Zij sliep geen oogenblik dien ganschen nacht, en vormde honderd plannen, die zij even schielijk weder verwierp als ze gemaakt waren; doch, één plan stond vast bij haar, toen eindelijk de dageraad aanbrak - zij zou van Sir edward rekenschap eischen, gebiedend eischen, omtrent het lot van den Graaf.
Men kan begrijpen hoe 't haren wrevel vermeerderen moest, toen zij, haar slaapvertrek verlatende, en naar Sir edward vragende, vernam, dat hij, reeds bij 't krieken van den dag, Nerbudda met den Kolonel had verlaten, en dat beiden den geheelen dag afwezig zouden blijven.
Zij spoedde zich naar hare nicht.
- Lieve amalia! - sprak zij - hebt gij zelfbeheersching genoeg om aan te hooren al wat ik u heb mede te deelen?
- Is er iets met elona gebeurd? - vroeg amalia verschrikt.
- Bedaar, mijn kind! - viel de Gravin haar in de rede. - Laat mij uitspreken. Men kan ons, vrouwen, gemakkelijk misleiden; maar zien we, dat men ons be-
{==243==} {>>pagina-aanduiding<<}
driegt, dan weten we ook te toonen, dat wij even diep kunnen verachten als vurig beminnen.
- Ik begrijp u niet! Wat wilt gij zeggen?
- Ik wil zeggen, dat Sir edward een laaghartige is, dat Kolonel douglas een huichelaar en ellendige is, even groot als hij, en dat ik mij nimmer weder met een van hen in dezelfde kamer wil bevinden. Daarom zeggen wij Nerbudda nog heden vaarwel en zoeken ons een verblijf te Roedjah. Om noodelooze opheldering te vermijden, wenden wij bij den Nabob een uitstapje voor; maar zijne dochter zal het genoegen niet hebben ons op hare bruiloft te zien!
- Wat is er dan met elona gebeurd?
- Ach, mijn kind! (hier barstte zij uit in tranen) Gij begrijpt dus niet, wat mijne tong weigert u te zeggen?
- God! Hij is dood! o, Hij is dood!
Amalia stond als een beeld van marmer, verstijfd door den schrik, die als een donder op haar nederviel. Van hare schijnbare bedaardheid maakte de Gravin gebruik om haar bekend te maken met hetgeen zij vermoedde. Toen amalia dit vernam, begreep zij, dat er zeker iets ongelukkigs met den Graaf moest zijn gebeurd; maar nog geene reden bestond om hem als dood te beschouwen. Het vermoeden omtrent Sir edward kwam haar zoo afgrijselijk en beleedigend voor, dat zij hare tante bezwoer om zich te bezadigen, en, in afwachting dat er licht over het geval zoude opgaan, met niemand er over te spreken, maar de smart en onrust te verkroppen in 't gemoed, tot de beide afwezigen zouden terugkomen. Tot dit laatste liet octavia zich verbidden, doch zij was niet af te brengen van haar besluit om naar Roedjah te gaan. Amalia stemde eindelijk toe, in de hoop aldaar welligt iets naders te hooren, of althans Sir edward vroeger weder te zien, en vrijer met hem te kunnen spreken dan te Nerbudda. Zij vermoedde, dat elona een noodlottigen val met zijn paard kon hebben gedaan, en zoo gingen, onder 't voorwendsel van een uitstapje te willen maken, een half uur later, de twee jeugdige

{==244==} {>>pagina-aanduiding<<}
dames, met eenig geleide op weg: de eene met een hart vol blinden minnehaat, in het voornemen om geheel Bengalen zoo ras doenlijk te ontvlugten; de andere met een hart vol angstig verlangen om den geliefde, in zijn gevaar ter hulp, of in zijn lijden ten troost, zoo spoedig mogelijk te gemoet te snellen.
Dadelijk na de aankomst te Roedjah deden zij den Engelschen Agent, een dienstvaardig man, met wien zij vroeger reeds kennis hadden gemaakt, bij zich verzoeken; - het duurde ook niet lang of hij werd bij de dames aangemeld.
- Kunt gij mij zeggen, Mijnheer tower! - vroeg de Gravin - of er ergens een schip zeilree ligt naar Frankrijk?
- De schepen in de havens van Malabar, Mevrouw! wachten op de moesson.
- Dat helpt ons dus niet.
- Te Coromandel ligt een driemaster, om naar Bordeaux te stevenen.
- Maar om daar te komen moet men het halve schiereiland door in een palankijn!
- Wacht - ik herinner mij: - er is ook te Tranquebar gelegenheid.....
- En behoeft men daar niet op de moesson te wachten?
- Neen, Mevrouw!
- Dát is het, wat ik wenschte te weten. Ik dank u, Mijnheer tower! Dringende zaken roepen mij naar Europa; denkelijk vertrek ik dus morgen naar Tranquebar.
Amalia, op hare beurt, trachtte nu uit te vorschen of er te Roedjah iets bekend was omtrent de reden, waarom Graaf elona niet te Nerbudda was teruggekomen; doch hetzij de Heer tower van niets wist, hetzij hij het aangenomen stelsel van geheimhouding voortzette, de jonge dame vond in zijne antwoorden niets dat haar eenig licht konde geven; niets ook dat hare onrust vermeerderde; maar niets ook dat geschikt was om haar te bedaren, of haar op 't spoor van elona te brengen.
Maar niet lang was de Heer tower vertrokken, of devrouwen hoorden iemand naderen, met een zwaren,

{==245==} {>>pagina-aanduiding<<}
haastigen tred; een tred, die amalia in pijnlijke verwachting deed opspringen, alsof hij behoorde aan iemand, dien zij kende en te gemoet zag. Op hetzelfde oogenblik werd er aan de kamerdeur getikt.
- Binnen! - riep amalia driftig, met eene gesmoorde stem, en - Graaf elona-zelf, dien zij dood of in doodsgevaar waanden, vloog binnen, en amalia hem te gemoet.
De Graaf was nog vóór het aanbreken van den dag in de hut van nizam aangekomen. Afgemat, gelijk hij was, door de hevige aandoeningen, die zijne ziel hadden geschokt, de vermoeijenissen in en na den strijd, en den vreeselijken nacht, die op dat alles gevolgd was, kan het niemand bevreemden, dat hij, eenmaal op de mat uitgestrekt, die hem voor eene wijl tot veldbed kon dienen, al spoedig in een' diepen slaap viel en eerst laat op den dag ontwaakte.
Uit den voorraad van allerhande kleedingstukken, in de hut van nizam, koos hij wat hem 't geschiktst voorkwam, en toen spoedde hij zich naar Roedjah. Daar ontmoette hij den Heer tower, die van zijn bezoek bij de dames terugkwam, en hem, als een merkwaardig en bevreemdend nieuws, de gesprekken mededeelde, zoo even met de Gravin en hare nicht gevoerd. Nu vloog elona in de vreugde dier verrassing naar de herberg, en een paar minuten later lag amalia snikkend en half bezwijmd van ontroering in zijne armen.
Wij zullen het beminde paar een oogenblik de zalige gewaarwordingen des wederziens laten smaken, en inmiddels den gang der gebeurtenissen elders gadeslaan.
Na Graaf elona in veiligheid gebragt te hebben in zijne niet ver van Roedjah gelegene hut, keerde de onvermoeide nizam naar het gebergte terug, waar zijne tegenwoordigheid thans meer dan ooit noodig was. Het scheelde echter niet veel of zijn ijver ware hem noodlottig geworden. Op den bergtop namelijk, die zich piekvormig boven den tempel van Doemar-Leyna verheft, werd hij aangehouden door de soldaten van Luitenant stephenson. Niet een hunner was hem bekend. Hij wilde spreken, om zich uit deze onvoorziene moeijelijkheid te redden,

{==246==} {>>pagina-aanduiding<<}
doch men sloot hem den mond, onder bedreiging hem te zullen wurgen indien hij het minste geluid durfde geven.
De soldaten, overal in de bergkloven verscholen, deelden elkander met gebaren het nieuws mede van de gevangenneming van een Tugh, om den Luitenant daarmede bekend te maken. Deze zond bevel om den gevangene wèl te bewaren, doch hem geen leed te doen. Nizam, die in het gebarenspel een meester was, trachtte nu zich door teekenen te doen verstaan; doch men dreigde hem de handen op den rug te binden indien hij niet ophield.
Gelukkig duurde het niet lang of Luitenant stephenson gebood, dat men den Tugh voor hem zou brengen, in den donkeren, rondom met hout begroeiden bergpas, waar hij met eenige dapperen had post gevat.
Nizam wachtte niet tot hij ondervraagd werd.
- Luitenant stephenson! - dus begon hij - ik ben de dienaar van Sir edward, dien gij voorzeker kent als den vriend van uwen Chef, Kolonel douglas. Onder de Europeanen heet ik nizam, doch onder de inboorlingen is mijn naam tauly. Het zal niet lang meer duren eer het dag wordt; en vind ik geen gelegenheid om spoedig den Kolonel te spreken, dan is die dag verloren, en nu meer dan ooit, is het verlies van een dag onherstelbaar. Gij vertrouwt mij niet? - Welnu stel mij in staat om aan den Kolonel te schrijven; gij leest mijn brief, en ik blijf uw gevangene tot het antwoord komt. Maar de oogenblikken zijn kostbaar. Ik bezweer u, aarzel niet; doe hetgeen ik verzoek volbrengen.
Stephenson was een jong officier, die de onschatbare verdienste bezat, nimmer te handelen dan met de uiterste omzigtigheid. Na een oogenblik denkens begreep hij, dat er geen gevaar in kon gelegen zijn, het verzoek van nizam in te willigen, en hij deed dus den gevangene van schrijfgereedschap voorzien.
Het is niet noodig hier den uitvoerigen brief in te lasschen, dien nizam met ongeloofelijke vlugheid ten papiere bragt. Hij behelsde de gebeurtenissen van den afgeloopen

{==247==} {>>pagina-aanduiding<<}
nacht, die wij reeds kennen, maar ook 't voorstel en plan tot een aanval, met bijzonderheden van welke de Kolonel partij kon trekken. Wij behoeven niet te zeggen, dat de dienaar van Sir edward, na de terugkomst van den boodschapper, dadelijk op vrije voeten werd gesteld.
Toen zij den brief van nizam hadden gelezen, waren Sir edward en Kolonel douglas dadelijk op weg gegaan om de in den omtrek gelegerde cipayen in oogenschouw te nemen, en orders te geven in verband met hun plan. Dit waren de reden om welke Gravin octavia hen zoo vroegtijdig afwezig vond.
Volgens den brief zouden de Tughs in den naastvolgenden nacht nog niets tegen de buitenplaats van den Nabob ondernemen; uit wijze voorzorg evenwel liet de Kolonel nagenoeg tweehonderd man, onder bevel van den beproefden Kapitein moss, in de nabijheid van Nerbudda de wacht houden; terwijl hij, op aanraden van Sir edward, een boodschapper met voorschriften omtrent de hut van nizam, aan Graaf elona zond, van wiens redding en vertrek naar Roedjah de brief hem had ingelicht.
Ten gevolge van die voorschriften, nam elona des namiddags afscheid van zijne amalia en van de Gravin. Hij had gezegd den vorigen avond niet met Sir edward naar Nerbudda te zijn teruggekeerd om ik weet niet welke reden. Amalia had die voor goede munt aangenomen; doch de Gravin was niet zoo gemakkelijk te misleiden. En toen zij zag, dat elona naar eenig voorwendsel zocht om weg te komen, stond zij op, en zeide beleefd maar ijskoud:
- Ik dank u voor uw bezoek, Mijnheer de Graaf! het heeft ons gerustgesteld omtrent uwe afwezigheid; wij weten nu, dat u geen ongeluk is overgekomen, en daar uwe bezigheden of uitspanningen u thans elders schijnen te roepen, mogen wij u niet langer ophouden.
Elona stamelde eenige woorden, en nam bedremmeld afscheid van zijne amalia, die derwijze ontstelde van dit vreemde gedrag der Gravin, dat zij niet in staat was

{==248==} {>>pagina-aanduiding<<}
eene syllabe uit te brengen; toen maakte hij eene diepe buiging voor octavia, en snelde heen naar zijnen post.
- o Mijn God! - zuchtte hij - dat ik haar de waarheid moet verheelen, is ijselijk! Maar pligt en eer gaan boven alles!
De Graaf spoedde zich naar de hut van nizam, waar hij tweehonderd cipayen vond, die hem, overeenkomstig de voorschriften van den Kolonel, hadden te gehoorzamen.
Intusschen werd in de herberg te Roedjah het volgende gesprek gehouden.
- Elona is een bedrieger even groot als Sir edward! - riep octavia uit, zoodra de Graaf zich verwijderd had.
- Waarom dan toch? - snikte amalia, die niet langer hare tranen bedwingen kon. - Ik begrijp u niet!....
- Gij zijt een kind, amalia! - viel de Gravin haar in de rede - en onnoozel als een kind. Gij gelooft al wat men u opdischt; gij waant uwen elona een engel, de deugd in persoon, niet waar?... o, die laaghartigen! - Ik weet, amalia! dat uw hart zal breken, maar liever dát, terwijl het nog tijd is, dan u levenslang ongelukkig te zien, verbonden aan een onwaardige die uwe liefde bespot!
- Gij zijt onbillijk. - antwoordde amalia snikkend. - Wáár gij hem van beschuldigt, weet ik niet, maar dat hij uwe minachting niet verdient, dát weet ik zeker.
- Arme onnoozele! - hervatte octavia met een bitteren lach. - Wat zoudt gij antwoorden, als men u bewees, dat Sir edward in ongeoorloofde betrekking staat met.... de hemel weet welke vrouwen uit dit afschuwelijke land, en dat elona de medgezel en medepligtige is in al zijne uitspanningen?
- Dat is niet mogelijk! Neen, het is niet mogelijk! - riep amalia uit, door hare liefde op eens al hare fierheid hernemende. - Neen! Graaf elona is een edelman, en bovendien een edel mensch, buiten staat, om een schandvlek te werpen op zijnen naam!
- Sir edward is óók een edelman, - hernam octa-
{==249==} {>>pagina-aanduiding<<}
via, altoos met denzelfden sarkastischen lach, - maar de mannen, lieve amalia! beschouwen zoo iets als zeer geoorloofd. Adelijk of burgerlijk, zij zijn allen zóó, en niet anders! Ik-zelve ben dwaas genoeg geweest om, even als gij, te gelooven aan het bestaan van mannendeugd en mannentrouw, maar.... mijne oogen zijn geopend!... thans haat, thans veracht ik hen!
Nog lang duurde dit gesprek voort. Amalia, bezield door de innige liefde, die zij voor elona voedde, verdedigde zijne eer, en die der mannen in het algemeen, met welsprekende geestdrift; - octavia, door blinde jaloezij gedreven, en gefolterd door de gedachte, dat hare liefde versmaad was door den man, dien zij in haar gemoed aanbad, kon geen woorden vinden verguizend genoeg, om lucht te geven aan hare klimmende verontwaardiging en smart. Het einde was, dat de Fransche weduwe onherroepelijk verklaarde, over Tranquebar naar Frankrijk te zullen wederkeeren, terwijl hare nicht even onherroepelijk de verklaring aflegde, haar in geen geval te zullen vergezellen, maar te Nerbudda te willen blijven, om de gade te worden van Graaf elona brodzinski, dien zij harer volkomen waardig achtte.
Uitgeput, de eene van toorn en verdriet, de andere van tot geestdrift geklommen liefde, zochten beide de jeugdige dames eindelijk den slaap, die haar weldra evenzeer afmatte met de woeligste droomen.
Middelerwijl waren Sir edward en Kolonel douglas eerst laat op den dag te Nerbudda wedergekeerd, waar de mededeeling van de afwezigheid der beide dames hen niet weinig bevreemdde. De op handen zijnde nacht evenwel was dermate zwanger van groote gebeurtenissen, dat zij zich in geene bespiegelingen mogten verdiepen van een anderen aard. Er werd dan ook niet verder over gesproken, en nadat het avondmaal was genuttigd - terwijl zoo min de Nabob als zijne dochter iets anders dachtten, dan dat de beide gasten zich ter rust begaven - spoedden deze zich naar buiten; het veld door, over heg en struik, en zoo bereikten zij ten laatste de

{==250==} {>>pagina-aanduiding<<}
voorposten der strijdmagt, aan welker hoofd zij zich gingen stellen om een beslissenden slag te slaan.
De soldaten uit de rigting der hut van nizam, die onder aanvoering van Graaf elona al spoedig daarna aankwamen, vormden met de krijgers van Kolonel douglas een leger van ruim vier honderd man. Nizam kwam hen te gemoet aan den voet van den berg Serieh, en berigtte, dat de sterkte van den vijand, op dát oogenblik met dweepende vroomheid in den tempel van Doemar-Leyna vergaderd, naar zijne gissing omtrent twaalfhonderd man bedroeg.
In een geregeld gevecht zouden de Tughs niet in staat zijn geweest vijf minuten aan de geördende benden des Kolonels het hoofd te bieden; maar hunne taktiek en sluwheid maakten hen gevaarlijk in de stellingen, die zij wisten in te nemen; evenzeer als hunne overmagt altijd gevaarlijk was, om de wijze hoedanig zij streden. Elk hunner klemde zich, ware het mogelijk, om den hals van zijnen vijand, en stierf met vreugd, als hij zeker was, dat de laatste drukking zijner stuiptrekkende vingers eenen Europeaan den keel toewrong. In het algemeen was de dood niet in staat hen te versagen; want zij hielden zich overtuigd, dadelijk na hun verscheiden te worden opgenomen in den hemelschen lusthof van Mandana, om de zoete melodijën te hooren, welke de sitar-spelers er onophoudelijk uitvoerden voor den troon van den Blaauwen-god.
Nizam, die het terrein- door en door kende, trad naast den Kolonel aan het hoofd der kolonne. Zij trokken door een tamelijk groot bosch, langs den voet van het gebergte, en kwamen in eene vallei, die hen vervolgens in een woestenij bragt, waar niemand anders het gewaagd zou hebben, in den nacht, eene schrede verder te doen. Maar nizam was zeker van zijne zaak. Hij ging vooruit tusschen en over eene menigte van rotskloven, en de soldaten, met den Kolonel en Sir edward aan het hoofd, gleden, als zoo vele behendig kronkelende slangen, in hetzelfde spoor hem na.

{==251==} {>>pagina-aanduiding<<}

Na een vermoeijenden marsch van drie volle uren, hield men stand bij den ingang van eene smalle vallei, aan de oostelijke zijde door een steilen bergwand begrensd.
Men zal zich herinneren, dat er, zoodra men tegen de Tughs optrok, geen woord mogt gesproken worden. Ook nu was dit het geval; en met een gebarenspel, voor den Kolonel en Sir edward volkomen verstaanbaar, gaf nizam nu het volgende te kennen:
- Daar ginds, in de hoogte, aan de regterhand, tusschen die opeengehoopte rotsblokken, is de ingang des tempels van Doemar-Leyna, waar op dit oogenblik de Tughs bijeen zijn. Met het krieken van den dag zullen zij van die hoogten komen, om zich over het land te verspreiden, elk in zijn gewone rol van landbouwer, tuinman, herder, rijst-dorscher of bedelaar. Doch eer zij scheiden, trekken zij allen door deze vallei, die ik daarom de ‘Tugh-vallei’ heb genoemd. Laat uw blik, zoo ver de duisternis 't gedoogt, goed rondgaan: het dal is een breed en diep ravijn, aan weerskanten door rotsblokken ingesloten. Als wij met overleg handelen, kan geen enkele Tugh ons ontsnappen!
De soldaten ontdeden zich weder van hunne kleederen, en behielden niets dan hunne wapenen, en een stuk geverwd en bereid linnen; waarvan nader. Daarop splitsten zij zich in twee afdeelingen; de eene vormde een rij voorwaarts, over de geheele lengte der vallei, en verschool zich tusschen de rotsblokken, zoo digt mogelijk bij den weg; de andere, mede in eene rij, verborg zich tusschen de graniet-gevaarten aan de tegenovergestelde zijde van het ravijn.
Toen bedekte zich elke soldaat met het stuk linnen, daartoe in de hut van nizam, den uitvinder van deze krijgslist met zorg bereid. Die stukken linnen hadden de kleur der rotsen, en waren derwijze hoekig en kantig gesneden, dat ze, in den donker of in de schemering vooral, den scherpsten blik moesten te leur stellen. Der-
{==252==} {>>pagina-aanduiding<<}
gelijke krijgslisten zijn trouwens bij de Indianen en de Chinezen zeer gebruikelijk.
Toen elk zich met dit vreemdslachtig kostuum bedekt had, schenen zij inderdaad met de rotsklompen een geheel uit te maken, en Kolonel douglas, Sir edward en Graaf elona, die de goede uitvoering van deze manoeuvre bewaakten, deden nu hetzelfde, en legden zich daarop, uitermate voldaan, insgelijks in hinderlaag.
De bende Tughs, in het distrikt van Nerbudda, die aangevoerd werd door den ouden sing en den fakier soeniacy, was de sluwste der benden in geheel Bengalen. Kolonel douglas had de juistheid begrepen van de aanmerking, door nizam gemaakt, dat men de wurgers zou demoraliséren, wanneer het gelukte, die van den ouden sing te vernietigen, of immers hun te toonen, dat de Europeër nog beter Tugh wist te zijn dan zij; namelijk: dat men in list en bedrog hen nog ver te boven streefde. Dáárom moest men hen overrompelen in den nacht, op zulke plaatsen, waar zij zich het veiligst waanden, en zoodoende bewijzen, dat zij inderdaad nergens meer veilig waren.
Toen de sterren begonnen te verbleeken, klonk er een eentoonig lied van het gebergte, door eene honderdvoudige echo weerkaatst; - al de rotsen, elke op hare beurt, schenen het refrein te herhalen van dat gehoorbeleedigend gezang. Het waren de Tughs, die bij het verlaten van den tempel strofen zongen van het gewijde dichtstuk Ramaïana. Eenige naar onder vallende losse steenen verkondigden, dat de bende in aantogt was. Weldra zweeg het gezang, en nu werd de diepe stilte van den nacht niet anders verbroken, dan door het gedruisch hunner voortgaande voetstappen.
De bergtoppen aan den oostelijken horizon begonnen uit de duisternis te voorschijn te treden, en eene flaauwe schemering ging op over de omringende woestenij, toen de Tughs de smalle vallei naderden. Zwijgend en digt opeen gingen zij voorwaarts; doch eensklaps weergalmt een schel gefluit, en vierhonderd rotsblokken, aan weers-
{==253==} {>>pagina-aanduiding<<}
zijden van den weg, nemen op hetzelfde oogenblik leven aan, en werpen zich op de gelederen der Tughs, terwijl de losbranding uit de trompen van vierhonderd pistolen den grond eensklaps met dooden en stervenden bezaait, en de niet gekwetsten den schrik om het hart doet slaan. De achterste rijen der wurgers, die dit op een afstand zien, slaan ijlings op de vlugt, met levensgevaar van rots op rots springende, om weder naar boven te komen, en zich aan den ingang des tempels onder de bescherming der goden te stellen. Maar deze ontmoeten de Indische soldaten van stephenson, belast om den vijand in den rug te bestoken, en die nu, het terrein geheel in hun voordeel hebbende, met kogels vuurden, door den dood gerigt, en, toen de kogels verschoten waren, steenen en rotshoeken van boven wierpen en wentelden, en zoo de vlugtenden zieltogend of dood in de afgronden deden storten, die zich overal nevens hunne schreden bevonden.
In de vallei-zelve werd het gevecht moorddadig voortgezet, man tegen man. Van andere wapens dan bajonet en dolk werd alras geen gebruik meer gemaakt, en waar ook dezen onbruikbaar werden, dreef de gesloten vuist zoo wel des Europeërs als van den Tugh de nagels der handen in den digtgewrongen gorgel des tegenstanders. - Nizam, aan het hoofd gekwetst, werd plotseling door eene razernij aangetast, die den strijd eene gedaante gaf, nog afgrijselijker dan te voren. Gewapend met twee maleische krids, brulde hij met eene donderende stem: ‘Amok!’ - een moordkreet, bij de Indianen in zwang, wanneer het een beslissend waagstuk op het slagveld geldt, of wanneer iemand in dolle wraakzucht bloed wil vergieten ten koste van zijn leven; een kreet, die nimmer wordt gehoord zonder schrik te brengen, zelfs onder vechtenden. - Zijn ‘amok!’ brullend, het schuim der woede op den mond, en de oogen van moordlust vlammende, wierp zich nizam, met de snelheid van het weerlicht, in de rijen der Tughs, doodelijke stooten toebrengende, méér nog dan hij verwen-
{==254==} {>>pagina-aanduiding<<}
schingen uitbraakte. Toen hieven ook de inlandsche soldaten van douglas, allen, in gelijke woede, denzelfden kreet aan, en wierpen zich eveneens op de in wanhoop worstelende wurgers; tot dat de cipayen van stephenson, van de hoogten afdalende, een einde aan den strijd maakten, door den ouden sing en zijnen staf van priesters en fakiers te omsingelen, en na een hevigen strijd, hem gevangen te nemen.
De geschiedenis zegt, dat op zijn hoogst een paar honderd Tughs aan de vreeselijke slagting in de vallei van Doemar-Leyna ontsnapten. Het aantal der gesneuvelden en afgemaakte gekwetsten was ontelbaar, en de roofvogels en de verscheurende dieren gingen langen tijd aan de overblijfselen van dit moorddadig gevecht te gast. Alleen aan de lijken der Anglo-Indische gesneuvelden werd de eer der begrafenis verleend.
Douglas, edward en elona hadden het leven behouden; ofschoon elk hunner méér dan eene wond ontving; zij waren naauwelijks kenbaar. Op de gevaarlijkste punten hadden zij gestreden, en het was niet mogelijk te onderscheiden, of het bloed, dat in stralen langs hunne ligchamen vloeide, uit hunne eigene aderen stroomde, dan of het des vijands bloed was. Elona was geen oogenblik van de zijde van Kolonel douglas geweken, en beide hadden elkander méér dan eens voor een gewissen dood behoed.
- Waarde Graaf elona! - sprak douglas, te gelijk den jongen Pool met warmte de hand drukkende - ik dank u, gij zijt mijn redder geweest verscheidene malen. Het smart mij, dat ik u geen ridderlint kan geven: het eenige dat ik u kan aanbieden is mijn dank, en de verklaring, dat niemand zich heldhaftiger gekweten heeft dan gij!
- Waarde Kolonel! - hervatte elona - ik heb slechts mijn pligt gedaan; doch indien gij mij daarvoor waardig keurt een blijk van uwe tevredenheid, dan heb ik een verzoek aan u.... Daar ginds - (en hij wees naar de hoogten, in de rigting des tempels van Doemar-Leyna) -
{==255==} {>>pagina-aanduiding<<}
boven die afgronden, aan den voet van een schand-altaar liggen negen lijken uitgestrekt: is het niet onze pligt die te begraven?
De Kolonel bewoog toestemmend het hoofd, en zich tot nizam wendende, die juist met eene troep gevangenen naderkwam, vroeg hij:
- Zoudt gij meenen, nizam! dat de lijken van onze negen ongelukkige krijgsmakkers nog dáár, in of bij den tempel zijn?
- Neen, Kolonel! - antwoordde nizam met eene stem, nog heesch van zijn ‘amok’ - die lijken zijn reeds verborgen.
- De oude sing weet zeker waar men hen geborgen heeft?
- Zeer zeker, Kolonel! de oude sing weet dat; maar de anderen weten het even goed. Doch.... waar is Sir edward? - vroeg de trouwe dienaar, angstig zijn blikken in het rond werpende, en met de uitdrukking der levendigste bezorgdheid in zijn toon.
Graaf elona wilde juist zeggen, dat hij Sir edward zoo even nog had gezien, toen men dezen in de verte zag aankomen. Er kwam een glans van verrukking op nizams gelaat.
Dadelijk na den strijd had edward naar water omgezien, en het was hem gelukt, achter eene ware verschansing van rotsblokken, eene smalle bedding met stroomend water te vinden.
Op het vernemen van deze ontdekking wendde nizam zich tot douglas, en vroeg:
- Wilt gij thans uwe negen dooden begraven, Kolonel?.... Sir edward zal u den weg wijzen!
Douglas, die de bedoeling van deze laatste woorden begreep, verzocht zijnen vriend, hem naar de beek te brengen, en nu gingen zij gezamenlijk derwaarts; terwijl nizam vooraf naar Luitenant stephenson ging, die reeds bezig was gesneuvelden te doen begraven, en hem eenige cipayen verzocht, om hem behulpzaam te zijn.
Met dezen aan de beek gekomen, nam nizam het ter-
{==256==} {>>pagina-aanduiding<<}
rein naauwlettend op, en wroette op verscheidene plaatsen de aarde om. Na dikwerf, zigtbaar misnoegd, zijne poging gestaakt te hebben, om die elders te gaan hervatten, blonk eindelijk een straal van voldoening uit zijne oogen, en met den vinger wijzende, sprak hij: ‘Hier is het.’
Dadelijk gingen de cipayen aan het werk, om eene groeve of sloot te graven, ten einde een der naastbijgelegene lagere ravijnen in verbinding te brengen met de beek. Dit gedaan zijnde stroomde het water in de nieuw geopende bedding, en weldra was de loop der beek geheel verlegd en de oude bedding droog.
Nu trad nizam op den weeken grond, over welken het beekje had henengevloeid. Daar vond hij al spoedig eene plek, waar hij de cipayen gebood andermaal den grond op te delven, en nu vond men de negen lijken.
Op zulk eene geheimzinnige wijze begroeven de Tughs de ongelukkigen ter eere van hunne afgoden ter dood gebragt. Zij kozen eene grafplaats in de nabijheid van eene iets hooger liggende beek, groeven over de grafplaats heen eene nieuwe bedding, en dan de beeköever door, zoodat het water nederstroomde naar het nieuwe bed: op die wijze was elk spoor van de slagtoffers hunner dweeperij verdwenen.
Kolonel douglas deed de negen lijken opgraven, en met krijgsmansëer ter ruste leggen in eene diepe, nieuw gedolven kuil, en op dien kuil, nadat hij gevuld was, zware steenen wentelen, opdat geen roofgevogelte noch gulzige hyena den slaap des doods mogte ontrusten der beklagenswaardige vermoorden in den tempel van Doemar-Leyna.
Na het volbrengen van dien Christenpligt keerden de dappere overwinnaars terug; hunne gekwetstèn dragende, en eene afzigtelijke schare van wurgers gevangen medevoerende naar de posten, welke zij tot het volbrengen van deze belangrijke expeditie hadden verlaten.

(Het slot in een volgend nommer.)






{==257==} {>>pagina-aanduiding<<}

Gardona en Castanos.

Een tooneel uit den Mexicaanschen oorlog.

De straf aan hidalgo voltrokken, besloot het eerste tijdperk des oorlogs voor de onafhankelijkheid van Mexico. Van dat oogenblik af veranderde het tooneel. In de plaats van verwarde volkshoopen traden wèlgevormde benden op; zoodat, in stede van door de menigte volks in hunne bewegingen belemmerd te worden, de nieuwe bevelhebbers nu kleine maar gedisciplineerde, en in den krijg geharde legers aanvoerden. Men plunderde de steden niet meer, noch verwoestte de oogsten, noch roofde de kudden; aan den handel werd veiligheid verleend en de zaak der onafhankelijkheid telde weldra, dank zij de voorzigtige gematigdheid der nieuwe benden, rijke landbezitters, handelaren en eigenaren van groote hacienda's onder hare voorstanders. Deze betere vorming van het krijgswezen, was een eerste stap tot de staatsregeling. Er ontstonden dagbladen, die onder de Mexicanen de denkbeelden en grondbeginselen door de 18de eeuw in Europa verspreid, ingang deden vinden. Dit was een der geduchtste wapenen, met welke, van het begin des opstands af, tot aan de afkondiging toe der onafhankelijkheid, de overheersching der onderkoningen bestreden werd.
Don ignatio rayon vertegenwoordigde dezen tweeden opstand, gelijk de Priester hidalgo den eersten had vertegenwoordigd. Na de gevangenzetting van dezen, nam rayon het bevel op over de benden in Saltillo, versterkt met die, welke onder hidalgo hadden gediend en aan de soldaten van elisondo waren ontkomen. Ofschoon zijne opleiding in het Collegie van San-ildefonso, hem meer gevormd had om regtsgeleerde te zijn, dan om eene rol te vervullen op het krijgstooneel, verhief rayon zich spoedig tot de hoogte van zijne nieuwe roeping; en, zich aan het hoofd van vier duizend man ziende, aarzelde hij geen oogenblik om, met dat kleine leger, den oorlog

{==258==} {>>pagina-aanduiding<<}
voort te zetten. Zijne eerste zorg was, den terugtogt naar Zacatecas te ondernemen; maar om die stad te bereiken, moest men, te midden van eene vijandelijk gezinde bevolking, honderd en vijftig mijlen ver, door een dorre en van water ten eenenmale ontbloote bergstreek trekken; vervolgens Zacatecas innemen, en die plaats versterken en tot het middelpunt van den opstand maken. Deze gewigtige onderneming, met grooten moed en buitengemeene schranderheid, door rayon volvoerd, wordt nog heden onder de schoonste wapenfeiten van zijne loopbaan en van dezen oorlog gerekend.
- Ik behoorde - zoo verhaalt de Kapitein castanos - tot het getal partijgangers, welke den genoemden Generaal, op zijnen moeitevollen togt, van Saltillo naar Zacatecas, volgden. Wij gingen den 26 Maart 1811 op weg. Naauwelijks hadden wij Saltillo verlaten, of de schermutselingen tegen de Spaansche guerilla's vingen aan. Gedurende vier dagen was het een aanhoudend leveren van kleine gevechten, die ons alle rust ontroofden. Eindelijk aan de bergëngte van Pinönes gekomen, zagen wij ons door de benden van den Generaal ochoa gestuit. De onzen, afgemat door een' vermoeijenden togt van vier etmalen, onder gedurigen strijd, weken voor een hevigen aanval des vijands en zouden misschien bezweken zijn, zonder de tijdige aankomst van een onzer bevelhebbers, den Generaal torres, die zulk eene hevige charge deed, dat de vijand op zijne beurt, maar nu met overhaasting, terugweek; latende drie honderd dooden, benevens onze kanonnen en bagaadje, die hij reeds bemeesterd had, op 't slagveld. Ongelukkig waren, gedurende den strijd, onze water-zakken geledigd en de bodems van onze vaten ingeslagen, en moesten wij nog honderd mijlen, door woestenijen, zonder bronnen of beken te ontmoeten, afleggen. Daarbij waren wij met eene menigte vrouwen en kinderen belast; want elk onzer, eensklaps soldaat geworden, had de zijnen met zich genomen. Men kan zich geen denkbeeld vormen van de afmattende foltering, ons door den dorst veroorzaakt, gedurende dien geheelen langen togt, onder een wolkenloozen hemel, en over een grond, nimmer door dauw verfrischt.

{==259==} {>>pagina-aanduiding<<}

Het gebrek aan water, zoo pijnlijk voor mensch en dier, was niet minder belemmerend in 't gebruik der vuurmonden. Naauwelijks waren onze stukken een paar malen geladen en gelost, of zij werden, onder dien brandenden hemel, onbruikbaar. En toch moesten wij, hoe uitgeput wij waren, de onafgebroken worsteling tegen de Spaansche troepen volhouden. Gelukkig, dat de zedelijke kracht der onzen niet bezweek; zelfs vrouwen gaven voorbeelden van heldenmoed, en de oude krijgers der onafhankelijkheid hebben vooral eene harer, guanajuatina genaamd, nog niet vergeten. Door andere vrouwen bijgestaan, verschafte zij, ik weet niet hoe, op zekeren dag, toen wij, van 's vijands kanon veel schade leden, water aan onze artilleristen, tot verkoeling der stukken, en redde dus, dank zij eene gelukkige ingeving of heldhaftige daad, ons leger; vermits onze batterijen, van water voorzien, die des vijands deden zwijgen. Zij was het ook, die, later, om den Spanjaard ten opzigte van onze kleine sterkte te misleiden, voorstelde, om haar met de andere vrouwen in linie te scharen, met een kanon voor dat geïmproviseerde bataillon, alsof 't deel maakte van de slagörde. De vijand door deze list verschalkt, liet ons, zonder tegenstand, eene voordeelige stelling innemen, welke den weg naar Zacatecas beheerschte.
Intusschen zouden gewigtige wapenfeiten de schermutselingen vervangen en ons schadeloos stellen voor de onbeduidende gevechten, die ons in de eerste dagen van den terugtogt hadden bezig gehouden. Na het treffen, waarin de zonderlinge krijgslist van guanajuatina dat voordeel aan onze wapenen had verzekerd, hielden wij rustdag te Las Animas. Onze legerplaats leverde een treurig schouwspel op. Van dorst en vermoeijenis hijgende lagen wij op den grond gestrekt, te midden van een aantal zieltoogende paarden en muildieren. Eene doodsche stilte heerschte in en om de tenten, nu en dan afgebroken door de kreten der gekwetsten, die, gemarteld door den dorst, om een droppel waters smeekten, tot verfrissching hunner van koorts brandende lippen.

{==260==} {>>pagina-aanduiding<<}

De soldaten dwaalden als schimmen rond; de schildwachten hadden naauwelijks kracht genoeg om het geweer te dragen en staande te blijven. Ik-zelf was geheel uitgeput en bad God, dat eenigen onzer, uitgegaan om water te zoeken, in hunne pogingen slagen en dan hunnen Kapitein niet vergeten mogten. God verhoorde mij in genade; want na eenigen tijd zag ik een' onzer ontdekkers, in zijn mantel gewikkeld, mij naderen. Het was valdivia, de man van guanajuatina, en harer waardig. Zijne schranderheid en moed evenaarden zijne herculische ligchaamskracht. Uit alle omstandigheden, hoe netelig ook, wist hij zich te redden.
- Heer Kapitein! - sprak hij geheimzinnig - ik breng een zak met een weinig water, voor u en de vrouw met het kind, die gij bij u hebt; maar zorg, dat niemand het zie.
- Water! - riep ik in vervoering uit.
- Stil! - hernam hij - zoo gij wèl wilt doen, drink dan in stilte! Er is overigens hier water te krijgen in overvloed, en ik zal u een voorstel doen, dat u gewis zal bevallen.
Het berigt kwam hier op neder: In eene hacienda (versterkte hoeve) op twee uren afstands, was eene bron; doch de plek had Spaansche bezetting, die wij moesten verdrijven. Naauwelijks viel de schemer, of ik deed mijn eskadron opzitten. Een Spaansch soldaat, door valdivia gevangen gemaakt, wees ons den weg door de bergpaden.
Ofschoon niets ons tegenhield, was het toch door de zwakte van onze paarden en den slechten weg, dat wij niet dan met moeite de twee à drie mijlen aflegden, tot aan de hacienda, die op eene der hoogste punten van de Sierra Madre gelegen was. Eindelijk, dat punt genaderd, zonder ontdekt te zijn, hielden wij onder zwaar geboomte stand, en ik verliet mijne bende, om het gebouw te verkennen. De hacienda vormde een groot langwerpig vierkant, door zware muren gestut, en naar de zijde van het gebergte slechts met vensters, of liever schietgaten, met ijzeren bouten voorzien. Een hooge, gekanteelde

{==261==} {>>pagina-aanduiding<<}
ringmuur aan de eene zijde, omsloot het huis en de stallen en schuren, in welke de Spaansche bezetting gelegerd was. Boven het platte dak rees een vierkante toren, van drie verdiepingen. De andere zijde der hoeve was nog beter beschermd door een' afgrond; daar vormden de muren een geheel met den regtstandigen wand der rotsen, van welks kant zij slechts door een smal pad gescheiden waren. Het oog zocht vruchteloos de diepte te peilen, en dampen, uit de laagte opstijgende, beletteden ook omtrent den afstand, tot beneden eenige berekening te maken.
Ik had het gebouw aan alle zijden, behalve aan dien kant opgenomen, en weet nog niet, wat mij aandreef om mijne verkenning langs den gezegden afgrond, voort te zetten. Daar liep een pad van omstreeks vier voeten breed, tusschen de muren en de diepte. Bij dag zou het niet zeer gevaarlijk geweest zijn, maar bij nacht was het eene gewaagde onderneming; zelfs voor een zoo goed ruiter als ik ben. Niettemin dreef ik mijn paard, moedig, tusschen den muur en den afgrond, voorwaarts. Reeds was ik halverwege, toen mijn ros hinnikte. Dat joeg mij eene rilling door de leden. Want juist was ik aan eene engte gekomen, waar het niet mogelijk was om te keeren.
- Holla! - riep ik, het er op wagende of de vijand mij zou ontdekken - er is een Christen, die hier langs den afgrond rijdt! Nader niet!
Het was te laat: Een man te paard kwam van achter een der steenen beeren, die hier en daar het pad nog vernaauwden, te voorschijn. Ik wankelde in den zadel en het koude zweet parelde op mijn voorhoofd.
- Om 's hemels will kunt gij niet achteruit? - riep ik, doordrongen van het verschrikkelijke gevaar, waarin wij ons bevonden.
- Onmogelijk! - antwoordde de ruiter met een vaste stem.
Ik beval mijne ziel aan God; want omkeeren, achteruitgaan en afstijgen, alles was even ondoenlijk. Wij stonden dus op den oever des doods. - Van twee opgezeten

{==262==} {>>pagina-aanduiding<<}
ruiters, elkander op dit noodlottig pad tegenkomende, moet er een, al waren het vader en zoon, onvermijdelijk omkomen, wanneer de Almagt niet wonderdadig tusschen beiden treedt.
Wij waren tot regt voor elkander gekomen; onze paarden stonden bijna kop aan kop. Zoo bleven wij een oogenblik staan, in de doodelijkste stilte. Aan den eenen kant was de regtstandige, gladde muur van de hacienda, aan den anderen kant gaapte de afgrond. Zouden wij niet beiden omkomen, dan moest een van beiden wijken. De liefde tot het leven deed mij hopen, dat mijn tegenstander een Spanjaard mogt wezen.
- Zijt gij voor Mexico? - riep ik opgewonden uit; gereed om los te branden, wanneer hij ontkennend antwoordde.
- Mexico en de vrijheid! is mijne leus. - antwoordde de ruiter. - Ik ben de Kolonel gardona.
- En ik de Kapitein castanos!
- Dan kennen wij elkander sedert lang, en, zonder onze ontroering, zouden wij niet noodig hebben gohad onze namen te noemen.
- Welnu, Kolonel! - sprak ik - het spijt mij, dat gij geen Spanjaard zijt; want gij ziet, dat een van ons voor den ander' moet wijken.
Onze paarden hadden de teugels op den hals, en ik stak, dit zeggende, de handen in de holsters om mijne pistolen te vatten.
- Ik zie dat zoo goed - antwoordde de Kolonel met ijskoude bedaardheid - dat ik uw paard reeds voor den kop zou hebben geschoten, als ik niet vreesde, dat het mijne schrikken zou en dan mede in de diepte zou storten.
Ik zag, dat de Kolonel zijne pistolen reeds gereed had.
Wij zwegen weder. Onze paarden begrepen het gevaar zoo goed als wij. Zij stonden onbewegelijk, alsof hunne hoeven aan den grond waren geklonken.
- Wat zullen wij doen? - vroeg ik.
- Het lot laten beslissen, wie onzer wijken zal.
Inderdaad, dit was het eenigste middel van behoud, voor een' van beiden.

{==263==} {>>pagina-aanduiding<<}

- Wij kunnen echter nog iets beproeven. - sprak de Kolonel. - Hij, die verliest, zal achteruit trachten te gaan; dat is, ik beken het, eene maar flaauwe kans op redding, maar toch altijd nog eene kans.
- Hecht gij volstrekt geene waarde aan het leven? - vroeg ik, ontroerd door de ijskoude bedaardheid, waarmede hij sprak.
- Misschien meer dan gij, - was het barsche antwoord, - want ik heb eene doodelijke beleediging te wreken. Maar de tijd verloopt; onze paarden beginnen onrustig te worden. Wilt gij tot de laatste loterij voor een van ons overgaan?
- Hoe zullen wij loten? Met den natten vinger, als de kinderen? Kruis of munt te werpen, als de schoolknapen, is niet doenlijk: een arm onvoorzigtig uitgestoken, kan onze paarden verschrikken en een doodelijken zijsprong doen maken. Om een stuk geld in de lucht te werpen, is de nacht te donker; wij zouden niet kunnen zien wat boven ligt.
De Kolonel bedacht zich.
- Heer Kapitein! - sprak hij - er is een ander middel. De angst ontperst onzen paarden van tijd tot tijd een luide zucht. Hij, wiens paard het eerst geluid geeft.....
- Zal winnen! - riep ik uit.
- Neen! zal verliezen. - was het antwoord. - Gij zijt een Campesino; uws gelijken doen hunne paarden doen wat zij willen. Ik, die een jaar geleden de soutane nog droeg als student in de Godgeleerdheid, wantrouw uwe bedrevenheid als paardenkenner. Gij kunt uw paard doen snuiven; maar uw paard beletten dat het snuift is wat anders.
- Het zij zoo! - sprak ik.
Wij wachtten angstvol, dat een der paarden het afgesproken geluid deed hooren. De stilte duurde eene minuut; het was eene eeuwigheid! - Daar loosde mijn paard het eerst dien zucht des doods. De Kolonel gaf niet het minste teeken van vreugde; maar dankte zeker God in het diepst van zijne ziel.
- Gij vergunt mij toch eene minuut, om mijne ziel

{==264==} {>>pagina-aanduiding<<}
aan God te bevelen? - vroeg ik met eene gesmoorde stem.
- Zijn vijf minuten genoeg?
- Ja.
De Kolonel bragt zijn horologie digt onder de oogen. Ik zond eene vurige bede naar den hemel op, die van sterren schitterde welke ik dacht niet weder te zullen aanschouwen.
- De tijd is om. - sprak de Kolonel.
Ik antwoordde niet en nam met bevende hand de teugels op.
- Nog eene minuut, Kolonel! - zeide ik - want ik heb al mijne koelbloedigheid noodig tot den verschrikkelijken terugtogt, dien ik aanvang.
- Toegestaan. - antwoordde gardona.
Ik was op het land groot gebragt. Mijne kindsheid en jongelingschap waren bijkans geheel te paard gesleten, en ik mogt zonder zelfwaan gelooven, dat, zoo iemand in staat ware tot dit wonder van rijdkunst, alsdan ik het moest zijn. Die gedachte vloog mij door den geest; ik verhief mij tot God, en in die bovenmenschelijke poging, om meester van mij-zelven te blijven, gelukte het mij alle mijne bedaardheid van geest te hernemen. Ook had ik reeds te dikwerf groote gevaren getrotseerd, om lang in een' staat van verbijstering te blijven verkeeren. De hoop herleefde in mijn binnenste.
Toen mijn paard, voor de eerste maal, sedert mijne ontmoeting met den Kolonel, het gebit voelde klemmen, rilde het onder mij. Ik, daarentegen, om het dier te doen beseffen, dat zijn meester gerust was, zette mij vast in den zadel, en bestierde en steunde het met gebit en knieën, zoo als een ruiter, in moeijelijke toestanden, gewoon is, en met hulp van teugel en sporen gelukte het mij eenige stappen achterwaarts te komen. De Kolonel moedigde mij aan. Toen liet ik mijn arm, angstig dier een oogenblik adem scheppen, en vervolgde daarna den terugtogt, weder eenige schreden vorderende. Maar eensklaps begint het paard weêrspannig te worden, en ik voel zijne achterpooten den grond verliezen! - Eene siddering vol afgrijzen doorliep mijne aderen, en ik sloot de oogen, als ware het om mijn val in de diepte niet te zien, maar het was of eene bovennatuurlijke magt, in eene onbeschrijfelijke beweging van het ligchaam, mijzelven en het paard weder ophief naar den kant des muurs. Die beweging, gevoegd bij eene wanhopende poging van het paard-zelf, redde mijn leven. Het dier had zich weder op de beenen hersteld, die onder zijn lig-
{==265==} {>>pagina-aanduiding<<}
chaam schenen weg te zinken, zoo hevig sidderde het over zijn geheele lijf.
Eindelijk was het mij gelukt eene iets ruimere plaats te bereiken, nog ettelijke duimen meer, en het omkeeren werd mogelijk; maar nu weigerde het paard, en steigerde en steigerde nogmaals, dat mijn haar te berge rees. Te vergeefs moedigde ik het dier met woorden, teugel en sporen aan, het weigerde hardnekkig een pas achterwaarts te doen. Nu bezweek mijn moed; want ik wenschte te leven. Eensklaps; als een lichtstraal, vloog mij nog één middel tot behoud door den geest, en ik besloot het aan te grijpen.
In mijne laars, en onder mijn bereik, stak een scherp, puntig mes; ik greep dat met de eene hand en streelde met de andere het paard aan den hals, 't vriendelijk toesprekende. Het arme dier antwoordde met een klagend gebriesch. Toen, opdat geene plotselinge beweging 't dede schrikken, volgde mijne hand zachtkens de buiging van zijn gespierden nek en vond de plaats, waar 't laatste wervelbeen zich aan den schedel sluit. Het edele dier rilde, als in een voorgevoel des doods; maar ik bedaarde 't door mijne stem, en, toen ik nu zeker was zijn leven onder mijne vingers te voelen, trok ik behoedzaam mijne voeten uit de stijgbeugels en bragt het ros, terwijl ik mij naar den kant des muurs wierp, eenen krachtigen stoot met het mes toe, die het ruggemerg, den voornaamsten levenszetel, doorsneed. Het paard stortte, als door den bliksem getroffen, op de plaats neder, zonder eenige beweging, en door zijn val en door mijne poging om uit den zadel te springen, stortte ik langs den muur op het pad neder, en lag daar - zelf niet veel van een doode verschillende - nevens zijn lijk.
Maar ik was gered en de Kolonel slaakte een kreet van toejuiching en vreugde, die mij weder eenigermate met hem verzoende. Mijn taak echter was nog niet ten einde. Om den Kolonel te verlossen moest het doode paard worden weggeruimd. Met den rug tegen den muur zittende, gelukte 't mij het overschot van het opgeöfferde dier zoo ver naar en over den kant te werken, dat het eindelijk in de diepte stortte. Zoodra 't gevallen was waggelde ik het noodlottige pad ten einde, en trad behouden in de vlakte; doch daar bezweek ik. Toen ik, na eene lange flaauwte, de oogen weder opende, stond de Kolonel voor mij. Dat wij elkander geluk wenschten behoeft niet gezegd.






{==266==} {>>pagina-aanduiding<<}

De verwoesting der gouden aue.

Wie kent het land niet, hetwelk zoo véle zonen heeft, dermate aan hun vaderland gehecht, dat zij, na eenig verblijf in den vreemde, het dáár niet kunnen uithouden, en wanneer 't hun niet mogelijk is, naar den geliefden geboortegrond weder te keeren, in eene kwijning vervallen, die den dood ten gevolge heeft? - Dat land is schoon. Zijne vlakten en meren, dalen en bergstroomen, onpeibare afgronden en door de wolken borende ijsbergen, leveren verrukkelijke tafereelen op, die den reiziger boeijen - hoe veel te meer dan hem, die, te midden van deze heerlijke en verheven natuur, het eerste levenslicht aanschouwde, en zijne jeugd heeft doorgebragt! - En toch dat heerlijke land is niet zelden het schouwtooneel van rampen, welke alleen dáár mogelijk zijn. Sneeuwval, aardschuiving en bergstorting heeten die oorzaken van verwoesting en dood.
Nabij de kleine stad Schwyz, die aan willem tell en werner stauffacher doet denken, verheft zich de 5700 voet hooge Rigi, welks omringende landstreek thans door geene vruchtbaarheid meer wordt gekenmerkt. Een halve eeuw geleden lag aan den voet van dien berg, een heerlijk dal, de Gouden aue, of Gold-au genoemd, dat het tooneel is geweest van een dier ontzettende verwoestingen, welke zulke natuurverschijnselen van tijd tot tijd aanrigten.
Het was in de Herfstmaand van 1806. Reeds hadden veelvuldige regens de aarde doorweekt, en vertoonde de bergrug de Gnypen eenige scheuren en barsten, die weinig goeds voorspelden. De lucht was op den 2den dier maand, toen het ongeluk plaats had, bewolkt. Des namiddags kwam er een donderbui op, en een storm bragt beweging in het geboomte op de Gnypen. Nu rollen weldra klompen aarde, ten deele met dennen begroeid, nederwaarts. Het geweld van den storm wordt heviger, een onafgebroken loeijen vervult de lucht. De geheele bergrug schijnt zich te willen verplaatsen. Doodsangst grijpt den omtrek aan. Boomgroepen, herdershutten met kudden hoornvee; woningen met menschen en dieren golven en schuiven voort, sneller en sneller, en op het oogenblik dat de verbaasde mensch dit van verre ziet, is, meer dan een uur in het ronde, de gansche omtrek op een ontzettenden tooverslag het onderste boven gekeerd. Verdoovend is het onnoembare gedruis en geknal: de lucht is met dampen en stofwolken vervuld, die de borst verschroeijen; zwarte nacht bedekt den he-
{==267==} {>>pagina-aanduiding<<}
mel, en de aarde beeft en zwoegt, alsof de jongste dag gekomen is. Eindelijk tegen vijf ure in den namiddag breekt van lieverlede het daglicht weder te voorschijn, en men ziet met ontzetting wat er is gebeurd.
De bergrug de Gnypen heeft zich op het dal, de Gouden aue, nedergestort, en, ten deele tot in de Lauersee, zich voortgewenteld. Die wateren, opgejaagd en voortgestuwd, hebben, tot aan het meer der vier woudsteden, de landstreek verwoest. Doch wat beteekent dit bij de Gouden aue? Dat heerlijke dal, met al zijn leven en menschelijke bedrijvigheid, is verdwenen. Donker en woest is de oppervlakte, die het oog ontwaart. - Stond op die akelige plek, zoo weinige oogenblikken geleden, nog de Gold-au, prijkende in weelderige pracht? Waar zijn de bloeijende dorpen? (⋆) De plaats, waar ze gestaan hebben, is niet te herkennen. Meer dan honderd woningen zijn vernietigd. Nabij vijfhonderd zielen zijn onder aarde, boomen en rotsbrokken, onder water en slijk bedolven. Het geheele dal, met zijne menschenstammen, bedrijvig gewoel van ambachten en landbouw, en vrolijk geblaat en gehinnik van runderen, geiten en paarden is van den aardbodem weggevaagd. In plaatse daarvan, ziet men een vormeloozen chaos van slijk en rotsbrokken.
En die vijfhonderd zielen, onder puin, aarde en steenbrokken begraven, - waren zij allen eensslags versmoord? Geen mensch weet het, of in dit uitgestrekte graf niet vele, zéér vele menschen nog dagen lang hebben, geleefd, en langzaam zijn omgekomen.
Eén gezin was, op het oogenblik der aardschuiving, in den hof bezig, appelen te plukken. De huisvader ziet de onnatuurlijke beweging der dennen. ‘Vlugt! Vlugt!’ schreeuwt hij, ‘de berg komt!’ De huismoeder rukt een naast haar staand, vijfjarig dochtertje met zich voort; doch denkt aan haren zuigeling, en snelt het huis in. Naauwelijks is zij in de woning, of eene onzigtbare magt rukt het meisje van hare zijde, en door eene zwarte duisternis is zij omgeven. Zij gevoelt zich opgeligt, omvergeworpen, in de diepte geslingerd, en dieper en dieper tuimelt zij en zinkt in eenen afgrond. Eindelijk heeft de beweging opgehouden. Hoe benaauwd, hoe pijnlijk, hoe bekneld is haar toestand! Doch van lieverlede wordt die toestand minder moeijelijk en pijnlijk. Hare denkkracht wordt weder helder. Zij stelt zich voor, dat de wereld is ondergegaan, dat alle leven heeft opgehou-
{==268==} {>>pagina-aanduiding<<}
den, dat de bazuin weldra klinken zal, die alle vleesch voor Gods regterstoel roept. - Lang had zij in dien toestand doorgebragt, en troosteloosheid zich van haar gemoed meester gemaakt, toen zij een kinderlijk geschrei vernam. Neen, het moederlijk gevoel bedriegt haar niet: dat is de stem van haar dochtertje. Doch wat baat het haar? Roeren kan zij zich niet; zij kan alleen tot het kind roepen. Het meisje antwoordt, en jammert. Pijn, honger, dorst lijdt haar dochtertje; zij kan niet helpen; maar spreekt, in hare eigen troosteloosheid, woorden van troost. Ten laatste verzwakken de toonen der geliefde, en zij verstommen. Thans gevoelt de moeder zich nog ongelukkiger en nog meer verlaten. Zij verbeeldt zich echter, dat, te midden van het klaaggeschrei der kleine, als geheel uit de verte, het gelui eener klok tot haar is gekomen. Zou het waar zijn! Zou de wereld niet zijn vergaan? Uit hare angstige verwachting vervalt zij in een' staat van verdooving. Een geluid wekt haar weder tot bezinning. Zij luistert. Ja, het is eene klok, die zich nu duidelijk doet hooren. Zij
schept weder moed; het wordt weder dag in hare ziel. Daar laten zich ook de klaagtoonen van het kind weder hooren. Haar dochtertje leeft nog. Zou er nog redding mogelijk zijn! Terwijl zij het kind zoekt te troosten, is het haar, alsof menschelijke klanken tot haar doordringen, alsof haar naam, de naam van haar kind, wordt uitgegild. - Haar wanhopende man, die behouden was gebleven, heeft in de nabijheid der plaats, waar hij meent, dat zijne woning bedolven werd, onophoudelijk rond gewaard, en rusteloos gegraafd en gegraafd, roepende naar beneden en biddende naar boven, om zijne dierharen te vinden levend of dood. Zijn geroep werd eindelijk beantwoordt. Nu, met hulp van honderden menschenvrienden, gelukt het, de ontzaggelijke massa's van aarde en puin weg te ruimen, en hij vindt zijne geliefden, op korten afstand van elkander, in slijk en steenen geheel ingeklemd, maar toch levend terug. De moeder was op vele plaatsen van het ligchaam doch niet zwaar gekwetst; het dochtertje was het eene been gebroken. Beiden kregen hare gezondheid terug.
Van de aandoeningen der beide geredden, van de aandoeningen van den echtgenoot en vader, bij de eerste ontmoeting zwijgen wij, onderwezen door onzen onsterfelijken helmers. (⋆)





{==269==} {>>pagina-aanduiding<<}

Mengelwerk.

De eenheid der menschen in oorsprong, wezen en toekomst.

Door L.H. Verwey, Medicinae Doctor te Voorburg. (⋆)

Bij al het verschil in rang, stand of tijdelijke middelen, dat de leden der menschelijke Maatschappij in zoo vele groepen splitst, is eene overeenkomst, die het geheele menschdom zamenvat, niet te miskennen: eene overeenkomst, die door niemand, den naam van mensch dragende, kan geloochend worden, en aldus ook niet door ons; want wij allen dragen dezen naam, hetzij we er ons op verheffen of er ons voor schamen; hetzij we dezen naam waardig of onwaardig zijn; dien als eene weldaad erkennen of als een last met weêrzin gedenken. Het is eene overeenkomst, oud als de dag der schepping, die den mensch op deze aarde plaatste; vele eeuwen ouder, dan het verschil der menschen; eene overeenkomst, nog in al hare uitgestrektheid aanwezig, even onuitwischbaar als iedere wet der schepping, bestemd om voort te duren tot het einde van alle dingen dezer planeet; eene overeenkomst, eindelijk, even verheven als regtvaardig, even duurzaam als vertroostend, die het lot der menschen zamenstrengelt en het gelijkmaakt in alles, ook in de toekomst. Het is niet slechts voor den mensch, in het algemeen, maar bovenal voor de Maatschappij hoogst belangrijk deze overeenkomst te gedenken; hoogst noodzakelijk, dat zich nu en dan eene stem verheft, die den overmoedige, roekelooze, baatzuchtige, maar ook den

{==270==} {>>pagina-aanduiding<<}
moedelooze, kleinmoedige en afhankelijke toeroept: ‘Wij allen zijn menschen, door eene eeuwige en onuitwischbare overeenkomst, één in oorsprong, in wezen en in toekomst!’
De woelingen dezer eeuw, waarin een strijd op leven en dood wordt gestreden tusschen de schenders van den eigendom en de bezitters van onnatuurlijke regten; tusschen overmoedigen door ellende, en overmoedigen door voorspoed; tusschen de heerschappij van allen en die van weinigen, maken het niet slechts noodzakelijk, maar pligtmatig te wijzen, met klem en nadruk te wijzen op die éénheid, die even ver is verwijderd van de schending der regten van menschen, als van God. - Hieruit blijkt het u duidelijk, M.H.! dat ik den mindere geenszins wil voorstaan in onregtmatige eischen, of den meerdere wil krenken in wezenlijke aanspraken; want de éénheid, die ik bedoel, betreft niet de dingen van éénen dag, maar de dingen, die eeuwig zijn; eene éénheid voor Hem, die den scepter en den bedelaarstaf met het oog eens almagtigen beschouwt.
Vergun mij uwe welwillende aandacht bij de beschouwing van die overeenkomst der menschen, of hunne éénheid in oorsprong, wezen en toekomst. Het onderwerp is die aandacht volkomen waardig, want de kennis van de éénheid aller dingen lost zich op in het veelomvattende, heerlijke en goddelijke begrip der éénheid, die wij God noemen.
I. De oorsprong der menschen.
Het zal u bekend zijn, dat de twist nog steeds levendig wordt gehouden over onzen oorsprong, want velen willen de plaatsing van den mensch op deze aarde zoeken in eene regtstreeksche of onmiddellijke tusschenkomst des Scheppers; anderen, daarentegen, vinden haar in eene trapsgewijze ontwikkeling van al het geschapene, die zich eindelijk heeft opgelost in de voortbrenging van den mensch en daarmede een nieuw tijdvak der schepping is ingetreden. Zij, die het ontstaan der menschen uit één enkel paar stamouders aannemen, zullen ons steeds schuldig blijven de verklaring der menschenrassen;

{==271==} {>>pagina-aanduiding<<}
zij blijven ons méér schuldig dan dit: want waren die eerste menschen volmaakt, zoo konden zij geene onvolmaakte daden verrigten, en het is strijdig met het denkbeeld der volmaaktheid om tot den laagsten trap der onvolmaaktheid terug te keeren; 't is zelfs strijdig met het denkbeeld van een Godsbestuur aan te nemen: dat millioenen geslachten der menschen zouden geboren worden en sterven als een gevolg van één eenige onvolmaakte daad en niet als een gevolg van de eeuwige wetten dier ontwikkeling, die de geschiedenis eener schepping vormt, het leven van een heelal uitdrukt. Wij, die overal, waar het tot verklaring of aanneming van anders onverklaarbare feiten dient, gereedelijk onze toevlugt nemen tot het voorwendsel der overdrevene en beeldsprakige uitdrukkingen van het Oosten, nemen het verhaal van mozes in den letterlijken zin op, terwijl wij eensluidende verhalen der oudheid voor mythen verklaren.
Het kan uit de vorming en de geschiedenis der aarde aangetoond worden, dat de ontwikkeling dezer planeet allengs heeft plaats gevonden, en dat de mensch het voortbrengsel is der laatste vorming. Men heeft in de tertiaire lagen der aarde geene menschenbeenderen, geene producten van eenige kunst, die toch ook in eene hoogst eenvoudige vorming der menschen zouden moeten voortgebragt zijn, aangetroffen. Alle onderzoekingen onder de zoogenaamde praeadamitische dierenbeenderen hebben wel soms aanleiding gegeven tot eene oplettende en naauwkeurige overweging, maar de uitslag toonde steeds, dat de gedachte aan menschelijke vormen op eene dwaling berustte.
Omtrent den tijd van het ontstaan der menschen kunnen wij ons dus niet vergissen, en omtrent de wijze van ontstaan kunnen wij gissingen maken, die aan zekerheid grenzen. Wij moeten op grond van alle erkende en overtuigende ervaring, aannemen, dat alle organische vormen niet onmiddelbaar, maar allengs uit jeugdige en onvolkomene vormen zijn ontstaan, en wel op eene wijze, die met de tegenwoordige ontwikkelingswijzen overeenkomt; want de wetten der natuur zijn even onveranderlijk

{==272==} {>>pagina-aanduiding<<}
als Hij, van wien ze zijn uitgegaan en niemand heeft 't nog aangetoond, dat eene wet is geschonden, zelfs niet door de hand, die ze spoorloos kan wegnemen. - Wanneer wij slechts in eenige bijzonderheden afdalen en de vorming der hersenen bij de dieren nagaan, zien wij, dat ze van naauw zigtbare kenmerken allengs tot eene volmaaktheid klimmen, die grenst aan de hersenen van dat wezen, hetwelk wij eenen onsterfelijken geest toeschrijven; dat ze naarmate hunner volmaking de plaats bepalen, die het dier in de rij van het geschapene vervult; dat hunne vorming in de verschillende diersoorten met de trapsgewijze ontwikkelingstoestanden van de hersenen der vrucht van den mensch overeenstemmen en dat die vrucht, als het ware, al die trappen doorloopt. Men heeft schedels van menschen gevonden, die met schedels van dieren vele eigenaardigheden gemeen hebben en die men in het edelste menschenras niet meer aantreft. Nog heden ten dage leven er menschen in een staat, die zich weinig boven de dieren verheft. Hij, die het grootsche denkbeeld bevat, dat al het geschapene naar volmaking streeft, zoekt den oorsprong der menschen in die wet der ontwikkeling. Hij, die een enkel woord van den Schepper niet genoeg acht om zonnen en planeten hunne bestemming aan te wijzen, maar eene gedurige herhaalde tusschenkomst noodig acht, heeft zich niet genoeg van het denkbeeld losgerukt, dat deze aarde geen heelal is. - Mogen dan ook geheele natiën de mythe van het ontstaan der menschen aankleven en als een goddelijk getuigenis vereeren, den wetenschappelijk gevormden man is het de nevelgedaante van een droom, ledig en zonder beteekenis. Het zij alzoo, gelijk gij zijn moogt, eerste en oudste dag des levens, wij hebben geene oogen om u te erkennen, geen zin om u te begrijpen en derhalve ook geen pen om uw wezen te beschrijven (⋆). Heb geen medelijden met
den wetenschappelijken man, geloovig aanhanger der mythe! want overtuigd als hij is, dat de mensch naar de wetten der ontwikkeling is ontstaan, en in hem ontwikkeling tot volmaking heerlijk en boven alles uitblinkt, zoo overtuigd

{==273==} {>>pagina-aanduiding<<}
is hij ook, dat volmaking slechts het einddoel van al het geschapene kan zijn. Stelt gij dat einddoel als eene zaligheid, welligt van weinigen, hij stelt het als eene eeuwige volmaking voor allen.
Een godgeleerd Natuurkundige moge zeggen: dat hij, die het ontstaan der menschen zoekt in het geslacht der apen, voor eeuwig uit de rij der dochteren van eva verdient gebannen te worden; hij vergat, dat ook de aap denzelfden Schepper heeft, en dat het niet minder eene godheid waardig is, uit een aap, dan uit een handvol stof een mensch te vormen. Maar de mensch is méér dan mensch, hij is een schepsel, dat is: hij is geschapen; en niemand kan scheppen, dan Hij, die alleen de grenzen zijner werken kent. Wat gevoelen men ook aankleve, niemand kan beweren eenen anderen schepper te hebben dan God, of een ander schepsel te zijn dan een mensch. De éénheid in onzen oorsprong wordt ons nadrukkelijk verkondigd in de tegenwoordige wijze van ontstaan der menschen, de voortplanting van het menschelijke geslacht.
Hetzij de moeder eene vorstin worde genoemd of geteld onder de heffe des volks; het zij de grooten des rijks als getuigen der geboorte geboekt worden of alle getuigenis ontbreekt; hetzij eene schaar van vrienden en magen de komst van den nieuwen planeetbewoner verbeidt, om hem in het leven te verwelkommen, of naauwelijks één medelijdend gebuur haren schoot tot eene eerste rustplaats biedt; hetzij reeds een kroon de kussens van het wiegje drukt, of zelfs eenige lompen ontbreken om de naaktheid te dekken; hetzij een vader den telg der huwelijksmin met bewogen hart en uitgebreide armen wacht te ontvangen en met een traan van dankbaarheid aan zijne borst drukt, of het voortbrengsel der wellust ontvliedt, met wrevel zijne komst verbeidt en met wroeging zijne geboorte verneemt; hetzij de moeder, na onverholen smart, de eerste kreet met een blik ten hemel beantwoordt en het pand der liefde kust, of zij die smarten verbergt, dien kreet onderdrukt en een blik van vertwijfeling om zich werpt; beide moeders droegen dat kind

{==274==} {>>pagina-aanduiding<<}
onder het hart; ze hebben het in haren schoot ontvangen, gevoed en tot een wezen ontwikkeld; zij worden op dezelfde wijze van het wicht gescheiden en beider borst bevat de lafenis, door de natuur bestemd, om nog vele maanden den band tusschen moeder en kind te behouden en de liefde van moeder en kind voor immer te bevestigen.
Ziet! één zon bestraalt de beide pasgeborenen, één planeet is beider woning, één is hun beider Schepper, welligt één hun beider lot en zeker één hun beider bestemming! Één kreet ontsnapt hun beider borst als een teeken der afhankelijkheid van deze aarde en als een sein voor het engelental, dat henenvliegt, om in het heelal te verkondigen de mare, dat de eindelooze liefde zich op nieuw heeft geopenbaard in de vermeerdering van het getal der wezens, wie een vonk zijner goddelijkheid is geschonken; een vonk, die allengs opflikkert tot een vlam, waarvan het schijnsel zich verre buiten de aarde verspreidt. Die pasgeborenen hebben eene overeenkomst zóó treffend, dat geen sterfelijk oog er in kan nasporen of ze voor een troon of zodenbank, voor een donzen bed of een bos stroo, voor purper of lompen zijn bestemd, een ster op of in de borst zullen dragen. Men heeft de eene zuigeling voor de andere in de plaats geschoven, men heeft tweelingen verward, men heeft zich honderde malen bedrogen in de toekomst der pasgeborenen en alle menschelijke berekeningen hebben gefaald in het lot des menschen; want de wereldsche vader voedt zijne kinderen op naar het wankelbare uitzigt des onderscheids, maar de hemelsche Vader leidt alle kinderen der menschen op naar de eeuwige wetten der éénheid.
Ook de geschiedenis, die achtingwaardige taal der waarheid, bewijst ons, dat de afkomst der menschen, even als hunne geboorte en oorsprong, één is. Vóór naauwelijks twaalf eeuwen waren de bewoners van dit land in dierenhuiden of pijen gekleed, boden zij bloedige offers aan wodan, en hadden een afschrik van den bleeken God aan het kruis, die elders reeds sedert eeuwen als een Verlosser werd vereerd (⋆). Slechts hier en daar

{==275==} {>>pagina-aanduiding<<}
verhieven zich in de moerassen kasteelen, wier bewoners in barbaarschheid, in onkunde en in zedeloosheid de eenvoudige zwervers nog overtroffen. Die allen waren onze voorouders, zoo wel van den edelman als van den daglooner; en zoo wel hij, die zijn geslacht weet aan te wijzen in dien morgen onzes vaderlands, als de vondeling, die zelfs zijne ouders niet kent, zij wijzen naar ééne plaats, hun beider oorsprong, die zich verliest in den nacht, waarin de duisternis belette de geschiedenis der menschen voor het nageslacht op te teekenen. Ook oude geslachten zijn te niet gegaan en nieuwe hebben hunne namen op eene andere bladzijde geschreven; het bloed van eenvoudige, titellooze burgers vermengt zich nog heden met dat van de oudste stammen, want niets kan paal en perk stellen aan de wisseling van al het aardsche, die alles één maakt en zonder ophouden naar die éénheid van het geschapene wijst.
II. Het wezen der menschen.
Onder het wezen des menschen verstaat men, over het algemeen, zijn maaksel, zijne eigenschappen naar ligchaam en geest, zijne geschiedenis of leven.
De Natuuronderzoeker, die alle voorwerpen der natuur in klassen, rangen en orden splitst, brengt den mensch, zoo wel hem, die geheele landstreken zijn' eigendom noemt en over millioenen beveelt, als hem, die zelfs den wil over zijn eigen leven heeft verloren, tot die klasse der dieren, welke men zoogdieren noemt, en geene hoedanigheid is voortreffelijk genoeg om den mensch uit de keten van het geschapene te plaatsen en hem den naam van dier te ontnemen. Wij hebben de weefsels, de organen en stelsels met de dieren gemeen; hun bloed, de bron van alle voeding, is met het onze in zamenstelling en eigenschappen gelijk; hun oog breekt naar dezelfde wetten het licht; hun oor neemt dezelfde klanken op; in hun boezem klopt een hart; zij openbaren een gevoel, dat zelfs velen, die zich Christenen noemen, beschaamt. De ontwikkeling der hoogere vermogens perst ons menigmaal bij het dier bewondering, het gemis daarvan bij den mensch medelijden en het misbruik verach-
{==276==} {>>pagina-aanduiding<<}
ting af. De vorm van het ligchaam moge bij eenigen eenige afwijking ondergaan, in de rassen door bepaalde en vaste teekenen zijn gekenmerkt, wij aarselen nooit een mensch een mensch te noemen en hem eene plaats naast ons te vergunnen in den keten van ons geslacht. Geen ontleedkundige, geen scheikundige weet, trots zijne fijnste werktuigen, een verschil aan te toonen tusschen het maaksel der menschelijke ligchamen uit alle standen en rangen; zij spreken van zenuw- en spierdraden, van bloedvaten en bolletjes en zonder onderscheid des persoons. Zelfs heeft de natuur meestal aan de mindere standen de schoonheid en frischheid der vormen en omtrekken verleend. Er is niets, wat den eenen mensch van den anderen onderscheidt, als hij het kleed en den opschik aflegt; de hand, die de aalmoes geeft en de hand, die de aalmoes ontvangt, zijn volkomen gelijkvormig, en de blankheid en zachtheid der eerste zijn niet zelden zoo veel schande, als de bruinheid en ruwheid der laatste eere zijn. Beide, de bewoner van een
huis van arduin en marmer opgetrokken, en van een hut uit leem en zoden zaâmgepakt, staan met hunne voeten op de aarde en zien met hunne oogen naar boven; beide hebben eene stem om te bidden en van liefde te stamelen; beide hebben handen en knieën om te zamen te vouwen en te buigen voor dien Heer, in wien zich alles vereenigt.
Is het voor eene vurige verbeelding moeijelijk, éénheid te vinden in de schoone en welvende vormen eener jeugdige vrouw met de rimpels van den ouderdom; na een luttel aantal jaren zijn die schoone en het oog bedwelmende rondingen overgegaan in wankleurige plooijen; is het helder glinsterend en van hartstogt vonkelend oog in zijne kas gezonken; is het parelsnoer der tanden, dat bij ieder lachje zoo aanlokkend schitterde, weggebrokkeld; is de schedel van zijne golvende lokken beroofd en siert geen blos der schaamte meer het rozenhed der wangen. Zoo sterk drukt zich, niet slechts bij het begin, maar ook bij het einde des levens de éénheid der menschen uit, dat mannelijke en vrouwelijke vor-
{==277==} {>>pagina-aanduiding<<}
men inéénsmelten, beide geslachten elkanderen naderen en het onderscheid verloren gaat; want het is niet de geest van een man of vrouw, maar van een mensch, die zijne bestemming te gemoet gaat. De eigenschappen van den geest zijn in volkomene overeenstemming met deze éénheid. De geschiktheid voor Kunsten en Wetenschappen is geenszins aan eenigen stand of rang verbonden; de geschiedenis telt honderde en duizende voorbeelden van allesovertreffende kunstenaars en geleerden, te midden van gebrek en armoede, in een vergeten hoek der aarde, geboren. Nog geen twintig eeuwen geleden zag Hij onder deze omstandigheden het eerste licht, die méér dan een mensch, die het licht der wereld wordt genoemd. Zoo heeft de Schepper zelfs willen aantoonen, dat ook het verhevenste geen anderen oorsprong heeft, dan al het geschapene. Hoe hemelsbreed is het verschil tusschen de verdiensten van zoodanige mannen, verstoken van alles, en hen, die van alle hulpmiddelen omringd zijn; hoe bewonderenswaardig was de kracht van hunnen geest om alle hinderpalen te overwinnen en het doel met zekerheid te naderen. Het is geene verdienste den troon eens vaders te beklimmen, maar om zijn geslacht tot den troon te verheffen. Het gevoel
voor het schoone moge in vele gevallen door opvoeding en beschaving verfijnd en veredeld worden, het gevoel voor het goede, dat eeuwig is, is niet zelden in den boezem des eenvoudigen boven dat van den beschaafde verheven. De onderzoeker moge met scherpzinnigheid het bestaan eener godheid verklaren, de eenvoudige gevoelt het met een roerend en treffend gevoel, dat levendig van zijne overtuiging spreekt. Op een zoelen zomeravond, nadat de zon nog slechts een rooden gloed aan de zoomen der wolken had achtergelaten, stond een man, in kennis en beschaving rijk, op eenen berg en een arme schaapherder, die naauwelijks zijnen naam kende, dwaalde in de valleijen, niet ver van de hut, die gade en kroost omsloot. Plotseling barst een onweder los, de bliksemstralen kronkelen zich als slangen om de lendenen der bergen en rigten dreigend hunne schichten naar de aarde:

{==278==} {>>pagina-aanduiding<<}
en de man op den berg, die het tooneel beneden zijne voeten zag, hief zijne handen ten hemel en zeide: mijn Heer en mijn God! en de arme herder, die dat tooneel boven zijn hoofd zag, zeeg neder op zijne knieën en bad: mijn God en mijn Vader! - Wanneer wij een blik werpen op de maatschappelijke en huiselijke deugden van meerderen en van minderen, naar wie zal de balans overslaan? Hulpvaardigheid, trouw, mildadigheid en liefde worden ook in de woningen onzer arme broeders aangetroffen. Wie getuige is geweest van een openbaar onheil, heeft de hulpvaardige handen der minderen in eene gunstige verhouding gezien tot die der meerderen; terwijl de arme menigmaal met aan dolzinnigheid grenzende opoffering het leven en den eigendom van den naaste redt of beschermt, staat de meerdere, hoogstens met een blik van belangstelling, het tooneel van den ramp te overzien. Op de bezittingen der vermogenden zijn niet zelden de woorden ‘woeker en diefstal’ gebrandmerkt; de eerzucht is een ontembare hartstogt en de heerschzucht telt duizende ongelukkigen en honderde moorden; de trap, waarop zij staan, is in het oog des regtvaardigen welligt wat in ons oog een schandpaal is. Terwijl de grooten des lands om den troon dwalen, om zich een straaltje van den glans, een deeltje van de magt toe te eigenen of ze geheel te overmeesteren, schraagt een trouwe bevolking den Vorst en boezemt hare liefde voor regt ontzag in aan de dienstknechten der heerschzucht. - De huwelijkstrouw en liefde wonen geenszins bij voorkeur in paleizen of onder een schitterend kleed. De daglooner snelt met het krieken van den dageraad uit zijne woning, en, na het brood eens schamel bedeelden in het zweet zijns aanschijns te hebben verdiend, keert hij aan den avond terug, terwijl eene zorgende gade hem het brood voorzet, de zweetdroppels van zijne slapen veegt en het kroost hem huppelende de ruwe handen kust. De echtgenoot uit hoogere standen vergeet niet zelden, onder het gepeins om eer of
magt, de dierbaarste betrekkingen, brengt niet zelden den dag in verkwisting en vermaken door, en de morgenstond vindt

{==279==} {>>pagina-aanduiding<<}
hem, niet schaars, in armen, die zich uitstrekken naar zijn goud. De arme zuigeling laaft zich aan de borst der moeder, en de telg eener vorstin weent aan den boezem eener vreemde. De blijken der mildadigheid onzer minder bedeelde natuurgenooten worden wel niet in de nieuwspapieren uitgebazuind en klinken wel niet in de schaal, maar zij deelen niet zelden de bete broods en de bijeenverzamelde lompen met den medemensch; er is geen mond, die hunne daden vermeldt, maar er is toch één Mond, die het eenmaal aan de millioenen zal verkondigen. Vele gaven zullen een getuigenis zijn tegen de gevers, wanneer de waarde der daden zal worden gewogen met eene schaal, die nimmer bedriegt en eene hand, die nimmer faalt.
Moeijelijk valt het welligt éénheid te erkennen in meerderen en minderen; éénheid van die menschen, die, ofschoon de Stichter hunner godsdienst zeide: dat Zijn rijk niet was van deze aarde, nogtans een troon, een opperhoofd, zoo vele trappen van magt en heerschappij, naar eene uitwendige waarde berekend, erkennen; menschen, voor wie het een gruwel is, dat de onvergankelijke grootheid van een mensch uit een nederig vlekje ontsproot; die zelfs in de tempels, waarin men tot éénen Vader nadert, zich schamen naast den armen broeder te zitten; en toch straalt die éénheid zelfs in het lot, in de geschiedenis van ieder mensch, bij uitnemendheid, door. Grootheid en val, gewin en verlies, achting en verachting, belooning en miskenning, eer en schande, regt en onregt, vreugde en smart, blijdschap en verdriet treft het meerendeel der menschen in hun kortstondig leven en de meerderen niet het minst. Ook een vorst moet de zijnen naar de groeve der verrotting voeren, de tranen eener vorstin hebben even weinig invloed als die eener bedelares, beide zijn menschen getroffen door hetzelfde lot. Wordt ook de stille burger niet tot een troon verheven, hem treft ook niet de val, zoo groot en zoo vernederend; over hem en zijn geslacht wordt geene verbanning ten eeuwigen dage uit zijn vaderland uitgesproken; aan hem is ook niet de schande van door eene ge-
{==280==} {>>pagina-aanduiding<<}
heele bevolking veracht en weggejaagd te worden en nog bij het leven de veroordeeling zijner daden te hooren.
III. De toekomst der menschen.
Ik vlei mij, dat ik in deze weinige trekken u heb herinnerd aan de éénheid der menschen in oorsprong en wezen, want dat te willen bewijzen, zoude eene geheel overbodige moeite kunnen gerekend worden. Niet alzoo is het met de éénheid in de toekomst, die wij slechts uit daadzaken kunnen aantoonen en met zekerheid gissen. Heb ik welligt iemand gegriefd, door zoo vele teedere snaren aan te roeren, wel verre, dat mij dit zoude bedroeven, verheugt het mij veeleer; want niet in de verachting der leugen, maar in het besef der waarheid ligt de erkenning opgesloten van hetgeen ons noodig en nuttig is te weten. Moeijelijk zal het velen vallen éénheid te zien, nog veel meer ze te erkennen in die duizende toestanden, waarin de mensch verkeert. Niet gemakkelijk is het zich voor te stellen, dat de slaaf, die als het vee wordt verkocht, één zal zijn met den tiran onder wiens zweepslagen hij zich kromt; dat de bewoner van een kasteel één zal zijn met den arme, die hij om het sprokkelen van eenig hout in de gevangenis werpt; dat de soldaat, die naauwelijks met een blik door zijnen bevelhebber wordt verwaardigd, één zal zijn met den veldheer; dat de omdooler, die in strooschoven overnacht, één zal zijn met den vorst, wiens blik een maatstaf is voor de stemming der hovelingen; dat alle deze tegenstellingen zullen opgeheven worden na een onderscheid van eenige jaren, die henenvliegen als eene schaduw. Hoe weinig bedenken wij het, als wij den broeder onmeêdoogend verstooten, dat binnen weinig tijds, welligt morgen de grijnslijn zal zijn doorgesneden, de rol zal zijn verwisseld en de verstootene broeder geen hulp meer noodig heeft. Wij allen hebben één oorsprong, één maaksel, dezelfde hoedanigheden, dezelfde aarde, hetzelfde voedsel, dezelfde behoeften en begeerten, hetzelfde graf. Wat is er dan, dat de éénheid van onze toekomst zoude
verbreken? Wie hij ook zij, in welken leeftijd hij ook verkeert, hij heeft steeds

{==281==} {>>pagina-aanduiding<<}
één wensch, een wensch naar geluk. Dat geluk moge door de omstandigheden des levens, bij ieder in het bijzonder, eene andere gedaante bezitten, de grondvorm is dezelfde; een toestand, waarin men geene wenschen meer heeft. Bereiken wij het ons voorgestelde geluk, dan zijn wij bedrogen en het geluk is geen geluk, of het is onvolkomen of eindelijk niet duurzaam; wij streven naar een ander geluk, maar ook het volmaaktste geluk op aarde is niet volmaakt, en wat nog meer zegt, het is niet duurzaam; want vliedt ook al het geluk niet van ons, wij vlieden eenmaal het geluk. Zoo ondervinden wij, dat alle geluk op aarde niet duurzaam, noch volmaakt is; laat ik slechts zeggen: niet volmaakt, want wat volmaakt is, is ook duurzaam. Wie geeft niet gaarne alle schatten der aarde om volmaakt gelukkig te zijn? Deze wensch is in ieders boezem neêrgelegd en die wensch is edel, groot en goddelijk. Wij hebben dus allen één en dezelfde wensch. Welke aardsche vader zal wenschen storten in het hart van zijn kind, die hij nooit kan vervullen? Zoo veel te minder de hemelsche Vader, die geene wenschen gaf, zonder middelen om het doel te bereiken. Is de éénheid van die wensch waar, dan moet ook het middel, om dien wensch te vervullen, voor allen bereikbaar, voor allen één zijn. Hebben wij het middel gevonden, dat leiden moet en leiden kan tot een volmaakt geluk en is daartoe slechts één middel; is dat middel in aller hand, wie zal dan nog ontkennen, dat voor allen dezelfde toekomst is. Dat middel bestaat, dat middel is de waarborg voor de éénheid van onze toekomst, van onze toekomst-zelve, van de vervulling van onzen wensch naar een volmaakt geluk; dat middel kan geen ander gevolg hebben. Dat middel is aan geen kroon, geen toga of bef, geen kardinaalshoed of talisman, aan geen geluk of ongeluk, aan niets ter wereld, gebonden, het is één voor alle menschen. In dat middel heeft de
goddelijke wijsheid zelfs aan de neiging der menschen, om elkander te overtreffen, in den edelsten zin, voldoening gegeven; ja! het vooruitzigt om zich op te heffen tot het hoogste wezen; dat middel is het eenigste,

{==282==} {>>pagina-aanduiding<<}
dat een verschil der menschen vormt, zelfs geldend voor den hemelschen Vader, die in het gebruik van dat middel de maatstaf vindt der liefde van zijne kinderen; dat middel is reeds hier op aarde in staat om ons boven den medemensch te verheffen, en ons eene achting en eerbied te verschaffen, die ons vergezelt tot in, tot over het graf; dat middel verschaft ons reeds hier het gevoel en de overtuiging van een volmaakt geluk, dat middel is de deugd.
Ik heb gezegd.




Tafereelen uit Engelsch-Indië.

De worstelstrijd met de Tughs.

(Vervolg en slot van bl. 256.)

IV.

Twee nachten in Bengalen.

Roedjah weêrgalmde van het geschal der Indische klaroenen, en daar boven uit klonk ieder oogenblik een ‘hoerrah’, door de cipayen aangeheven ter eere van Kolonel douglas.
Gravin octavia, die het geleide nog niet had kunnen vinden, op de voorgenomen reize naar Tranquebar voor hare veiligheid noodzakelijk, bevond zich met hare nicht amalia in de herberg te Roedjah, terwijl dit feestelijk rumoer de geheele bevolking op de been bragt. Niet wetende, wat er gebeurde, toen het gejubel doordrong tot de kamer, waar zij bijeenzaten, snelden zij naar het balkon, en zagen van daar een schouwspel zoo als zij er nog nimmer een hadden aanschouwd.
De gevangenen uit het gevecht in de Tugh-vallei trokken op dit oogenblik door de groote straat, onder het streng geleide der Indische soldaten. Overwinnaars zoo wel al overwonnenen hadden een ontzettend voorkomen; de geschiedenis van den jongstverloopen nacht stond als met ijzeren nagels in hunne gedaanten gegrift; hun ge-
{==283==} {>>pagina-aanduiding<<}
laat had alle uitdrukking van menschelijkheid verloren en geleek naar een afzigtelijk masker: stof en bloed waren er door de zon op verhard, en menig hunner, waar hij zijne voeten zette, liet een roodkleurigen afdruk van zijne schreden achter.
Na dezen optogt, verdubbelden, aan het einde der straat, de toejuichingen met eene echt Indische geestdrift, die doorgaans aan uitzinnigheid grenst. Het volk en de soldaten groetten drie voorbijrennende ruiters, die slechts een oogenblik zigtbaar bleven, want hunne paarden schenen gevleugeld; maar die sekonde was toereikend geweest om hen door de twee vrouwen te doen herkennen, in weerwil van de volksmenigte en van de bloemen, die het op hunne verschijning regende, en, in 't nederdalen, hen als met een veelkleurige wolk omhulden.
Een uur later liep de opgewonden volksmenigte eenen beambte na, die de volgende kennisgeving aanplakte:
‘Na reeds, in onderscheidene nachtgevechten, kleine afdeelingen van Tughs met voordeel bestreden te hebben, ontving de Kolonel-Kommandant op gisteren berigt, dat deze razenden in grooten getale zouden te zamen komen, om met nadruk den rampzaligen oorlog te vernieuwen, die naauwelijks met moeite is ten einde gebragt, en de getrouwe en nijvere bevolking niet weder mag verontrusten.
Naar het punt, waar de onverlaten zich ophielden, zijn onze dappere troepen dadelijk henengesneld, onder aanvoering van den Kolonel-Kommandant-zelven; als vrijwilligers gevolgd door zijne vrienden Sir edward en Graaf elona, wier voorbeeldeloozen dapperheid en moed de behaalde overwinning hebben helpen verzekeren.
Officieren, onder-officieren en soldaten, allen hebben gewedijverd in den strijd, en de zege is volkomen geweest. De Tughs, die niet op het slagveld zijn gebleven, zijn gevangen gemaakt, en onder dezen ook de oude sing, hun beruchte aanvoerder.’
Kolonel douglas begreep, dat het niet mogelijk zijn zou, langer zijne operatiën tegen de Tughs, te Nerbudda

{==284==} {>>pagina-aanduiding<<}
geheim te doen blijven, en had dáárom besloten aan het jongste wapenfeit eene algemeene bekendheid te geven. Hij deed dat te meer, dewijl hij meende zich overtuigd te kunnen houden, dat het gevecht van Doemar-Leyna in zijn distrikt wel het laatste zou zijn, dat tegen de Tughs behoefde geleverd te worden.
Met de gewone voortvarendheid der Fransche Dames, begon de Gravin, toen zij die kennisgeving gelezen had, uit de afwezigheid van Graaf elona en Sir edward gevolgtrekkingen af te leiden, geheel verschillend van die, welke wij haar vroeger hebben hooren uiten. - De slotsom van hare overpeinzingen was deze:
- Mogelijk heb ik hem onregtvaardig beschuldigd! Ik ben, waarschijnlijk, voorbarig geweest in het verlaten van Nerbudda. Het zou nu, misschien, ook verstandiger zijn, als ik niet naar Tranquebar vertrok. Ik kan terugkeeren, zonder belagchelijk te zijn; daar amalia niet vertrekken wil. Hij was dus in strijd- en lijfsgevaar, terwijl ik meende, dat hij zich heimelijk vermaakte. Dat is dan de reden van zijn geheimzinnige afwezigheid! Arme Sir edward! Doch waartoe ook die geheimhouding? - o Gewis om ons, vrouwen, niet te verontrusten - ja, misschien bij hem, alleen om mij niet te ontrusten! - o, Had ik maar eenige zekerheid, of hij mij bemint!
In deze gemoedstemming verkeerde zij, toen de Heer tower zich deed aandienen. Zijn onverwacht bezoek riep haren geest uit den doolhof van gedachten, die het geslingerde hart deed ontstaan, en zij trachtte nu even bedaard te schijnen als hare nicht amalia.
- Dames! - begon de Heer tower - er is nog eene andere gelegenheid om te vertrekken, ik had ze u reeds gisteren kunnen melden, en heb dus niets tot mijne verontschuldiging. Maar de brieven, de drokte.......
- Gij maakt ons zeer nieuwsgierig, Mijnheer tower! - viel octavia hem in de rede, met een glimlach, zoo als die slechts om de lippen eener vrouw uit de groote wereld kan spelen - Wij zijn geheel gehoor.
- Te Bombay ligt de Indus in lading naar Marseille.

{==285==} {>>pagina-aanduiding<<}
Een klein konvooi vertrekt binnen drie uren van hier.... Het spijt mij.... de tijd is kort.... maar....
- Heb volstrekt geen spijt, Mijnheer tower! - viel amalia hem in de rede; - wij zullen geen gebruik maken van éénige scheepsgelegenheid; want wij zijn veranderd van plan: wij gaan weder naar Nerbudda.
- Dus is de reis naar Europa afgesprongen? - vroeg de agent.
- In zoo verre afgesprongen, Mijnheer tower! - hervatte Gravin octavia, - dat ik het nopens den tijd van vertrek nog niet met mij-zelve eens ben.
Het gesprek liep nog eene wijl over onderwerpen, van geen belang voor den lezer, en toen de Heer tower eindelijk afscheid nam, was de Gravin nog meer opgewonden dan vroeger. Wat zou zij doen? Den man ontvlugten dien zij beminde, doch voor wien zij onverschillig was? Of terugkeeren naar Nerbudda, waar hij zich bevond, om nog langer geslingerd te worden tusschen hoop en vrees, onder gevoelens, die de welvoegelijkheid haar dwong te begraven in haar hart, dagelijks gefolterd door liefde zonder hoop, en minnenijd zonder regt? - Onder zulke gedachten mismoedig en besluiteloos op eene sofa uitgestrekt, liet zij eenige uren voorbijgaan. Misschien heeft de engel van den slaap haar inmiddels met zijne droomen verkwikt. Zoo veel is zeker, dat zij, toen ze eindelijk van de sofa oprees, zich andermaal op het balkon begaf; doch nu alleen om een luchtje te scheppen.
Op eenige schreden afstands van de herberg stond een Indiaan, die, zoodra zij buiten kwam, onder den blooten hemel zich nedervlijde als om zijn middagslaapje te doen, zonder zich te bekreunen over de brandende hitte der zon, die in het middaguur de ingezetenen van Roedjah de wijk deed nemen naar plaatsen, waar zij tegen den gloed der zonnestralen beveiligd waren.
Toen de Gravin dien man opmerkzaam beschouwd, en eene poos in diepe gedachten verzonken had gestaan, verliet zij haastig het balkon, en trad naar buiten, en rigtte hare schreden naar den schijnbaar sluimerende.
- Word eens wakker; - riep zij hem toe, die dade-
{==286==} {>>pagina-aanduiding<<}
lijk de oogen opende en overeind sprong in de houding van iemand, die bevelen denkt te ontvangen.
- Zijt gij met deze landstreek goed bekend? - vroeg zij hem.
- Ja. - was het antwoord.
- Weet gij iets van een konvooi naar Bombay?
- Dat is reeds een uur vertrokken.
- Dan behoeft men niet hard te rijden om het nog vóór den avond in te halen?
- Volstrekt niet.
- Kent gij den weg dien het konvooi gaat?
- o Ja.
- Ik zou gaarne den Chef van het konvooi nog eens spreken. - Wilt gij mij als gids dienen?
- Ik ben geen gids, Mevrouw!....
- Dan, als ik er u goed voor beloon, wilt gij zeggen!.... Hier zijn drie soeverijnen op hand: kunt gij spoedig twee goede paarden bezorgen?....
- Ja; maar....
- Geene tegenspraak! Haast u! Ik zal u rijkelijk beloonen, en ga mij kleeden: eer gij met de paarden hier zijt, ben ik gereed.
Was octavia nu waarlijk gezind om Roedjah, Nerbudda, geheel Bengalen op eens vaarwel te zeggen? Of moest die afreis naar Bombay slechts dienen om de gevoelens van een bemind voorwerp op den toets te stellen? Wij gelooven het laatste. Hoe kon zij denken aan eene zeereis, en hare bagaadje vergeten? - De vrouw is dikwerf een onoplosbaar raadsel.
Maar de Indiaan, die haar gids zou zijn, was hij daar bij toeval als uit de wolken op de gloeijende straat nedergevallen, om haar te dienen? - Of had hij daar, nabij de herberg, de wacht gehouden?
- Nizam! - had Sir edward gezegd - zoo ras er te Roedjah toebereidselen gemaakt worden voor de afreize der Gravin, moet ik dat weten.
Die kennisgeving was voor nizam voldoende geweest om in en nabij de herberg te blijven wacht houden, nadat bij zich verkleed, en zoo hij meende voor de beide

{==287==} {>>pagina-aanduiding<<}
Dames, die hem niet dikwerf hadden gezien, volkomen onkenbaar gemaakt had.
Maar de blik en het geheugen der vrouw, vooral der beminnende vrouw kunnen scherp zijn. Wij gelooven, dat octavia, toen zij den Indiaan opgenomen, en 't vreemde in zijne handelwijze overwogen had, in haar binnenste juichte. Een duister gevoel zeide haar, dat de man, die haar voorkwam de bediende van Sir edward te zijn, daar geplaatst was om zijnen Heer te onderrigten van hetgeen er omging. Gold dat haar-zelve? - Welk eene heerlijke gelegenheid, om nu eene beslissende poging te doen, om dat te onderzoeken! Drie of vier uren rijdens!... welk eene kleinigheid! - Doch was haar vermoeden gegrond, dan zou de bediende, eer hij de paarden zocht, gewis een bode aan zijnen Meester zenden, om hem van haren togt, het konvooi achterna, te onderrigten. Sir edward (aan wiens liefde voor haar zij geloofde, hoewel hij het vurig gewenschte: ‘ik bemin u!’ nimmer had uitgesproken) zou daaruit opmaken, dat zij dien togt deed in het werkelijke voornemen om maatregelen te nemen, en afspraken te maken voor haar vertrek, en - indien hij haar beminde - zou hij dan niet op hare schreden vliegen, om haar te verbidden!? - Zij hoopte, zij rekende er op, dat zij, het konvooi narijdende, Sir edward ontmoeten zou, als zij naar Roedjah terugkwam, en dat er alsdan eene verklaring zou plaats hebben.
Nizam dacht bij zich-zelven: ‘als ik weiger haar gids te zijn, kiest zij een anderen gids, en de afreis gaat, mogelijk, door, zonder dat ik er iets tegen doen kan. Laten wij de gelegenheid, die zij aanbiedt, om invloed te hebben, niet verwerpen! Ik moet in het belang van mijn meester een maatregel nemen op eigen hand: dat is wel een beetje gewaagd; maar van twee kwaden moet men het beste kiezen!’
Zoo redeneerde nizam, die, voor de belangen zijns meesters, er geen bezwaar in gevonden zou hebben, om Roedjah aan de vier hoeken-in brand te steken, al wist hij vooruit, dat hij er voor boeten zou op den brand-
{==288==} {>>pagina-aanduiding<<}
stapel. In de verzengde luchtstreken worden deugden zoo wel als ondeugden derwijze tot het uiterste gedreven, dat de overdrijving, niet zelden van eene deugd eene ondeugd maakt, en ook aan eene ondeugd wel eens al de grootheid bijzet van verhevene deugd.
Wij hebben het reeds gezegd, nagenoeg de geheele bevolking van Roedjah had den middagslaap gezocht. Slechts eenige soldaten waakten aan de poort, en lieten zich onwillekeurig een uitroep van bewondering ontsnappen, toen zij, een uur nadat nizam had aangenomen de Gravin tot gids te strekken, de even fiere als bevallige amazone aanschouwden, die daar uitreed. Octavia maakte er staat op, dat zij vóór den nacht terug konde zijn, of, wierd het te laat, vernachten zou onder de hoede van het konvooi; doch haar gids had het anders besloten.
Van lieverlede trok nizam onder weg de kleedingstukken uit, welke de hitte hem hinderlijk maakte, en weldra scheen de zon op zijn bronzen rug als op een basrelief, zoo als men die vindt aan de deuren der pagoden. Gebogen op den hals van zijn paard, onder het loofdak der banaanboomen, greep hij nu en dan een paar der breede nederhangende bladeren van die reuzenstammen om er zich mede te waaijen en te dekken, zoodat zijn kostuum al vreemder en vreemder werd, hoewel het iets schilderachtigs had voor het oog. Gravin octavia, die haren gids stapvoets volgde, geleek wel eenigzins op een engel, die het ongeluk had een Demon op verkeerde wegen te volgen; ofschoon zij, hoewel met zulk een vreemdslagtigen ruiter alleen, volkomen gerust was; want zij had nizam nu goed herkend, en hield zich overtuigd, dat hij in verstandhouding met Sir edward handelde. - Gelukkig intusschen, dat er een koeltje blies, door de anders ondragelijk heete lucht; men kon dat zien aan de zachte golving der wijde banen van haar luchtig rijdkleed, en aan de vloeijing harer fraaije zwarte lokken over een hals en een paar schouders, wier blankheid, wit als het witste dons, in den zonneglans zou geschitterd hebben, als zij, om dien af te weren, niet

{==289==} {>>pagina-aanduiding<<}
met een sluijer van eene ligte stoffaadje waren bedekt geweest.
Nadat het paar een half uur zijn' weg had vervolgd, door schilderachtige valleijen, hielden de laatste sporen van landbouw en bewoning op, en bevond het zich aan den ingang eener voor Gravin octavia geheel onbekende wereld. Eene nieuwe, grootsche natuur ontrolde zich voor hare oogen. De weg liep door een heuvelachtig woest landschap, en scheen geen einde te zullen hebben. De gids gedroeg zich daarbij, alsof hij volstrekt geen haast had; alle aanmaningen der Gravin om zijn paard de sporen te geven, waren vruchteloos. Hetgeen haar eindelijk bevreemde, was, dat zij nergens eenig spoor zag van de hoeven der konvooipaarden, terwijl 't haar ook nu en dan toescheen, wanneer zij op de zon lette, dat zij niet altijd in dezelfde rigting vooruitging; zoodat zij meer dan eens aan nizam vroeg: of hij wel zéker was van den weg? - Van lieverlede werd octavia nu toch werkelijk ongerust, want de paarden waren moede, en hetgeen nog erger was, de zon daalde snellijk ter kim. Welhaast lag in het oosten een zwart floers over de dalen en heuvelen uitgespreid, dat huiveringwekkende vormen gaf aan de verschillende bestanddeelen van deze wilde schepping.
Plotseling verdween het daglicht geheel en al, en de Gravin stond schier eensklaps met haren gids als in den donker. Deze laatste betoonde zich nu zeer angstig en schudde het hoofd, als iemand, die niet weet hoe hij zich uit eene onvoorziene moeijelijkheid redden zal.
- Zijn wij dan toch verdwaald? - vroeg de Gravin met eenigen schrik.
- Ik vrees ja, Mevrouw! - was het antwoord. - Ik heb mij vergist. Wij hadden de vallei aan de linkerhand moeten inslaan, in plaats van die aan de regterhand. Hoe meer haast, hoe minder spoed....
- Maar wij kunnen geen tijd met praten verspillen, wij moeten voorwaarts of terug, naar dat wij het spoedigst op den regten weg kunnen komen.
- Dat zal niet gemakkelijk gaan.

{==290==} {>>pagina-aanduiding<<}

- Wij kunnen den nacht toch niet in deze wildernis doorbrengen!
- Misschien!
- Hoe meent gij dat?
- Laat mij eens goed nadenken.... Ja, zoo is het. Tusschen ons en den weg van 't konvooi hebben wij niets anders dan dat groote bosch.
- Welnu, dan wil ik het bosch door!
- Dat is niet mogelijk, Mevrouw! De boomen en het kreupelhout staan er zoo digt opeen, dat het kunst- en vliegwerk is er door te komen bij dag.
- Welk een ongeluk! - zuchtte de Gravin, die nu begon te gelooven, dat nizam zich werkelijk in den weg had vergist, en dus haar geheele plan had doen vervliegen in rook.
- De kundigste kan verdwaald raken, Mevrouw! - sprak de sluwe geleider - en ik ben bereid, u het ontvangen handgeld terug te geven.
- Daar zou ik weinig aan hebben! Maar boven die drie soeverijnen geef ik er u nog twintig als gij maakt, dat ik, eer de nacht om is, het konvooi bereik.
- Mevrouw! - hernam de gids, - al boodt gij mij al de diamanten van Golconda, ik zou niet in staat zijn u op den regten weg te brengen op dit oogenblik.
- Gij denkt mij dus hier den nacht door te laten blijven?
- Nood breekt wet, Mevrouw!
- Maar ik wil mijnen weg vervolgen.....
- Deze weg, Mevrouw! zou u na twee volle dagreizen te Mazulipatnam brengen.
- Wat ben ik te beklagen!
- Mag ik u een goeden raad geven, Mevrouw? Doe dan gelijk ik, stijg af, en laat ons eene schuilplaats zoeken, waar wij veilig zijn. Morgen, als het dag is, zullen wij den weg gemakkelijk wedervinden en zonder gevaar.
- Morgen is het te laat!... wat gij mij voorstelt is de verijdeling van mijn geheele plan!

{==291==} {>>pagina-aanduiding<<}

- Ik wenschte, dat ik u iets beters kon voorstellen; maar dat is niet mogelijk.
- Gij hebt mij met opzet op een verkeerden weg gebragt! - Gij.....
- Spreek zachter, Mevrouw! Misschien zijn er ruige ooren nabij, die u niet moeten hooren. Het is een uur om stil te zijn - de paarden, ofschoon bezweet, rillen van schuwheid - luister; klaagtoonen vervullen de lucht!
Nizam zeide dit met eene huiveringwekkende koelbloedigheid, en hield daarbij zijne vonkelende oogen op de jonge weduwe gevestigd. Zoo als hij daar stond, in zijne onverschrokkenheid met de armen kruiselings over de borst, en het regterbeen voorwaarts gestrekt, had hij iets bovennatuurlijks aan zich. De teedere amazone, met de vingers krampachtig in de manen van haar paard spelende, kon, hoe moedig zij ware, haren blik niet afwenden van den blik des Indiaans; alsof hij de tooverkracht bezat, waarmede de slang den vogel tot zich trekt, dien zij tot hare prooi kiest. Octavia sidderde bij de gedachte, dat zij geheel in de magt was van dien stoutmoedigen mensch, dien zij toch maar van aanzien kende, en dat het haar niet mogelijk zou zijn zich te redden met de vlugt; want de wijze, waarop hij van zijn paard was gesprongen, toonde genoeg, dat hij 't ook even snel zou weten te bestijgen, en haar kon inhalen in die afschuwelijke eenzaamheid, waar 't hulpgeroep slechts geboord wordt door verscheurende wouddieren, insgelijks loerende op eene prooi.
In dien toestand nam de Gravin een kloek besluit. Zij steeg af, naderde nizam, en sprak met hare meest mogelijke tooverzoetheid van stem:
- Gij zijt niet zoo als gij nu schijnt. Er is melodij in uwe stem en verstand in uwe woorden. Ik weet ook wie ge zijt, en dat uw hart goed is. Gij zijt te edel om misdadig te zijn. Verlaat mij niet; beleedig mij niet; bescherm mij! Reken er op, dat ik het niet onbeloond zal laten, als gij u edelmoedig gedraagt.
Nooit klonk er een liefelijker muziek dan nu in deze woorden uit de lippen der Gravin. In de oogen van

{==292==} {>>pagina-aanduiding<<}

nizam welden tranen op, die bij het licht der starren over zijn gelaat rolden, als parelen over een bronzen blad.
- Gij hebt mij juist beoordeeld, Mevrouw! - sprak hij. - Vrees niet; ik ben tot niets misdadigs in staat! Eene beweegreden, sterker dan de inspraak van mijn hart, heeft u hier gebragt; maar gij zijt er onder mijne bescherming, en u zal geen haar worden gekrenkt.
- En welke is de reden, die u wreed doet zijn tegen wil en dank, en mij dwingt in deze woestenij te vernachten?
- Als gij die reden eenmaal verneemt, zult gij mijne handelwijze billijken.
- Gij zijt dus het werktuig van een hooger? - Gij zijt de voltrekker van zijne bevelen?....
- Ik volbreng de bevelen van niemand, Mevrouw! dit zweer ik u bij de sterren!
- Welnu, maak dan dat wij wegkomen van deze schrikwekkende plaats!
- Gij vraagt mij het onmogelijke, Mevrouw! Ik ben de slaaf van een pligt, mij door niemand dan mij-zelven opgelegd, maar die ik volgen moet, zoo en niet anders.... Doch, het uur is gevaarlijk. Deze woestenij zal, in de duisternis weldra bevolkt worden. Wij moeten eene schuilplaats zoeken! - Kom, Mevrouw! volg mij!
Nizam nam haar den toom van het paard, dat zij bereden had, uit de hand, en liet de beide paarden vrijelijk aan zich-zelven over. Het instinkt verwijderde hen dadelijk uit de nabijheid van het bosch, en zij verdwenen in de nevelen der vlakte. Met een stil gebed op de lippen volgde de Gravin haren geheimzinnigen leidsman.
Vooraan in het bosch, op de eenigzins open plek van een viersprong, stond een van die hutten, in welke de Indianen gewoon zijn hunnen oogst te bergen. Zij hebben veel overeenkomst met de kaashutten in Zwitserland, en zijn op zware palen derwijze gebouwd, dat de plankenvloer op goeden afstand boven den grond is. Ettelijke lagen verdord bamboes bedekken het dak, en

{==293==} {>>pagina-aanduiding<<}
de ingang is niet anders te bereiken, dan langs eene ladder.
De hut aan den kruisweg was verlaten geworden. De gids van Gravin octavia (dien wij zwarigheid maken bij zijnen naam, nizam, noemen, omdat hij zich aan de Gravin nog niet bekend heeft gemaakt) bezocht deze hut dikwijls, en hield er niet zelden zijn verblijf. Het eenige ameublement echter, dat er zich bevond, was een bed van gedroogde bladeren, en de planken waren door de hitte der zon en door het geweld der stormwinden derwijze vaneen geweken, dat aan alle kanten het schemerlicht der sterren er binnendrong.
De gids plaatste de ladder, en gaf toen een teeken met de hand om op te klimmen.
Afgemat van vermoeijenis en door de veelsoortige aandoeningen, waaraan zij gedurende een paar dagen was ter prooi geweest, wapende de jonge vrouw zich met al den moed, dien zij nog in haar binnenste had overgehouden, en steeg omhoog in die hut, waar zij ten minste veilig zou wezen tegen de wilde dieren, wier schrikwekkend concert van moordgehuil en mingeloei, al heviger werd en naderbij werd gehoord.
- Gij kunt uwe rust nemen, Mevrouw! - sprak de gids - en volkomen op mij vertrouwen.
- Ik vertrouw bovenal op God. - antwoordde octavia. - Als ik morgen ochtend nog leef, verlaten wij deze plek zoo ras de dag aan den hemel komt, al moest ik......
Maar de gids was verdwenen. Een korte poos vernam zij het telkens flaauwer en flaauwer gedruisch van zijne voetstappen, en van het breken der takken, die hij weg moest ruimen om voort te gaan. Eindelijk zweeg alles, uitgenomen het gebrul der dieren en der echo's, dat den nacht in de wildernissen van Indië onderscheidt. Een hartverscheurend jammergeschrei klonk te midden van dat gebrul aan alle zijden: slagtoffers en bloeddorstige bespringers deden den omtrek weêrgalmen. Boomen en planten schenen te sidderen bij die woeste toonen, uitklinkende boven het gebulder van bergstroomen

{==294==} {>>pagina-aanduiding<<}
en watervallen, welker aanhoudend geraas de lucht deed daveren.
Voor een klein raam gezeten (bet eenige dat in de hut aanwezig was) leunde octavia, verzonken in gepeins, met het hoofd op de eene hand, en scheen met haar oog de diepte te peilen van het bosch, in de rigting waar de gids verdwenen was. Hij had de ladder weggenomen, opdat de Gravin buiten gevaar zoude zijn. Voor de wouddieren, die op de reuk van menschenvleesch afkomen, ware die ladder te gemakkelijk geweest zijn om er geen gebruik van te maken.
Na drie lange uren wachtens in koortsige spanning en sprakelooze wanhoop, hoorde de Gravin eindelijk weder een geregeld haastig geluid als van menschelijke voetstappen en het kraken der brekende takken op den weg des komenden. Was het nizam? - Zij dacht, immers zij hoopte het. Weldra kwam er ook een geridsel in het gebladerte aan den voet der hut. Haar hart klopte met onstuimig geweld, en hare oogen waren onafgewend op den ingang gerigt, om den redder of verzoeker op te nemen, die over haar lot kwam beslissen.
Eene mannelijke gestalte stond nu voor de hut, en octavia deinsde ijlings achteruit, van het raam af, - want zij had haren bezoeker herkend - het was Sir edward.
Edward beschouwde de hut eene wijl met aandacht, als onzeker wat te doen. Doch zijne besluiteloosheid duurde maar kort: - toen greep hij de op den grond liggende ladder, plaatste die tegen den voorgevel en klom op. Toen hij ten halven lijve boven de ladder uit en dus voor den ingang stond, bleef hij staan en riep met eene zachte stem Gravin octavia bij haren naam.
Zonder uit den hoek, in welken zij zich verscholen had, te voorschijn te komen, sprak zij:
- Als ik u niet antwoordde, Mijnheer! zou ik den schijn hebben u te vreezen. Wat ik u te zeggen heb is weinig. Het is, dat ik uwe handelwijze ten mijnen aanzien veracht. Wat gij verder mogt willen onderne-
{==295==} {>>pagina-aanduiding<<}
men, zal de kroon zetten op uwen schandelijken aanslag. Doch, als er een aasje gevoel van eer in uwe ziel is, ga dan niet verder, en laat hetgeen gij tegen mij gedaan hebt, genoeg zijn.
Deze woorden, welker indruk nog verhoogd werd door de nachtelijke duisternis, klonken Sir edward in de ooren als eene verplettende beschuldiging, tot hem komende uit een graf.
- Gij zult uwe woorden intrekken, Mevrouw! als gij mij hebt aangehoord. - zeide Sir edward. - Uw gids heeft gezondigd uit overmaat van trouw; hij had, om te handelen, gelijk hij gedaan heeft, geen bevel van mij. Met geen woord, met geen wenk van mijnen kant was hij daartoe geregtigd: dat zweer ik u te midden van deze wildernis, waar de dood misschien geene schrede van mij verwijderd staat. Toen nizam, want hij heeft u hier gebragt, mij schreef, dat ik u hier zou kunnen vinden, heb ik uitgeroepen: ‘Ongelukkige! wat hebt gij gedaan? Ik ben geschandvlekt als een eerlooze. Al wat ik doen kan is, zonder eene minuut te verliezen, pogen, om uw vergrijp te herstellen, al ware het ten koste van mijn leven!’ En ik ben herwaarts gesneld, Mevrouw! om u te beschermen en te ontrukken aan de angsten, die u hier moeten folteren..... Wilt gij naar Roedjah terug, of waarheen elders? Spreek! Ik heb goede wapenen voor u en voor mijzelven; er is geen pad in het bosch dat ik niet ken, en aan de gevaren van den nacht ben ik gewoon. Gij hebt niets meer te vreezen!
- En wie verzekert mij, mijnheer! dat gij mij niet een nieuwen strik spant? Hoe kan ik vertrouwen stellen in uwe woorden, nadat ik op deze verschrikkelijke plaats gebragt ben door een al te getrouwe dienaar van Sir edward?
- Uwe woorden doen mij zeer, Mevrouw! ik bezweer u, een oogenblik na te denken.... Is er eene andere wet, die u thans beschermt, dan die der eer? Ware ik een eerlooze, die verordend had u hier te brengen, waarom dan zou ik eerbiedig op dezen gevaarlijken drempel blijven staan? Maar bovendien, Mevrouw de Gravin!

{==296==} {>>pagina-aanduiding<<}
het oogenblik is zoo indrukwekkend en gebiedend, dat ik zal afwijken van een voornemen, tot hiertoe even onwrikbaar als mijne getrouwheid aan de hoogste wetten des levens. - Als de woorden over mijne lippen zijn, zal ik welligt berouw gevoelen ze gesproken te hebben.... doch, ik moet nu.... Mevrouw! ik heb u eene bekentenis te doen.....
- En die is?
- Gravin octavia! ik bemin u.
Er volgde eene pauze van eenige sekonden; toen ging Sir edward voort:
- Ik had mij voorgenomen, nimmer die woorden te zullen spreken tegen de vrouw mijner keuze, zonder uit haren mond vernomen te hebben, dat zij ook mij beminde. - Noem dat ‘Engelsche excentriciteit’, het was mijn voornemen. Nu eene magt, sterker dan ik mij van dat besluit heeft doen afwijken, herhaal ik 't: Gravin octavia, ik bemin u. - Ik bemin u met al de vermogens van mijn geest, met al de gevoelens van mijn hart, met al de volheid mijner ziel.
Gelukkiger, zaliger had octavia zich nog nimmer gevoeld, dan nu in het hart van den donkeren nacht, en als verloren in eene wildernis, te midden van het verscheurende woudgedierte. - Zij had zich dus niet bedrogen: het gevoel van haar hart werd beantwoord; zij werd bemind door den man dien zij aanbad. En zij had zich ook niet misrekend toen zij van Roedjah vertrok. Haar togt had, hoewel op eene andere wijze, toch eene verklaring uitgelokt.
Er volgde andermaal eene pauze. Daar de Gravin, die als versteend zat op hare plaats, geen antwoord gaf, hernam Sir edward:
- Jagen mijne woorden u mogelijk nog grooter vrees aan? Het is zoo - dat ik u bemin, maakt mij gevaarlijker. Ik heb hier immers de magt alles te durven, zonder dat ik iets behoef te vreezen. Ik heb wapenen, ik heb kracht, ik heb moed, mijn hartstogten woelen, en gij zijt ongewapend. Zoo denkt gij welligt. En daarom Gravin octavia!... zie hier mijne wapenen; mijn getrouwe

{==297==} {>>pagina-aanduiding<<}
buks en mijn getrouwe pistolen. Bewaar gij die! De haan gaat bij de minste drukking over, en de schoten uit deze loopen misten nog nimmer hun doel. Nu ben ik niet meer de sterkste; mijn leven is in uwe hand, en mijne borst niet onkwetsbaar. Gij kunt u wreken, octavia! - Indien het u verzoent, wreek u!
- Sir edward! - sprak nu de Gravin, met eene sidderende stem, die de hevige aandoeningen van hare ziel verried - de nacht en mijn toestand bevelen mij argwaan en wantrouwen aan.... Ik geloof echter gaarne, dat gij opregt zijt; maar....
- Ik ben nog te digt bij u, misschien?.... Welaan, Mevrouw! ik zal de ladder verlaten, en post vatten dáár, in het gras; en morgen, zoo ras de dag aanbreekt, zal ik u met een talrijken stoet komen afhalen, en u in zegepraal terugvoeren naar Nerbudda!
- Sir edward! gij zijt opregt, dit vertrouw ik; maar gij zijt niet te doorgronden. Uw doel ten mijnen opzigte was òf niet te bereiken, en dan is het dat nu minder dan ooit, òf het was te bereiken, maar dan langs een eenvoudiger en edeler weg.
- Ik versta u, Mevrouw! maar nogmaals zweer ik, dat gij hier zijt buiten mijne schuld. Naauwelijks vernam ik deze rampzalige tijding, of ik greep mijne zekerste wapenen, en ben herwaarts gekomen om uw leven te beschermen, mogte het zijn ten koste van het mijne.
Hier zweeg hij.
De geluiden, die uit het bosch en de omliggende valleijen opgingen, waren dreigend en klagend, en verwekten smart en schrik. De wind was intusschen gezwollen en blies met kracht door de spleten der hut. De boomen rondom kraakten op hunne wortels, en de rotsen verdubbelden elk geluid; door den akeligen nagalm hunner echo's, tot in de verte herhaald. Door het matte schijnsel van slechts eenige sterren verlicht, leverde het bosch een akelig schouwtooneel op, wèl geschikt om het gevoelige hart met vrees, het moedige met afschuw te vervullen.

{==298==} {>>pagina-aanduiding<<}

Op den drempel der hut gezeten, de voeten op een der laddersporten gesteund en de armen kruiselings over de borst geslagen, staarde edward dit tooneel van verschrikking aan met een kalmen blik.
Het duurde echter niet lang of de Gravin fluisterde hem toe:
- Sir edward! zie eens regtsaf: daar zie ik oogen vonkelen, die u kunnen ontdekken.....
- Ik ben er niet bang voor, Mevrouw!
- Maar gij zijt hier niet alleen, Mijnheer! Slechts eenige laddersporten scheiden ons van die ontembare menagerie: door u-zelven bloot te stellen, stelt gij ook mij bloot!
Die reden is gegrond, Mevrouw! ik heb er niets tegen in te brengen. Om u te gehoorzamen overschrijd ik de grens van den eerbied, dien ik u schuldig ben. Ziedaar mij ver genoeg naar binnen gekomen, dat die dreigende oogen mij niet meer kunnen zien; en toch nog op een behoorlijken afstand. In ernstige zaken dient men altijd de vrouwen te gehoorzamen, - liet hij er op zijn gewonen luchthartigen toon op volgen; - zij hebben een onbedriegelijk voorgevoel van hetgeen op handen is. Gij weet, wat men verhaalt nopens de Gallische vrouwen, uwe stammoeders: zij lazen in de toekomst, wanneer zij zich in de bosschen der Druïden bevonden.... Doch daar gij hier in allen gevalle veilig zijt, Mevrouw! en uwe zenuwen ook sterk genoeg zijn om u niet in zwijm te doen vallen bij den aanblik van een weinigje gevaar, zoo wil ik u bekend maken met eene ontdekking, welke ik juist op dit oogenblik het genoegen heb te doen: het is trouwens na middernacht iets zeer alledaagsch, hier in Bengalen.
Sir edward wees met de hand, en, zonder van plaats te veranderen, wierp Gravin octavia, in de aangeduide rigting, een blik door eene breede spleet in den houten wand der hut naar buiten.
In den buitengewonen toestand, waarin onze twee personen zich bevonden, was het inderdaad, gelijk Sir

{==299==} {>>pagina-aanduiding<<}

edward zeide, volstrekt niets buitengewoons in Bengalen, te zien, hetgeen wij thans gaan beschrijven.
Een tijgerpaar van het edelste ras scheen opzettelijk dezen nacht te hebben gekozen, om aan hunne jongen eene eerste les te geven in het uitgaan op buit. De kleinen waren regt lief, zij speelden en dartelden in de onschuld hunner prille jeugd, en de ouders, gelukkige ooggetuigen van deze blijdschap, vergaten nu en dan hunne deftigheid om zich een oogenblik te verlustigen met hun kroost en deel te nemen aan hunne spelen. Bij elke rukvlaag van den wind regende het vruchten van de boomen, en de jonge tijgertjes maakten dan telkens de vreemdste sprongen en wierpen zich met gekromden rug op deze gaven der natuur, en rolden er als 't ware mede voort, met uitgestrekte pooten en kwispelenden staart, wedijverend met elkaâr in vlugheid, bevalligheid en dartelheid. Als de goede ouders zagen, dat de kleinen zich te digt in de nabijheid waagden van de donkere grenslijnen van het bosch, waar hen een tijger, die wijfje noch welpen had, uit nijd of ijverzucht misschien om het leven kon brengen, waren zij dadelijk met een paar vervaarlijke sprongen bij hunne onvoorzigtige lievelingen, om hen streelend en kozend op de naakte vlakte van den viersprong terug te brengen. De teederbezorgde moeder wilde zich dan volgaarne herinneren, dat zij-zelve ook jong was geweest; dan stoeide zij met de kleinen; de nog nimmer met bloed gekleurde nagels, waarmede de kleinen zich weêrspannig zochten te toonen, wist zij dan met hare breede klaauwen af te weren, en bij elke schrede, die zij de kleinen terugdreef, ontvingen deze een moederlijken kus met hare liefkozend links en regts gaande tong. Het mannetje waakte voor de veiligheid van gade en kroost. Op elke plek, die hem maar eenigzins verdacht voorkwam, stak hij den muil snuffelend vooruit, telkens de ooren omhoog stekende zoo lang als ze waren, om te onderscheiden of het gedruisch, dat de stilte van den nacht verstoorde, van een naderenden vijand kwam of van den wind; en wanneer zijn onderzoek hem de zekerheid gaf, dat hij de
zijnen een oogen-
{==300==} {>>pagina-aanduiding<<}
blik veilig kon achten, dan wierp hij met eene kwalijk bedwongene vreugde en met tranen van vaderlijke teederheid een schuinschen, vlugtigen blik op dit treffende schouwspel van eene zoo gelukkige moeder, omringd door hare dier beminde telgen. Plotseling boog de groote tijger de ooren, ten teeken dat er gevaar in de nabijheid was, kromde den langen staart onder zijn buik, en liet tusschen de tanden een snijdend en gerekt gebrul hooren. Het wijfje nam dadelijk een der jongen tusschen hare lippen, daarbij den anderen, die reeds weder een sprong naar zijn broertje deed om hun spelen in deze nieuwe houding voort te zetten, met ongeduld afwerende; bij den tweeden alarmkreet van het mannetje, sloeg zij ijlings op de vlugt, en verdween met hare beide welpen achter eene rotshoogte. Een oogenblik later evenwel keerde zij alleen terug, en kwam post vatten aan de zijde van haren gemaal. Het was alsof het hoofd des gezins zich geuit had in deze bewoordingen: ‘Ik ruik een onbekend gevaar; er zijn dieren in onze nabijheid, die ik niet weet te noemen, maar die ons vijandig zijn; breng gaauw de kinderen naar huis, en kom dadelijk weder hier om mij, als het noodig mogt worden, te helpen.’ Wij menschen, 't is waar, bezitten alleen het spraakvermogen, dit voorregt hebben wij boven de dieren vooruit; maar toch.... de dieren hebben ook eene taal; geene taal van woorden maar van klanken: en zoo veel is zeker, dat zij, in gewigtige oogenblikken, elkander beter begrijpen, en 't spoediger eens zijn, dan veelal bij de menschen het geval is.
In gang en houding verried de tijger nieuwen moed en onverschrokkenheid, zoodra hij de zekerheid had bekomen, dat zijne kinderen in veiligheid waren gebragt. Niettemin verloor hij geenszins de wetten der voorzigtigheid uit het oog, welke de hand der Natuur als 't ware in het hart van den tijger gegraveerd heeft, waarom de natuurvorschers (die óók wel eens den bal misslaan) hem veelal van lafhartigheid beschuldigen. De tijger is niet minder stoutmoedig en onverschrokken, dan, in den staat der wildheid, de mensch-zelf, die

{==301==} {>>pagina-aanduiding<<}
nimmer terugdeinst voor eene worsteling, dan wanneer hij vermoedt, dat zijne krachten en wapenen niet tegen die van den vijand kunnen opwegen.... Een overmagtigen vijand te bravéren is geen heldenmoed, maar verdient veeleer den naam van dolzinnige roekeloosheid.
De tijger naderde met uitgerekten hals, schoorvoetend, loerend, gluipend; gereed tot den aanval en gereed tot de vlugt, ál naar de soort en sterkte van den vijand. Op het zien van de ladder der hut trok hij zijn voorwaarts gestrekt lijf schielijk achteruit, zóó, dat het bijkans geheel op de achterpooten steunde, en maakte te gelijk eene beweging van schrik met den muil; het wijfje deed hetzelfde, doch na een oogenblik bezinnens schenen zij zich te herinneren, dat zij wel meer zulke hutten in de bosschen hadden aangetroffen, zonder dat er ooit iets gevaarlijks uit was voortgekomen. De reuk van het menschenvleesch vervulde daarentegen de lucht op eenige schreden afstands van de hut; althans dit mogt men vooronderstellen, daar de beide tijgers hunne neusgaten, wijd geopend, met vermaak in het rond te gast lieten gaan, terwijl zij likkebaardden van trek naar het heerlijke maal, dat de welriekende luchtstroom hun voorspelde. Zij naderden. Onder aan de ladder gekomen, besnuffelde het ruige echtpaar eene geruime poos de onderste sporten, en daarna duwde het mannetje er eens met de voorpooten tegen, om te beproeven, eer hij naar boven klom, of de ladder wel stevig genoeg was. Het wijfje gaf teekenen van koortsachtige onrust, en spitste na elke windvlaag de ooren, om te luisteren naar het verwijderde gejank harer in veiligheid gebragte jongen.
Edward, die plat op den buik lag, voelde op dit oogenblik twee fluweelen lippen aan zijn regteroor, die hem eenigzins beangst toefluisterden:
- In 's hemels naam! werp de ladder om!
De hand van Sir edward, op den planken vloer horizontaal uitgestrekt, maakte de beweging, die in de ure des gevaars tot een teeken van geruststelling strekt.

{==302==} {>>pagina-aanduiding<<}

De tijger, die uit de stilte daarboven, en de zwakheid der fluisterende stem, die hij hoorde, opmaakte, dat de vijand volstrekt niet gevaarlijk konde zijn, besnuffelde de sporten, en klom die op zijn doode gemak op, een voor een, nu en dan, wanneer eene sport onder zijne zwaarte scheen te zullen bezwijken, de eene klaauw eens in den stevigen stijl slaande, om het gewigt op de sporten te verligten. Zijn groote muil, met overeind staande, dikke borstels, en zwarte streepen versierd, had reeds den drempel der hut bereikt, en hij zag er in rond, of hij in den donker iets konde onderscheiden, en uit zijne wijd opgesperde neusvleugels vloeide reeds een dikke damp en dof bulderende storm van ademhalingen naar binnen, toen Sir edward plotseling vuur gaf dat het daverde, juist in dien forschen muil, en te gelijk, opspringende, en sneller dan wij het nederschrijven, de ladder zijdelings omwierp, zoodat zij met den doodelijk gewonden, zieltoogenden tijger naar beneden stortte.
De tijgerin haren man zoo deerlijk onthaald ziende en denkende aan hare arme, nu vaderlooze kinderen, hief een verschrikkelijk gebrul aan, en vloog ijlings naar de plek, waar zij de kleinen had geborgen, om te zien of deze niet insgelijks gedood waren door den onverklaarbaren donderslag, dien zij gehoord, en het vuur, dat zij gezien had, en dat geheele zwermen van vogels uit den slaap had opgejaagd, terwijl al de wouddieren in de verte een kreet van ontzetting uitstieten, die door honderd echo's in het rond werd teruggekaatst.
- Het gaat mij aan het hart - sprak Sir edward - zulk eene lieve familie in rouw te dompelen; maar het algemeene welzijn gaat boven alles!
Octavia, nog niet van haren schrik bekomen, stond daar onbewegelijk voor hem, een heerlijk schoon standbeeld gelijkend, gewikkeld in de breede plooijen van haar rijdgewaad.
- Welnu, Gravin! - sprak Sir edward op een toon alsof er niets buitengewoons ware gebeurd; - hoe vindt

{==303==} {>>pagina-aanduiding<<}
gij deze pastorale à l'Indienne: - eene hut en twee herders, met eenige tijgers op den achtergrond? Heb ik mijne rol behoorlijk vervuld?
- Ik kan u niet genoeg bewonderen, Sir edward! - antwoordde de Gravin, nog bevend van ontroering; - het eenige, dat ik aan te merken kon hebben, is, dat gij den tijger misschien een weinigje te digt hebt laten naderen.
- Uwe aanmerking is juist. Maar.... dat kwam.... doordien mij plotseling een idé door het hoofd ging, een Engelsch idé!
- En welk idé, Sir edward?
- o, Ik ben overtuigd, dat gij er den echten zin niet van zult vatten. Het is onovertrefbare liefde; quintessens van liefde zou ik het kunnen noemen.... Ik had een oogenblik het idé, om den tijger binnen te laten komen zonder mij te verdedigen.
- Hij zou ons dan beiden verslonden hebben!....
- Juist.... En het heeft mij veel moeite gekost om er van af te zien. Daar ik toch eenmaal zal dienen te sterven, vroeg of laat, was het een verleidelijk aangenaam idé, met u verslonden te worden in hetzelfde levende graf.... Zoeter dood vind ik nooit, dat weet ik zeker!
- Dus.... gij zoudt mij hebben opgeofferd aan uw eigenbelang, zonder mij te raadplegen? - vroeg octavia met een schalksch lachje, dat echter in de duisternis niet zigtbaar was.
- Ziedaar de eenige reden, waarom ik mijn plan heb laten varen. Ik heb mij de grootste opöffering getroost, die het lot nog immer van mij gevergd heeft, louter uit wellevendheid voor u.
- Wilt gij wel gelooven, Sir edward! dat ik hartelijk wensch deze hut te verlaten. Er kunnen nog andere bezoekers komen, en als u dan nogmaals zulk een vreemde lust bekroop, wie verzekert mij, dat ge uw idé weder zoudt opöfferen?

{==304==} {>>pagina-aanduiding<<}

- Wees gerust, Mevrouw! Nu de eerste verleiding is doorgestaan, voel ik mij sterk..... Doch laat ons gaan zitten; dan kunnen wij keuvelen op ons gemak.
Wij zullen hun gesprek niet verder volgen. Zoodra de eerste schemering van den dageraad aanbrak, rigtte Sir edward zich op, en alsof hij haar in heur salon een morgenbezoek kwam brengen, maakte hij eene buiging voor de Gravin, en zeide:
- Mevrouw! ik wensch u een goeden morgen! Ik zal niet vragen hoe gij gerust hebt; maar ik veroorloof mij u den raad te geven om dezen dag aan den slaap te heiligen.
- Ik verlang naar het oogenblik, waarop ik dit akelige hok zal kunnen verlaten, Sir edward!
- Nog een poosje geduld, Mevrouw! De man, dien ik verwacht, zal niet lang meer uitblijven.... Maar in dien tusschentijd kunnen wij ons verlustigen met de beschouwing van het ons omringende oord. Dat zal die moeite wel waard zijn.
En het was dat ook inderdaad. Alles schitterde in den prachtigen morgenluister. De boomen en bloemen ontvingen met welbehagen, de eerste liefkozingen der zon, en schenen zich in den afdruppelenden dauw te reinigen van het doffe waas, waarmede de slaap hen had overdekt. De lucht trilde van het gezang der vogelen, van het gekir der tortels en van het gemurmel der wateren in de verte. Met den nacht was ook de storm geweken, en de dag werd bij zijn ontwaken door de kalmte opgewacht, en het frissche groen der aarde, met duizenderlei kleuren bevallig geschakeerd, werd aan den horizon met een gouden gordel omsloten, en met prachtig blaauwe hemelbogen overdekt.
Een enkel voorwerp slechts getuigde van de huiveringwekkende tooneelen van den afgeloopen nacht: het lag voor de hut met uitgestrekte, verstijfde klaauwen, de breede tong naar buiten tusschen de forsche lippen, met schuim en bloed bedekt; en in de half opene oogen met eene uitdrukking die nòg schrik aanjoeg. De Gra-
{==305==} {>>pagina-aanduiding<<}
vin wierp een meêwarigen blik op dat forsch met éénen kogel ontzielde overschot des majestueusen tijgers. Der vrouwen hart is zóó rijk aan medelijden, dat zij voor den dood eens vijands zelfs nog tranen hebben.
Eindelijk kondigde een naderende galop van paarden de komst van nizam aan.
- Dat is uw gids van gisteren, Mevrouw! - sprak Sir edward. - Maar ditmaal zal hij u niet laten verdwalen.
- Ik vergeef hem zijn bedrog, Sir edward!
- Gij zult hem gelukkig maken, als hij dit mag hooren uit uw eigen mond.
Dit zeggende greep Sir edward een zwaren boomtak aan, en sprong naar beneden. Nizam bedekte den dooden tijger met bladeren; reinigde de ladder van bloed, plaatste haar tegen den ingang der hut, en verwijderde zich toen, opdat de Gravin zou kunnen afstijgen.
En nu zette het drietal zich welhaast in beweging - nizam voorop, en daarna de Gravin, gevolgd door Sir edward, die, met de hand aan zijne pistolen, waakte over zijne aangebedene.

Thans alle hinderpalen weggeruimd zijnde, bevreemd het gewis niemand, als er drie huwelijken worden voltrokken. Het eerste, dat van Kolonel douglas met de dochter des Nabobs, werd, gelijk wij weten, reeds dien eigen avond gevierd, te gelijk met de overwinning bij Doemar-Leyna. Wij verzoeken dus den lezer, Gravin octavia te Roedjah te laten, om er een weinigje te kunnen uitrusten, en met ons maar dadelijk door te gaan naar Nerbudda.
Het is namiddag ongeveer twee uren vóór het ondergaan der zon.
Op de ruime binnenplaats tracht een Aziatisch Indo-Chineesch orkest, spelende op de bins, de los, de sitars en de jereks, de trage muziekstukken te doen hooren, door Engeland uitgedacht voor de Engelsche bals.

{==306==} {>>pagina-aanduiding<<}

Geen enkele familie uit den ganschen omtrek, twee mijlen in het rond, heeft voor de ontvangen uitnoodiging bedankt. Het is het feest der verloving van arinda en nu ook der zegepraal door Kolonel douglas op de Tughs bevochten. Twee gebeurtenissen te zeldzaam om die niet te vieren met allen mogelijken glans en in de hoogste vreugde. Men zal dansen tot dat in den nacht de feestdisch van den Nabob wenkt; en, het feestmaal geëindigd, zal men dansen op nieuw tot in den lichten morgenstond. Zoodanig is het programma, door de schoone bruid-zelve opgesteld, en goedgekeurd door al de aanwezigen, op wier aangezigten, ofschoon zij in kleur verschillen, toch een en dezelfde geestdrift en vreugde staan uitgedrukt: - onmiskenbaar bewijs, dat het grootste vermaak voor alle wereldlingen, hetzij blanken of zwarten, gelen of rooden, taan- of koperkleurigen, in dansen bestaat.
Sir edward stond op den drempel der hoofdingang van Nerbudda, met ongerustheid zijne oogen gerigt houdende op den weg van Roedjah en op het bosch. Van tijd tot tijd kwam Kolonel douglas tot hem, en diens gelaat, blij en lagchend in de tegenwoordigheid van arinda, nam dan telkens eene bekommerde uitdrukking aan en scheen om inlichtingen van ernstigen aard te vragen.
- Nog altijd niets. - sprak edward. - Ik begrijp het gedrag van mijn trouwen nizam niet!.... Hij moest hier zijn.... De Tughs houden hem weder bezig.
- De Tughs zullen ons vooreerst wel met vrede laten, - antwoordde de Kolonel; - de ontvangen les zal niet gemakkelijk uit hun geheugen gaan; en bovendien zijn ze den ouden sing nu kwijt.
- En toch is het uitblijven van nizam een raadsel.
- Misschien doet hij de ronde bij de soldaten, die ik, uit voorzorg, tot morgen op den post heb gelaten in het bosch.....
- Ik ken nizam te goed: zulke ronden liggen niet in zijnen aard..... Zijn uitblijven doet mij u voorstellen,

{==307==} {>>pagina-aanduiding<<}
om, zoo ras het donker wordt, de deuren en vensters te doen sluiten als naar gewoonte..... Ik brand ook van ongeduld, om octavia te zien aankomen. o Vrouwen! Vrouwen! - Dat is heur eenig ongeluk, Kolonel! zij hebben altoos tijds genoeg!....
- Maar, edward! Gij spreekt alsof de Tughs gevaarlijker waren dan ooit - en ze zijn uitgeroeid, en de oude sing is gevangen, en driehonderd dapperen bewaken het bosch.....
Na op die wijze nog eene poos gesproken te hebben, werden de beide helden door de bekoorlijke arinda-zelve naar de balzaal geroepen. De vervelende Engelsche country-dans, begeleid door de charivari van het Indo-Chineesch orkest was weldra in vollen gang. Twee-en-dertig figuren, in twee rijen geschaard, en door gelaatskleur en kostuum de zonderlingste kontrasten vormende, bewogen zich in allerhande bogten op den marmeren vloer, die, met zijne zwarte en witte ruiten, een groot schaakbord geleek, op hetwelk de twee-en-dertig stukken links en regts door elkander sprongen, als in beweging gebragt door eene tooverroede.
Op dit oogenblik trad Gravin octavia de zaal binnen.
Nu zweeg de muziek; de twee-en-dertig dansers staakten hunne passen, en edward en douglas haastten zich de Gravin te verwelkomen. Zij liet oogenblikkelijk den arm van Graaf elona los, die haar had binnengeleid, en drukte de beide vrienden hartelijk de hand.
- Waar is amalia? - was de eerste vraag van elona.
- Aan den arm van den Heer tower zag ik haar op het balkon, het omliggende landschap bewonderen, - antwoordde de Gravin, en te gelijk een schalkschen blik op edward werpende, voegde zij er bij: - voor mij ware dat minder aanlokkelijk; ik heb vooreerst genoeg van de Bengaalsche landschappen!
Het is ons doel niet, den gang van het feest na te gaan voet voor voet. Eindelijk, terwijl de bedienden, die aan tafel gemist konden worden, het bal voortzetteden, zaten de gasten aan den rijk voorzienen feestdisch.

{==308==} {>>pagina-aanduiding<<}
Gedurende den maaltijd kwam het gesprek al spoedig op de Tughs en de laatste overwinning, en Kolonel douglas, in den waren zin des woords bestormd met vragen, was zóó mild met zijne antwoorden, dat de nieuwsgierigheid, zelfs van de meest-nieuwsgierigen, ten volle werd bevredigd; terwijl ook hij alle reden had voldaan te zijn over het ontelbaar aantal toasten te zijner eere, en ter eere van de schoone arinda, zijne bruid, met toejuiching ingesteld.
Na den afloop van den maaltijd rees de bruid op, om het gezelschap aangenaam te verrassen. Zij begaf zich naar de aangrenzende zaal, plaatste zich aan de piano, en was, een oogenblik later, door allen omringd, terwijl op aller gelaat bewondering voor haar talent en hernieuwde vreugde stond uitgedrukt.
Sir edward, wiens onrust over de afwezigheid van nizam nog niet verminderd was, maakte van de algemeene geestdrift gebruik, om ongemerkt de zaal te verlaten. In allerijl sloot hij, met een paar bedienden, zorgvuldig de deuren en ramen van het gebouw, en zorgvuldig de deuren en ramen van het gebouw, en zorgde aldus dat de gasten voor het minst geene overrompeling hadden te vreezen; al ware het zelfs, dat de Tughs, aan de slagting bij Doemar-Leyna ontkomen, een wanhopigen stap wilden wagen.
Zijne afwezigheid echter werd spoedig opgemerkt door twee oogen, die, wat hem betrof, scherpzigtiger waren, dan alle de andere te zamen; en weldra verliet, aan den arm van den Heer tower, Gravin octavia de zaal.
Het duurde niet lang, of zij vond den man dien zij zocht, juist toen hij aan zijne maatregelen van voorzorg de laatste hand had gelegd. Hoewel Sir edward in zelfbeheersching genoeg ervaren was, om zijne ongerustheid te verbergen, begreep echter octavia, toen zij alles gesloten zag, dat er iets buitengewoons moest gaande zijn. Maar edward was de man niet, om aan beschroomdheid voedsel te geven; het denkbeeld van gevaar was

{==309==} {>>pagina-aanduiding<<}

octavia weldra benomen, en toen zij, eenige minuten later, op edwards aanhouden, zich nederzette om eene der aria's te zingen, die door de geheele beschaafde wereld bewonderd worden, bleef hij aan hare zijde staan, met al de uiterlijke teekenen van een opgeruimden geest en een gerust gemoed.
De luidruchtige toejuiching aan de bruid bedaarde van lieverleê. Na de bekoorlijke arinda plaatste de Gravin octavia zich aan de piano. Met eene onbeschrijfelijke bevalligheid wierp zij den rijken schat van lokken, die langs hare schouderen golfden, achterwaarts, en toen hare fraaije handen uitstrekkende en de toetsen in beweging brengende, zong zij de groote aria uit Robert le diable; dat ‘Grâce!’ toen, gelijk nog heden, betooverend van melodij, gratie en gevoel.
De stem der jeugdige zangeres trilde met hemelsche buigingen en zwellingen door de zaal, en naar buiten en drong door tot in het bosch, en bragt ook de jonge soldaten, die er gelegerd waren, in verrukking. Die kinderen van Bengalen, kunstenaars van nature, de zang der vrouw en de akkoorden van het instrument voor twee stemmen uit den hemel houdende, kwamen, stap voor stap, nader en nader, op de stem en de muziek af; alsof eene toovermagt hen aan hunnen post ontvoerde. De stem van octavia, krachtiger dan die van den pligt, lokte hen allen op het terras der woning. Van tijd tot tijd hoorden zij daar zelfs kreeten van genoegen van den ouden sing, die in zijne gevangenis de melodij toejuichte, welke hij meende, dat uit de sterren tot hem klonk.
Toen de aria ten einde was, braken de toejuichingen los. Sir edward gevoelde zich als in den derden hemel opgetogen, want de beminnelijke zangeres had hem eenen blik geschonken, die zijn geheele toekomst verheerlijkte.
Daar klonk van buiten eene andere stem, alsof zij het lied van octavia wilde beantwoorden. Zij kwam voort uit de hooge takken van een der boomen op het terras, en allen drongen naar de ramen, om beter de geluiden

{==310==} {>>pagina-aanduiding<<}
en klanken op te vangen dier onbekende stem uit de lucht.
Die stem zong eene Indische melodij, wier eerste toonen reeds alle de aanwezige inlanders van genoegen deden trillen; doch op de heldhaftige trekken van douglas en edward eene ontroering teekenden, die naar schrik geleek.
Sir edward ging dadelijk bij Graaf elona, en dien krachtig de hand drukkende fluisterde hij hem in:
- Wapen u! Er gebeurt iets! Houd u digt bij de hoofddeur, en ontsluit die, zoodra nizam roept: ‘Maakt open!’
Daarna plaatste Sir edward, met alle blijken van gerustheid en genoegen, zich weder naast octavia, om haar de woorden van het Indische lied te vertolken.
Eensklaps, alsof er eene vulkanische uitbarsting plaats had, daveren de benedenvertrekken van vallende steenen, gegil en gebrul, strijd en worsteling, vloeken en zegekreeten, 't gerogchel van stervenden en 't gejubel van verwinnaren, die naar boven dringen. Arinda vliegt in haars vaders armen, om hem te beschermen of met hem te vergaan. Amalia verloochent hare afkomst niet; een dolk uit haren boezem te voorschijn halende, staart zij met vlammende blikken naar de deur. Octavia houdt de eer van haren landaard op, en blijft aan de piano het lot verbeiden, dat haar beschoren kan zijn. Maar Sir edward neemt haar op en draagt haar naar het einde der zaal, en werpt daar eene verschansing op van tafels en zetels en andere meubelstukken, achter welke hij haar plaatst, en de andere dames raadt zich bij haar te voegen, terwijl hij met de pistool in de eene, de ontbloote kling in de andere hand, tot haar zegt: - Niemand zal u naderen, dan over mijn lijk!
- Maakt open! Open! - klonk aan de hoofddeur de bekende stem van nizam.
Elona, douglas, de bedienden, en anderen, die den trap wilden afsnellen, om te zien, wat er omlaag gebeurde, stuitteden daar en hadden er eene vreeselijke worsteling te bestaan met scharen van Tughs, als door

{==311==} {>>pagina-aanduiding<<}
de hel uit den afgrond gebraakt. Het geknal der losgebrande vuurwapenen deed het gebouw op zijne grondslagen schudden. Ook de Nabob en de meesten der gasten namen heldhaftig deel aan den strijd. Maar de wurgers, al sterker en sterker in getal, wonnen meer en meer veld, en kwamen hooger en hooger; op elke trede van den trap manschappen verliezende, maar ook van de verdedigers kwetsende en doodende, en immer talrijker, door nieuwe bijstanders, die uit den grond schenen op te komen; zoodat het zwakke aantal verdedigers voor de overmagt van tweehonderd woestelingen stond te bezwijken. Toen hoorde elona de roepstem van nizam en vloog naar de buitendeur, om hem in te laten. En ziet - daar drong de wakkere Kapitein moss met zijne dapperen binnen, en op het gerucht af van den strijd: douglas en zijnen vrienden toeroepende om den trap te ontruimen. Hunne helpers ziende, wenden deze zich om en den trap op, gevolgd door de Tughs, die hen in razernij achterna stoven; doch naauwelijks waren de eersten boven, of daar barstte een hagelbui van kogels de laatsten te gemoet, die hen gedood of gekwetst weder naar beneden deed tuimelen. Nu langs de met ligchamen bedekte trap stormden de soldaten naar beneden, en de aanvallers werden verdedigers, de verdedigers aanvallers op hunne beurt. Wij werpen een sluijer over hetgeen er toen in de benedenkamers en kelders van Nerbudda gebeurde. Het zij genoeg te zeggen, dat er een uur later geen Tugh meer ademde van allen die aan den aanslag hadden deel genomen, en dat deze overwinning, hoewel met vele dierbare levens en stroomen van kostbaar bloed betaald, hier inderdaad een einde maakte aan de worsteling met de verschrikkelijke wurgers.
Toen Sir edward het gewoel en geweld in de benedengedeelten van Nerbudda hoorde, begreep zijn scherpzinnige geest dadelijk, dat het gebouw moest zijn ondergraven. Zoo was het ook inderdaad. Sinds tien jaren hadden de Tughs, met evenveel beleid als geduld, aan een onderaardschen weg gearbeid naar het gebouw, dat

{==312==} {>>pagina-aanduiding<<}
zij als 't hoofdkwartier van den Engelschen bevelhebber beschouwden. Misschien was hun voornemen geweest er kruid onder te brengen, en 't door eene ontzettende uitbarsting te vernietigen met al wat er in was. Doch de strijd in de vallei van Doemar-Leyna en het gevangen zetten van den ouden sing in een der gewelven van Nerbudda, had de uitvoering van den aanval gewijzigd en vervroegd, met het doel om den gevangene te behouden en te verlossen. Toen de soldaten beneden kwamen, vonden zij in een der kelders den grond open, en in de opening nog Tughs bezig om er uit te stijgen. Wij behoeven niet te zeggen dat, noch hoe zij buiten staat werden gesteld, om hun oogmerk te volbrengen. Ten einde het ontkomen langs denzelfden weg onmogelijk te maken, werd die monding van den onderaardschen toegang en uitgang met alles wat grijpbaar was gedempt of althans verstopt. Het hevigst werd dan ook weldra gestreden in hare nabijheid met het doel van den eenen kant, om haar te bereiken, van den anderen, om haar afgesloten te houden. Hoe de aanslag eindigde, hebben wij reeds gemeld. Tot regtvaardiging van Sir edward, die in de concertzaal bleef, zonder ditmaal aan de gevechten deel te nemen, moeten we nog aanmerken, dat hij, niet wetende hoe vele toegangen de ondergravers zich hadden verschaft, noch waar zij konden uitkomen, de vrouwen niet durfde verlaten, uit vreeze van die aan de gevaren des doods weerloos prijs te geven.
Gelijk de zegepraal nu, zoo was, een paar weken later, ook de vreugde volkomen, toen de drie echtverbindtenissen plaats hadden, de liefde hare rozen vlocht door de lauweren van den moed, en de nu gewisse vrede het feest met hare palmen verheerlijkte; voor allen dierbaar, behalve voor den rusteloozen nizam, die weldra, met verlof van zijnen heer, naar een ander district toog, om ook dáár de Tughs van de aarde te helpen verdelgen.





{==313==} {>>pagina-aanduiding<<}

Mengelwerk.

De vrijheid.

(Eene beurtspraak.)

Door E.W. van Dam van Isselt.


een dichter. 
De vrijheid! - Tooverwoord, dat reeds den jongling boeit; 
Wier naam alleen zijn hart ontgloeit 
En moed hem schenkt, om, op het spoor der helden, 
Die voor hare eer te wapen snelden, 
Te sterven voor zijn vaderland! - 
De vrijheid! - Lieflijk beeld, door 't mannelijk verstand 
Niet uit ons hart gewischt, bij 't klimmen van ons leven; 
Dat nog des grijzen ziel verblijdt, 
Als op de vleuglen van den tijd 
Elk ander beeld is weggedreven! - 
 
o Vrijheid! - Eens voor Nederland 
Gekocht in tachtig bange jaren 
Voor heldenbloed en 't bloed van martelaren! - 
Hoe schendig ziet ge u aangerand, 
Gehoond, verguisd, door hen die zich uw telgen noemen! 
Uw beeldnis wordt bekransd met bloemen, 
Bij woest gejuich en vreugdgebaar; 
Maar broederbloed druipt van de handen 
Der woestaards, die u offeranden 
Doen rooken op uw feest-altaar! 
 
Te regt had Frankrijks volk zijn Koning uitgedreven: 
Den priesterslaaf, die met zijn pligten spot; 
Die 't heilig woord, voor 't oog van God 

{==314==} {>>pagina-aanduiding<<}

Zijn landaard tot een borg gegeven, 
Met roekeloozen voet vertreedt; 
Die speelt met waarheid, regt en eed. - 
Geen woest getier, geen wild beroeren, 
Verzellen 't grootsche volksgerigt: 
Euroop ziet kalm de straf volvoeren, 
Waarbij de troon van Tienden karel zwicht. 
een prozaïst. 
Hou op! hou op! Waar, Dichter! moet dat henen? 
Dien toon houdt nooit uw Zangster vol. 
Parijs, Berlijn, en Rome, en Weenen 
Vervulden beurtelings hun rol. 
Niet slechts bourbon werd uitgedreven, 
Ook orleans kwam aan de beurt. 
De troonen wagglen, vorsten beven, 
't Volk heeft zijn banden losgescheurd, 
De teeknen van 't gezag langs dijk en straat gesleurd. 
Gelijk aan 't hollend ros, dat, toom en stem vergeten, 
Het al verbrijzelt in zijn vaart, 
Heeft ras 't gemeen den slagboom neêrgesmeten, 
En vriend noch vijand wordt gespaard. 
Zijn moed is ongetemd: de held der barrikaden 
Is in zijn ijver groot; 
Zijn voet moog door een bloedstroom waden, 
Hij schuwt geen lijfsgevaar, geen dood. 
Hij heeft zijn vaandel opgeheven; 
Dáár staat de leus van 't volk vermeld, 
Hem meerder waard dan goed of leven: 
‘Geen tirannij meer, geen geweld!’ - 
Tot zoo ver goed: maar ach! die barrikadenheld, 
Die 't zwoegend menschdom wil bevrijden, 
Vergeet, dat nergens harder lijden 
Bestaat dan bij een volk, dat, vrij 
Van elken band van orde en wetten, 
Zijne eischen in de plaats komt zetten 
Van de eischen des gezags, dat voor den opstand vlood! - 
‘De Vrijheid, Broederschap, Gelijkheid of de dood!’ 

{==315==} {>>pagina-aanduiding<<}

Hoe vinden ooit die helsche woorden, 
Hoe vindt die bittre spotternij 
Met al wat goed is, groot en vrij, 
Een goede plaats in uwe akkoorden? - 
En hoe, wanneer ge u elders wendt? 
Als gij ledru-rollin herkent, 
Proudhon, en andre Communisten, 
Die bij der argeloozen strijd 
Van ver als gifte slangen sisten, 
Vol lage hebzucht, wrok en nijd; 
Maar wie de moed ontbrak om zelf hun bloed te wagen? 
Ginds staat considerant, met hen, die 't staart-oog dragen! 
Wat mengelmoes van wit en rood! 
Bourbons- en orleans- en bonaparts-gezinden! - 
Montalembert, met zijn befaamde vrinden, 
Die 't vaderland alléén te Rome vinden! 
Die arme Republiek, in bange barensnood 
Geplaagd, geschud, geplukt door allen; 
Terwijl 't aan niemand is bekend, 
Als 't arme schepsel zal bevallen, 
Of 't weêr een nieuwe President, 
Een Keizer zijn zal of een Koning, 
Die 't eind maakt aan de kluchtvertooning! 
Dit alles vraagt zijn plaats in 't voorgenomen lied: 
En hoe gij 't schikken moogt, die taak volbrengt gij niet. 
de dichter. 
Weerhoud den loop niet van mijn zangen! 
Waarom mij niet vergund de beeldnis op te hangen, 
Van affre, d'eedlen Christenheld? - 
Den Bisschop, in wiens ziel de reinste deugden leven: 
Die, 't kruisbeeld in de hand, naar 't oord des oproers snelt, 
En, van gevaar en dood omgeven, 
Wie strijden om den vrede smeekt? 
Die priester in zijn feestgewaden, 
Die onder 't vuur der barrikaden, 
Van liefde en van verzoening spreekt, 

{==316==} {>>pagina-aanduiding<<}

Is waard, dat hem de Muze huldig! 
Zijn we eer en lof den krijgsheld schuldig, 
Wiens zwaard zijn vaderland bevrijdt; 
Méér lof en eer zij hem gewijd, 
Den vredeboô, die 't krachtvol leven 
Kloekhartig in de dienst zijns grooten Meesters waagt: 
Die moedig sterft, en, bij zijn sneven, 
Vergifnis voor zijn moorders vraagt. 
de prozaïst. 
Ja, hèm zij lof! Wat Kerk ons ook de knie zie buigen, 
Den Bisschop van Parijs wordt hulde toegebragt! - 
Waar 't slechts uw doel geweest hèm eerbied te betuigen, 
Geen storenis had u verwacht, 
Maar na Parijs volgt zeker Pruissen. 
Dáár hooren we óók de zee der volksbeweging bruisen, 
Ook dáár heerscht toomeloos geweld. 
Welk grootsch bestaan, wat heldendaden, 
Die adel van de ziel verraden, 
Had ons van dáár uw Zangster toch gemeld? 
Want twisten met het zwaard beslechten, 
Manmoedig palstaan, dapper vechten, 
Is, op zich zelv', een stof niet bruikbaar voor 't gedicht. 
En geeft het zelfs geen stof tot lagchen, 
Als Pruissens Koning plotsling zwicht? 
Hij, die met woekren en met pragchen 
Het vorstelijk gezag, ten spijt van 's Vaders woord, 
Had uitgebreid in al zijn Staten; 
Die 't duur gekochte regt miskent der onderzaten, 
En, met geweld, hun zucht naar meerder vrijheid smoort, 
Dien zien wij voor 't gemeen zich buigen: 
Die neemt, op hoog bevel, zijn mutsje eerbiedig af, 
Om, huichlend, hulde te betuigen, 
Als 't volk de helden draagt naar 't graf, 
Die voor de zaak der vrijheid vielen. - 
Neen! 't is geen stof, die 't lied des Dichters kan bezielen, 
Een' Koning naamloos trots en naamloos laf te zien! - 

{==317==} {>>pagina-aanduiding<<}

Maar boven Oostenrijk, maar boven 't eenig Weenen, 
Heeft óók de vrijheidszon geschenen: 
Zou dáár, welligt, de strijd iets groots iets edels biên? 
 
Gelijk het riet zich buigt voor d' adem van de winden, 
Zóó buigt, vervreemd van waarde en eer, 
Zich habsburg met zijn adel neêr! 
De blinde aanbidder van het ‘Goddelijke regt,’ 
Die aan den vrijen mensch zijn rang, als mensch, ontzegt, 
Vorst metternich, vlugt met zijn vrinden; 
Hij vlugt, maar opgesierd, uit vreeze voor den dood, 
Met Duitschlands kleur: zwart, geel en rood! 
Die steun der dwinglandij erkent de revolutie. - 
Van schrik, maar reeds op wraak bedacht, 
Knielt, slaafs, de Keizerlijke magt, 
En: - Oostenrijk heeft óók een Constitutie!.... 
Neen! Dichter, neen! o, ga voorbij: 
Dáár is geen stof tot poëzij! 
de dichter. 
Dan roept de strijd der Magyaren! - 
Die helden en die martelaren, 
Die moedig grijpen naar het zwaard; 
Die, onbekommerd, goed en leven 
Aan 't vaderland ten offer geven, 
Zijn óók den zang des Dichters waard. 
 
Dáár zien wij toomelooze horden, 
Noch vrijheid tot een leus geworden, 
Die deugd en menschlijkheid verbant: 
De vrijheidzucht, die hen doet gloeijen, 
Is de eedle zucht, de slaafsche boeijen 
Te breken van een dwingeland. 
 
Die zucht heeft eens de Nederlanders 
Vergaderd om des Zwijgers standers, 
Bij Spanjes redeloos geweld. 

{==318==} {>>pagina-aanduiding<<}

Wie voor eens vijands zwaard moest bukken, 
Heeft regt zijn kluister los te rukken, 
Wanneer die kluister duldloos knelt. 
 
't Verheft den geest hunn' strijd te aanschouwen, 
Waar, naast de mannen, zwakke vrouwen 
Gewapend in de rijen staan, 
Die, bij 't kloekhartig voorwaarts streven, 
Aan man en zonen 't voorbeeld geven 
Blijmoedig in den dood te gaan! 
 
Hielp overmagt den kamp beslechten, 
Werd, door 't geweld van vreemde knechten, 
't Hongaarsche volk op nieuw geboeid: 
't Geschiedboek meldt zijn edel pogen, 
En menig traan van mededoogen 
Heeft om zijn treurig lot gevloeid! 
de prozaïst. 
Het worde u toegestaan: de strijd der Magyaren, 
Die worstelstrijd was stout en groot. 
Het was geen woeste bent van ruwe plunderaren. 
Die, onnadenkend, bloed vergoot 
Om hersenschimmen na te jagen, 
En 't zwaard een vrijheid af te vragen, 
Die orde en welvaart dooden moet: 
Hun stroomde een eedler drift door 't harte. 
Ja, hunne vrijheidzucht was die naar 't hóógste goed; 
Waarvoor ook Neêrlands volk de magt van Spanje tartte. 
Nog eens, 't zij toegestemd. Maar staamlen zult ge in 't lied, 
Als gij den moordnaar haynau ziet, 
Met helsche blijdschap op 't gelaat, 
Als hij de vlammen gadeslaat, 
Die uit een weerloos dorp ten hoogen hemel stijgen: 
Den mensch, die in zijn borst de deugd en de eer doet zwijgen, 
Daar hij 't gegeven woord verbreekt 
En 't onregtvaardig vonnis spreekt: 
Die, woester dan het roofgediert, 

{==319==} {>>pagina-aanduiding<<}

Als hij zijn boozen lust den vollen teugel viert, 
Een duivlenvreugd schijnt te genieten 
Bij 't onverpoosde bloedvergieten. 
Geen keizerlijke gunst wascht ooit die smetten af: 
Dat schuldloos bloed laat onuitwischbre vlekken, 
Door 't schittrend ridderkruis noch ordesband te dekken, 
En de afschuw van Euroop blijft 's grijzen moordnaars straf. 
Nooit had ge in 't ernstig lied den regten toon gevonden; 
Nooit hadt ge 't waardiglijk verhaald, 
Hoe 't Brouwersgild in 't magtig Londen, 
Den menschenslagter heeft onthaald. 
De wensch was zondig en vermetel, 
En toch hij rees in menig braaf gemoed: 
‘Ach! had maar haynau in den ketel 
Van 't Brouwersgild zijn schuld geboet!’ 
De man ontloopt dat zoden en dat zieden: 
Europa's hoongelach vervolgt hem, waar hij gaat. 
Geen titel of geen rang kan hem bescherming bieden, 
Dien 't edelst deel des volks nog meer veracht dan haat. 
 
En als we in de ‘eeuwge stad’, o Dichter! u verzellen, 
Zal dan ons bloed, verhaast door borst en aadren snellen, 
Als ge in uw opgewonden lied 
Ons 't beeld van Romes helden biedt, 
Verheven, magtig, grootsch en edel, 
Met d'eere-krans om d'achtbren schedel, 
Dien vrijheid, voor den vriend van waarheid, orde en regt, 
Uit lauwren en olijven vlecht? 
Wend de oogen af van 't wapen-zeegnen; 
Wend de oogen af van Romes strijd: 
Ook dáár zal u geen held bejeegnen, 
Die 't heilig doel niet heeft ontwijd! 
Des Opperpriesters stoute woorden, 
Die tot verhoogden geestdrift spoorden, 
Ontvlamden 't vuur in hellen gloed, 
Maar ach! de brand, zoo roekeloos ontstoken, 
Is ook in Rome losgebroken, 
Heeft ook in 't Vatikaan gewoed. 
Cicerovachjo's heldenscharen, 

{==320==} {>>pagina-aanduiding<<}

Die ééns de steun des Pausen waren, 
Vernielen biechtstoel en altaren, 
Bespotten 's Herders staf en zijn drie-dubble kroon. 
En hij, voor wiens bevel millioenen zielen beven, 
Wordt uit zijn stad en kerk verdreven, 
Ten doel van smaad en bittren hoon. - 
Wat zou, voortaan, den Roomschen Staten 
Een vorst, een Opperpriester baten? 
De Republiek geeft meerder heil! 
En bij de Fransche vrijheidsmannen, 
Die philips hebben uitgebannen, 
Vindt Rome goed en leven veil! 
Zoo ooit Republikeinsgezinden 
Hun broeders als zich-zelven minden, 
Dan mint Parijs Nieuw-Rome teêr: 
't Verhief dezelfde vrijheidskreten; 
't Heeft óók zijn pligt en trouw vergeten 
En d'eerbied voor zijn Opperheer. 
De Maarschalk oudinot komt met zijn legerscharen: 
Nu zal 't Romeinsche volk ontwaren 
Hoe veilig 't op zijn broedren leunt; 
Dra zal 't verbaasd Euroop aanschouwen, 
Hoe, bij 't gedonder der kartouwen, 
Hier de eene Republiek eene andere ondersteunt! - 
De stad der Caesars ziet haar wallen 
Beschieten, gruislen, wanklen, vallen, 
Veroveren door Fransch geweld. 
Dat dan de Knecht der Knechten van den Heere 
Gerust weêr naar zijn hoofdstad keere: 
Zijn aardsche zetel is hersteld! - 
Hem hinder 't niet, op zijne paden, 
Door 't bloed der zijnen heen te waden: 
Aan èlken troon kleeft menschenbloed; 
Hij-zelf heeft niemand doen bezwijken; 
Zijn hand is rein van al die lijken: 
Die troost stort balsem uit in 't vaderlijk gemoed! 
Waar karel albert is bezweken, 
Zijn buurman, bondgenoot en vriend, 
Die beter noodlot had verdiend, 

{==321==} {>>pagina-aanduiding<<}

Kan hij weêr tot ‘de stad en tot de wereld’ spreken. - 
De reine Godsdienstzin der Fransche legermagt 
Heeft al die wondren voortgebragt! - 
Dat wij den Franschen haan gezellig hooren kraaijen, 
Bij 't volk, door zijn geweld verdrukt: 
En Frankrijks vrijheidsvlag stoutmoediglijk zien waaijen, 
Waar Romes vrijheidsvlag, baldadig, neêrgerukt, 
Door 't slijk gesleurd is en vertreden; 
Dat breken van gelofte en eeden; 
Dat mengsel van wat goed en groot, 
En laag, lafhartig is en snood, 
Zal eens 't historieboek den verren naneef melden, 
En hij, wiens hart voor deugd, voor regt en waarheid slaat, 
Wijdt, beurtlings, Romes volk en Frankrijks oorlogshelden 
Bewondring, afschuw, lof en haat. 
Erken het, Dichter! dat ge uw zangen 
Te stout, te hoog hadt ingezet! 
't Zegt niets een dichtstuk aan te vangen!.... 
Wanneer men niet op 't einde let, 
Zal spoedig moed en gloed ontbreken. 
de dichter. 
Maar gun me, op mijne beurt, mijn denkbeeld uit te spreken! 
Was 't niet mijn klagt, bij d'aanvang van 't gedicht, 
Dat al die groote vrijheidszonen, 
Der moeder zich onwaardig toonen? 
Juist dáárheen was mijn doel gerigt: 
Met u te treuren om de boosheid, 
Die gansch Europa heeft beroerd, 
De vrijheid roemde, en bandeloosheid 
In haar banieren heeft gevoerd. 
Elk rein gemoed, dat zóó de vrijheid ziet betrachten, 
Haar leer miskennen en verkrachten, 
Wordt diep en smartlijk aangedaan. 
't Waar beter, dan die gruwelen te aanschouwen, 
Te vlieden tot den Indiaan, 
Ver over berg en dal, naast hem een hut te bouwen! 
Dáár knelt geen band; geen wet verbindt. 

{==322==} {>>pagina-aanduiding<<}

Hij kent geen zorg dan voor het stoflijk leven, 
Heeft jagt of visscherij zijn nooddruft hem gegeven, 
Hij rust, waar hij de rustplaats vindt, 
Die 't meest zijn zingenot kan streelen; 
Hij wacht eens regters uitspraak niet, 
Hij-zelf weet regt zich te bedeelen: 
De krijgsmansknods, de jagerspriet 
Beslechten 't pleit van wakkre mannen. 
Ja, beter waar 't te zijn gebannen, 
Bij wilden, waar men God noch Zijn geboden kent, 
Dan in 't verdwaasd Euroop te leven, 
Waar 't volk, bij zijn misdadig streven, 
Beschaving, orde en wet en Gods bevelen schendt! 
de prozaïst. 
't Is onweêrsproken, 't volk was schuldig. 
't Heeftdwaas zijn magt misbruikt, 't is schandlijk uitgespat, 
Nadat het jaren lang, geduldig, 
Zijn knellend juk gedragen had. 
Maar wordt bij hen geen schuld gevonden, 
Die God tot wachters voor zijn welzijn had gesteld: 
Die keetnen om zijn lendnen wonden; 
Die 't gaven tot een prooi van onregt en geweld: 
Ten speelbal van des werelds grooten, 
Naar hunne meening, voortgesproten 
Uit eedler ras, van beetre klei gevormd, 
Dan 't arme volk, dat zij vertreden? 
Is 't vreemd, dat bittre wrok, dat haat hun ziel bestormt, 
Die, onverdiend, zoo duldloos leden? 
Is 't vreemd, als 't bloedig uur der overwinning slaat, 
Dat heete zucht naar wraak, zoo lang in 't hart bedolven, 
De pijlers schudt van Kerk en Staat? 
Gaat, vraagt het aan de onstuime golven 
Van d'opgeruiden oceaan 
Gegeeseld door den noodörkaan, 
Dat zij de ranke kiel des nijvren koopmans sparen! - 
Nog wilder dan de zee en de opgeruide baren 
Is 't woeden van het volk, wanneer 't zijn kluister breekt. 

{==323==} {>>pagina-aanduiding<<}

Hoe zou 't de zachte stem der eedle vrijheid hooren? 
't Werd nooit voor vrijheid opgekweekt. - 
Geweld en dwinglandij wist elke vonk te smooren 
Van 't vuur, dat in de borst van vrije mannen brandt. 
Degrootsche titel: ‘Mensch’, werd aan den mensch geweigerd. 
Slechts hij, wiens stamboom, trotsch, in tak bij takken steigert, 
Was burger van zijn vaderland. 
 
Hebt gij den moed hier 't vonnis uit te spreken: 
Aan wie de schuld van 't leed en van de onpeilbre ellend? 
Aan hen, die wrok en haat in 't hart der volken kweeken, 
Of wel aan hen, verguisd, mishandeld en miskend, 
Die 't lang verduurde leed op hun verdrukkers wreken? 
Zie rond; maar zeg ons niet, dat alles is volbragt: 
Neen! 't antwoord geldt de toekomst, die ons wacht. 
de dichter. 
'k Zal 't antwoord, dat gij vraagt, niet in mijn boezem smooren. 
Rampzalig hij, die, tot den Vorstenraad verkoren, 
Zijns meesters lust en luimen vleit! 
Hij, die geen moed bezit de waarheid te doen hooren; 
En nieuwe jamren voor zijn vaderland bereid! 
't Moog Koninklijken hoogmoed streelen, 
In 't onbeperkt gezag gezeten op den troon, 
Alleen, vrijmagtig te bevelen: 
Maar schande zij des raadmans loon, 
Die 't voor zijn Koning durft verbergen, 
Dat geen geweld den geest der volken meer betoomt! - 
Werpt dammen in den vloed, die van 't gebergte stroomt: 
Gij zult, bij schijnbre rust, zijn reuzenkrachten tergen, 
Tot hij zijn eigen baan, door vruchtbre velden scheurt. 
Als de opgezwollen vloed zijn jamren komt verspreiden, 
En dorpen sloopt en lijken met zich sleurt, 
Dan ziet ge 't, maar te laat, dat men die waatren leiden, 
Met kloek verstand bestieren moest. - 
Dan waar de wilde stroom, die nu de streek verwoest, 
Weldoende voortgevloeid, en langs zijn vruchtbre zoomen, 
Was vrolijk 't landvolk zaâmgekomen, 

{==324==} {>>pagina-aanduiding<<}

En had in 't zeegnend lied, de milde bron herdacht, 
Die rijken oogst en voorspoed bragt. 
 
Europa rust, na 't bloedig strijden, 
De volken zijn getemd en willekeur regeert; 
Maar 't is geen zoete rust, die 't harte komt verblijden: 
Neen! 't is de vrede niet, die zeegnend wederkeert. 
Der vorsten overmoed heft stoutlijk zijn banieren; 
Geen troonen wagglen meer: hun diadeems staan vast. 
Zijn ze eenmaal door 't geweld der volkeren verrast, 
Zij kunnen 't zegefeest met vollen luister vieren. 
De vrijheidskreten zijn verstomd, 
't Volk heeft op nieuw den nek in 't slavenjuk gekromd, 
Zijn wilde driften zijn bedwongen; 
Zelfs waar 't in stillen ernst zijn regt en vrijheid vroeg, 
Waar 't edel Hessisch volk den vuigen hassenpflug 
Bijna den schepter had ontwrongen, 
Daar wordt de krijgsmagt zaâmgedrongen, 
En onder wapenklank zijn orde en rust hersteld. 
 
Wee, Grooten dezer aard! zoo ge op die rust mogt bouwen, 
Die wrange vrucht van wreed geweld! 
Verlaat, o Vorsten! 't blind vertrouwen, 
Waarmeê gij, onbezorgd, de toekomst tegensnelt! 
 
Weêr zal, na worstling, bloed en tranen, 
De glans van kroon en schepter tanen, 
En 't volk zingt weêr zijn zegelied; 
Maar de eedle vrijheid, die wij vragen, 
Die wij in 't eerlijk harte dragen, 
Is 't loon des overwinnaars niet! 
 
Blijft eerbied voor gezag en wetten, 
Voor òns zijn veilge bakens zetten, 
Wij zijn gerust, bij 't stijgen van den vloed. 
Blijft Neêrlands volk door trouw verbonden, 
Dan moge een Volkstribuun zijn dwaze leer verkonden, 
Verachting straft zijn euvelmoed. - 
Hier zij gewetensvrijheid veilig, 

{==325==} {>>pagina-aanduiding<<}

Ons blijve 't schittrend kleinood heilig, 
Dat ons der vaadren moed tot kostbaar erfdeel gaf! 
Dan kieze een Dichter, voor dien luister, 
De sombre nacht van 't middeleeuwsche duister: 
Ons hart wijst hem terug! - Hem is Gods gave een straf, 
Die 't heilig dichtervuur voelt gloeijen, 
Bij 't rinklen van de slaafsche boeijen, 
Waarin de voorzaat lag gekneld. 
Wij huivren bij dat beeld van toomeloos geweld, 
Dat hoorne en egmond heeft doen vallen; 
Dat, op zijn gruwzaam moordschavot, 
Hier 't bloed vergoot van duizendtallen, 
Die, bij de aanbidding van hun God, 
Zoo wel aan Romes kerk als luthers leer verbonden, 
Slechts dáárin schuldig zijn bevonden, 
Dat vrijheidsliefde en zucht voor 't dierbaar vaderland, 
Door vreemde beulen aangerand, 
Hun 't eerlijk Hollandsch hart in geestdrift had ontstoken! 
 
Die geestdrift, Landgenoot! leve in ons harte voort. 
Dan - als de wilde storm op nieuw is losgebroken, 
Die, dra welligt, Europa's rust verstoort, - 
Dan zal ons volk, gedachtig aan zijn vaadren, 
Zich, eensgezind, om die banier vergaadren, 
Die ‘vrijheid, orde en wet’ tot eedle zinspreuk draagt, 
En glansrijk aan de wereld toonen, 
Hoe Neêrland, door zijn wakkre zonen, 
Zijn' ouden roem, zijne eer en de echte vrijheid schraagt! 







{==326==} {>>pagina-aanduiding<<}

Proeve omtrent de stichting en naamreden van

Loevestein.

Door Van Dam, Van Brakel.

De oorsprong van dit slot ligt steeds in het duister, en het schijnt in de geschiedrollen niet vóór 1377, of misschien 1373, genoemd te worden. Doch uit de Archieven der Rekenkamer van Gelderland deelt de Heer p. bondam, in het Charterboek van Gelderland, 3e Afdeeling, blz. 570, een stuk mede van dato Althena St. Remigidag, der maand October 1264, waarbij de Heer van Althena n.u. verklaart: verscheidene hoeven lands, tienden, eilanden, en dijkregten in bezit gekregen te hebben, en die, met bijvoeging van eigen goederen, en het laag gerigt over dezelve, in thyns te hebben uitgegeven aan den Abt en het Convent van Villars, in het Bisdom van Luik: daarbij voorbehoudende het hoog gerigt, voor zich aan de Maas-, en voor den Graaf van Gelre aan de Waal-zijde.
De namen van velen der daarin genoemde goederen zijn in onbruik of vergetelheid geraakt; maar er is genoeg van bekend, om te weten, dat die uitgegeven landen en eilanden lagen ten westen van de beneden-Bommelerwaard, tusschen de Waal en de Maas, en dat die door de Villarenzer monniken zijn ingedijkt, en uit dien hoofde den naam van het Monnikenland bekomen en tot nu toe behouden hebben; zijnde eene polder nederwaarts strekkende tot nabij Loevestein, en de Hollandsche waard, welke in het Charter de namen dragen van de eilanden Alghot en Artusii Militis; en die niet zoo zeer als het overige, aan de Villarenzen zijn gegeven, als wel aangeboden: ‘sicam acquirere voluerint in posterium’ indien zij die in het vervolg begeeren of verkrijgen kunnen.

{==327==} {>>pagina-aanduiding<<}
Deze waren derhalve nog in pandschap, gebruik, pacht of huur; zoodat de Heer van Althena, ofschoon wettig eigenaar, daarover zoo dadelijk niet kon beschikken. De kloosterlingen hebben die dan ook buiten de indijking gelaten.
Dewijl in dit Charter Loevestein, noch als inbegrepen, noch als aangrenzende genoemd wordt, en er ook geen Kastelein, zoo als van Althena, onder de getuigen voorkomt, zoo schijnt het toen nog niet bestaan te hebben; immers niet onder dien naam bekend te zijn geweest, en ik vermoed, dat Artusii Militis, wat dat dan ook beteekenen moge, de plaats is, waar later het bedoelde en thans nog bestaande slot gebouwd werd.
Heer gerard van hoorne, de tweede van dien naam in het geslacht, doch de eerste onder de Heeren van Althena, welke Heerlijkheid met de voorgenoemde eilanden Alghot en Artusii hij in 1300 bezat, was tevens Heer van Hoorn, Weert, Herlaar, Hees en Leende en Erf-opperjagermeester. Hij huwde in 1302, blijkens toen verkregene vergunning om uit leengoederen eene douarie te vestigen, met johanna van leuven, gezegd gaasbeek, Vrouw van Herstal, Bancigny enz.; eene dochter van Heer hendrik van gaasbeek, Heer van Leuven, Herstal en Leeuwen, en een tijd lang van Breda: uit Prins godefroy, Heer van Leuven en Leeuwen en maria van oudenaarde, Vrouw van Gaasbeek, welker moeder was lysbeth van bevern, dochter van dirk de Vijfde, Heer van Bevern, en Kastelein van Dixmuiden enz., en van margaretha van brienne.
Dit vermogend en aanzienlijk echtpaar werd begraven in het midden van het koor der Carmeliten-kerk te Brussel, onder eene verhevene tombe van zwart marmer, waarop twee wit marmeren levensgroote beelden.
Men ziet hieruit, dat de Moeder van johanna van leuven, lysbeth van bevern geweest is, terwijl de Heeren simon van leeuwen, Batt. Ill., bl. 681, en jacobus kok, op Ferwerdo in het Nederl. Wapenboek, Genealogie van beveren, 6de Generatie, zeggen: dat er, tot scheiding van

{==328==} {>>pagina-aanduiding<<}

Loevestein on Monnikenland, eene sloot of gracht bestond, naar haar, Vrouw lysbeth van bevern-sloot, genaamd.
Daar deze edele vrouw, uit het geslacht van amstel gesproten, tot deze streken geene andere betrekking had, of hebben konde, dan door het huwelijk van hare dochter met den Heer van Althena, zoo is het niet twijfelachtig, dat deze, haar schoonzoon, de bewerker was van die naamgeving; en het laat zich denken, dat die gracht dan ook in hare tegenwoordigheid is aangevangen, en dat zij daaraan de eerste spade zal gestoken hebben.
De opmerkelijke overbrenging van den naam eener zoo aanzienlijke vrouw, op eene betrekkelijk geringe zaak, in eene op zich-zelve zoo weinig beteekenende en kleine landstreek gelegen, geeft alle reden om te vermoeden, dat er eene belangrijker gebeurtenis mede gepaard ging: en het zal niet te veel gewaagd zijn, om de stichting of den opbouw, de vernieuwing of uitbreiding van een huis of slot, in de nabijheid van die gracht te veronderstellen, en tevens te denken, dat Heer gerard, hetzelve naar het verheven geslacht zijner echtgenoote willende noemen, om de verbindtenis van zijn stamhuis met het hare te doen blijken en in gedachten te houden, niet beter heeft kunnen doen, dan het naar Leuven of Louvain, Loevestein of Louvestein te noemen; en dat zulks zijn doel was, bewijst de naamgeving aan de gracht.
Dezen naam heb ik echter niet vóór 1377 vermeld gevonden, en wel in een verdrag van Gelders Graaf en edelen, alwaar het Loevensteyn gespeld wordt; volgens nijhoff, Gedenkw. der Geld. Geschiedenis, en Lovesteyn, volgens slichtenhorst, Geld. Geschiedenis, - en beschreven als tegenover de grenzen van Gelderland gelegen. Het schijnt toen niet meer aan den Heer van Althena, maar aan den Graaf van Holland behoord te hebben, die het althans in 1386 bezat.
Waarschijnlijk kwam het in 1332, of kort daarna, toen Heer gerard was overleden, aan de Grafelijkheid van Holland. Tot 1329 was de Heer van Althena nog vrij man, en onafhankelijk van Holland; doch in 1332 werd

{==329==} {>>pagina-aanduiding<<}

willem van noorn, gerardszoon, Leenman van dien Graaf wegens Althena en Woudrichem; en de belangrijkheid van Loevestein, zoo gunstig voor Holland, aan twee rivieren gelegen, doet veronderstellen, dat dit slot toen tevens het eigendom van dien Graaf of dier Grafelijkheid is geworden.
Reeds lang geleden schreef ik mijne gedachte over dit onderwerp ter neder; maar hield ze tot nu toe terug, in de hoop van, alvorens die mede te deelen, nog meer tot bewijs te zullen vinden: wat mij echter niet mogt gelukken. Ik deel dan nu bij uittreksel mijn denkbeeld mede, vertrouwende, dat het de geschied en oudheidkundigen aanleiding zal geven tot een nader onderzoek, waardoor de werkelijke stichter, stichtingstijd en naamreden zal aan het licht komen.

Brieven van voorschrijving, verleend door Prins Maurits,

aan den kerkeraad en magistraat van Gouda, ter leening en beroeping van Isaäcus Nensbergius, predikant te Scherpenisse in het eiland Tholen, anno 1619.

I.

Den Prince van Oraengien, Grave van Nassau, Meurs, Bueren, Marquis van der Vere en van Vlissingen, Heere en Baron van Breda, Diest enz.
Weerde, eersame ende discrete, lieve besundere. Die van den kerckenraed der ware gereformeerde religie der stad van der Gouwe hebben ons geremonstreert hoe noodig dat het is, dat heure kercke met goede ende wel begaefde predicanten geassisteert worden, omme heure gemeente in Godes heyl: woord te stichten ende onderwysen. Ende hebben ons oversulcx verzocht (mitsdien zy van diergelycke Leeraars jegenwoordig onversien zyn)

{==330==} {>>pagina-aanduiding<<}
wy wilden voor heur by u luyden intercederen, ten eynde zy met den persoon van isaäcus hensbergius, dienaer des Heyl: Evangely tot Scherpenisse voor den tyd van een maend, alleenlyck by forme van leeninge, mogte geaccommodeert worden, omme de voorsz: heure Gemeynte te gerieven; Ende alsoo u luyden genoegsaem bekent is de gelegentheyt der voorsz: stede, ende de verscheyden humeuren van persoonen die aldaar zijn; ende oversulcx vele daeraen gelegen is, dat in dese coniecture de kerke aldaer geassisteert worde; Soo hebben wy u luyden hiermede willen versoucken den voorsz: hensbergius voor zoo kleynen tyd daertoe te licentieren, opdat de voorsz: gemeente in desen haeren nood eenigsins mag gerieft worden, waeraen Godes kercke dienst ende ons welgevallen zal geschieden; ende hiermede, weerde, eersame ende discrete, lieve besundere zyt Gode bevolen. - In 's Gravenhage den 16 Octobris 1619. - Onder stond: u luyder goede vrundt, ende was onderteykent: maurice de nassau. - Het opscrift was: den weerden, eersamen, wysen, ende discreten, onsen lieven besunderen, die van den Kerkeraed tot Scherpenisse. Ende opgedruckt een grooten zegel op deurgesteken pampier over rooden wasse.

II.

Den Prince van Oraengien, Grave van Nassau, Meurs, Bueren en Marquis van Vere en van Vlissingen, Heere en Baron van Breda enz.
Eersame, wyse, voorsienige en discrete, lieve besundere. Alsoo de tyd die gyluyden haddet vergunt aen d. isaäcus hensbergius, predicant tot Scherpenisse, omme de gemeinte binnen der stede van der Gouwe, in Godes heil: woord te stichten en onderwysen nu eerstdaegs comt te expireren; Ende dat den jegenwoordigen staet derselver stede hoognoodig vereyscht, dat denselven isaäcus alnoch voor den tyd van een maend aldaer continuere, Soo hebben wy hem aengeschreven en versocht dat hy

{==331==} {>>pagina-aanduiding<<}
sich voor denselven tyd alnoch daertoe laet gebruycken, versouckende u luyden hiermede hem insgelycx tselve te accorderen, ende hem te laten weten dat sulcx u luyden aengenaem is; Niet twyffelende ofte de innegesetenen derselver stede zullen door hem tot gehoor van Godes woord dagelycx meer ende meer getrocken worden. Ende hiermede, Eersame, wyse, voorsienige ende discrete, lieve besundere zyt Gode bevolen. In 's Gravenhage den 21 Novembris 1619. - Onder stond: u luyder goede vrundt. - Ende was onderteykent: maurice de nassau. - Het opschrift was: den weerdigen, eersamen, wysen, voorsienigen ende discreten, onzen lieven besunderen Borgemr. en Regeerders, mitsgaders die van Kerckenraed van Scherpenisse; - zynde besegelt met eenen grooten ovalen zegel, gedruckt op deurgesteken pampier over rooden wasse.

III.

Den Prince van Oraengien, Grave van Nassau, Meurs, Bueren en Marquis van der Vere ende van Vlissingen, Heere en Baron van Breda, Diest enz.
Weerdige, eersame, wyse en discrete, lieve besundere. Die van de Magistraet en Kerkenraed der ware gereformeerde religie der stede van der Gouwe, hebben ons geremonstreert datse tot accommodatie van heure gemeente beroupen hebben den persoon van d. isaäcus hensbergius jegenwoordig predicant tot Scherpenisse, omme deselve heure gemeynte (ten aenzien zyluyden gantsch van bequame en wel begaefde Leeraers ontblootet zyn) te mogen stichten ende onderwysen. Ende hebben ons daerbeneffens versocht wy wilden voor hun by u luyden intercederen, ten eynde zy daartoe te gevoegelycker mogten geraken. Ende alsoo wy onnoodig achten u luyden eenig wyder verhael te doen van de gelegentheyt der voorsz. stede, dewyle u luyden genoegsaem bekent is, dat deselve seer populeus en bewoont

{==332==} {>>pagina-aanduiding<<}
is van persoonen van diversche secten, ende daeromme hoognoodig is dat de kercke aldaer met goede en bequame predicanten verzien werde. Soo hebben wij u.l. hiermede willen versoucken tot de demissie van voorsz. hensbergius geene zwarigheyt te maken, maer die voorsz. gemeynte van der Gouwe in dit haer christelyek ende billyck versouck te gerieven, ende accommoderen, waeraen Godes kerckedienst ende ons welgevallen sal geschieden. Ende hiermede, weerdige, eersame, wyse ende discrete, lieve besundere zyt Gode bevolen. In 's Gravenhage den 29 Novembris 1619. - Onder stond: u luyder goede vrundt, ende was onderteykent: maurice de nassau. - Het opschrift was: den weerdigen, wysen, voorzienigen ende discreten, onsen lieven besunderen die van den Kerckenraad tot Scherpenisse. Ende was besegelt met eenen grooten ovalen zegel, gedruckt op deursteken pampier over rooden wasse.

Met de origineelen van bovenstaande brieven (waarvan ook kopijen gevonden worden in het boek der Kerkeraads-handelingen van Scherpenisse) verschenen de Gedeputeerden van den Kerkeraad en Magistraat van Gouda, bij den Kerkeraad te Scherpenisse. - Niet zonder reden had men den Prins, als heer van laatstgenoemde plaats, om dergelijke brieven van voorschrijving verzocht; want, het was alleen ‘om de goede beliefte van Syne Princelycke Excellentie, haeren genaedigen Heere’ dat die van Scherpenisse ‘'t versouck van die van ter Gouwe’ inwilligden. - Had te Gouda een der voornaamste afgezette Remonstrantsche predikanten, eduardus poppius gestaan, en waren daar ter plaatse velen verkleefd aan de Remonstrantsche gevoelens, in welke zij versterkt werden door sommige teruggekeerde Remonstrantsche predikanten, die zich aldaar heimelijk onthielden; (⋆) er werd dan ook te Gouda een leeraar vereischt die geschiktheid en bekwaamheid bezat, om de zoodanigen

{==333==} {>>pagina-aanduiding<<}
wederom tot den schoot der Hervormde kerk terug te brengen. - Hiertoe nu had men het oog geslagen op isaäcus hensbergius en, zoo het schijnt, met goed gevolg; zoodat dan ook de man aan de Classis van Tholen en Bergen-op-Zoom, waaronder Scherpenisse ressorteerde te verstaan gaf: ‘dat hy in conscientie het gedaene beroup niet kon afslaen, alsoo hy bemerkte dattet de Heere beliefte synen dienst te gebruyken op eene plaetse daer veel meer last was als in syne kercke, ende dat hy getroost was synen rugge daeronder te buygen en te zetten.’ - Ik achtte de bijvoeging dezer weinige woorden niet overbodig tot regt verstand van sommige uitdrukkingen in de brieven des Prinsen, welker mededeeling ik hoop dat men niet geheel onnut zal oordeelen.

Waterlandkerkje.
j. was.




De constitutionele regeringsvorm bij de Hebreeuwen.

Gewoonlijk stelt men zich den Hebreeuwschen regeringsvorm als despotisch voor, en leidt daaruit wel eens gevolgtrekkingen af, die ten doel hebben de vrijere vormen van onze dagen als ongevallig aan de Godheid voor te stellen. Zonder ons in staatkundige beschouwingen te verdiepen, willen wij slechts zoeken aan te toonen, dat de regeringsvorm in Palestina, hoezeer Monarchaal, echter geenszins despotisch in den strengsten zin geweest is. Wij zullen ons hierbij geheel aan den Bijbel houden. Twee plaatsen komen hier vooral in aanmerking. In het eerste boek van samuël, Hoofdst. x vs. 25, lezen wij uitdrukkelijk: dat samuël voor het volk het regt des Koningrijks ontvouwde, dit in een boek schreef, en het voor het aangezigt des Heeren nederlegde. Wat dit voor een boek geweest zij, waag ik niet te beslissen; maar twee dingen staan vast.
Vooreerst: bij het eerste aanstellen van een Koning over Israël wordt het regt des Koningrijks uitdrukkelijk beschreven; zoodat er althans aan eene soort van Grond-
{==334==} {>>pagina-aanduiding<<}
wet schijnt gedacht te moeten worden, even als wij later, 1 Kon. xii, bij het begin der regering van rehabeam van een soort van verdrag tusschen Koning en Volk lezen. Ten tweede: samuël was de persoon, die het regt des Koningrijks beschreef, en diezelfde samuël had kort te voren (1 sam. viii:10-18) het volk tegen het misbruik, dat de Koning misschien van zijne magt zou maken, gewaarschuwd. Dit maakt het in ons oog zeer waarschijnlijk, dat samuël in het regt des Koningrijks, dat hij zwart op wit voor het aangezigt des Heeren nederlegde, een soort van waarborg tegen al te groot despotismus heeft willen geven.
De tweede plaats, die onze aandacht verdient, is te vinden in het eerste Boek der Koningen, Hoofdst. xx vs. 7, 8. Daar lezen wij, dat Koning achab, door de Syriërs benaauwd wordende, de Oudsten des lands te zamen roept, om hun de eischen van den vijand mede te deelen, en dat de oudsten en het gansche volk hem uitdrukkelijk vermanen, om aan die eischen niet toe te geven; welke vermaning door achab wordt opgevolgd. Nu weet ieder, dat achab lang niet gunstig bekend is, en dikwijls als een dwingeland wordt afgeschilderd. Wanneer dus zelfs hij, in belangrijke zaken, eene soort van Rijksvergadering bijeen riep, dan is het althans waarschijnlijk, dat dit onder goede Koningen evenzeer heeft plaats gehad. Dit wordt nog waarschijnlijker, wanneer men bedenkt, dat hier van de oudsten des lands gesproken wordt, terwijl vroeger, toen de Hebreeuwen nog geen Koning hadden, juist de oudsten het bestuur uitoefenden. (Zie b.v.: Rigteren x:7-11, xxi:16.)
Hieruit vloeit van zelf het besluit voort, dat onder de oude Hebreeuwen geene geheel onbeperkte alleenheersching bestaan heeft.
d.b. jr.





De liefde in het Serail.

Een jong landschapschilder, die naam gemaakt zou hebben, als een hartstogt hem den tijd er toe had gela-
{==335==} {>>pagina-aanduiding<<}
ten, daniël de gersain, zocht op zekeren dag, tusschen Athene en Sunium, naar de prachtige tombe voor cranaüs gesticht. Pausanias had dit gedenkteeken gezien en bewonderd; de jonge daniël, vol geloofs aan pausanias hield zich dus onvermoeid met zijne nasporingen bezig. Helaas! cranaüs heeft nooit een graf gehad, want om dat te hebben moet men werkelijk hebben geleefd, en cranaüs was een door den geschiedschrijver pausanias verdicht personaadje.
Daniël had, steeds zoekende, de hoog opgeschoten planten en de olijfboschjes, welke de asch der bekende steden van dit oord: AExone, Aloe, Alimonte, Anagyronte, Thores, Lamprê, OEgilia, Anaphlystus, Azenia bedekten, te vergeefs doorkruist; hij stond dus gereed om weder naar Athene te keeren, toen hem eenige jonge Griekinnen in 't oog vielen, welke den weg insloegen naar Kaap Zoster, het geheiligde voorgebergte, waar latone, voor de eerste maal, haren gordel ontstrikte, om zich naar het drijvende Delos te begeven.
Deze meisjes waren door een' reusachtigen Albanees vergezeld. Daniël veronderstelde, dat zij in eenige landelijke woning daaromtrent te huis behoorden, en slechts een uitstapje maakten om wilde tym en majolein te plukken. De krijg verwoestte, in dien tijd, het schoone land, en hoewel de kust nu rustig was, konden de Turken, elk oogenblik, eene landing doen; het jaar 1822 was naauwelijks aangevangen.
Daniël had juist gegist: een' heuvel omgaande, ontdekte hij een aardig landhuisje, door eene met olijven beplante hoogte tegen de zeewinden gedekt; een bevallige tuin omringde het gebouw, en het lommer van sycomoren beschaduwde de zonneblinden. Het was eene dier liefelijke verblijfplaatsen, welke door een waas van geluk en kalmte des reizigers belangstelling wekken. Een Laconische hond sprong lustig de meisjes te gemoet en wierp, in overmaat van vreugde, de jongste op het grasperk neder, waarop de anderen de echo van Sunium van een gelach deden schateren, welluidend als de maat-
{==336==} {>>pagina-aanduiding<<}
gang der verzen in eene idille van den grooten Syracusischen dichter.
Daniël had cranaüs en pausanias vergeten.
De huishond verzuimde, naar der honden aard, niet, om den vreemdeling, die zijn erf betrad, aan te vallen. - Zonder twijfel is de hond een vriend des menschen; maar men moet zijne getrouwheid soms duur betalen; de tijger is een vijand, maar hij blijft in 't woud, en zelden randt hij ons in 't voorbijgaan aan.
In weerwil van zijne klassieke bewondering voor de honden van Laconië, maakte daniël zich tot eene regtmatige verdediging gereed; den viervoetigen vijand twee Turksche pistolen, met robijnen versierd, voorhoudende. Het dier week er voor terug, doch met zulk een geblaf, dat de bewoners den kunstenaar ter hulpe snelden, den cerberus aan den ketting legden en den jongeling noodigden om een weinig, in de schaduw van een' voor 't huis staanden laurierboom, uit te rusten.
Vlug en sierlijk het Nieuw-Grieksch sprekende, dankte onze schilder op eene wijze waaraan de geur der oudheid bevalligheid gaf, en volgde als gast. Hij werd den huisheer voorgesteld. Deze was een Griek van omstreeks vijftig jaren en eene majestueuze houding, welke zich, als laërtes, onledig hield met de perenboomen in zijn' tuin te snoeijen.
De hond blafte nog altijd aan zijn ketting.
Een vertrouwelijke gulheid ontstond dadelijk tusschen den Griek en den jongen Franschman. Men sprak van den bevrijdingstrijd en de helden, die den alouden roem van Griekenland deden herleven. Daniël vertolkte voor zijn' gastheer menig Fransch gedicht, door zijne landgenooten, ter eere der Hellenen, gezongen; en het gezin verzamelde zich weldra in den hof om naar den jeugdigen vreemdeling te luisteren.
Op het gerucht der voetstappen van de meisjes keerde deze zich om, en - hij zag de zon een gelaat beschijnen.... een gelaat, zoo als de zonen van Hellas niet meer zullen aanschouwen, nu het Beijersche bloed

{==337==} {>>pagina-aanduiding<<}
met dat van alcibiades en pericles wordt vermengd.
- Rodokina! - sprak de meester - doe onder het priëel dekken. De lente nadert, wij kunnen in de open lucht eten. Onze vriend de Franschman zal ons de eer doen van heden onze gast te zijn.
Daniël hoorde dit naauwelijks; hij was geheel oog voor rodokina, en een voorgevoel, dat plotselings hem doordrong, scheen te voorspellen, dat voortaan zijn geheele leven aan die hemelsche gestalte, welke glimlagchend verdween, zou verbonden zijn.
Men ging voort met te spreken over de heldendaden van marco bozzaris; doch daniël was en bleef verstrooid.
De meisjes dekten, al schertsende, de tafel en vloeiden over van bevallige invallen en gezegden; misschien ook wel eenigzins berekend om de aandacht te trekken van den beleefden Gal, dien de hemel in hare eenzaamheid zond, om afwisseling te brengen in het eentoonige huiselijke leven. Rodokina verduisterde, door hare bekoorlijkheden, de schoonheid harer beide oudere zusters. Zij droeg een rood kleed, een manteltje van geel satijn, achter met een agraaf vastgemaakt, hare raafzwarte lokken met een lint omstrikt, prijkten met bloemen, des morgens aan de oevers der kleine stroomen geplukt. De weelde der onschuld omzweefde haar als een hemelsch tooisel, en naar den zuiveren en fijnen omtrek van haar gelaat, of naar den zedigen blik haars oogs, of naar de onvergelijkelijke bevalligheid harer houding, of naar de zuivere rust van haar voorhoofd oordeelende, moest men beurtelings meenen, dat zij tot het keizerlijke vrouwenvertrek, of tot den Olympus, of tot het paradijs behoorde. Praxiletes zou er zijne venus pudica, rafaël eene heilige naar gevormd hebben. Men moest haar, als kunstenaar bewonderen, of als minnaar aanbidden.
Daniël deed het laatste.
Dimitry zaccaronis, zoo heette de huisvader, begreep, zich aan tafel plaatsende, dadelijk, dat de jonge schilder levendig door rodokina's schoonheid was getroffen. In andere omstandigheden zou hij, als een wijs vader, zijne voorzorgen genomen en 't zelfs betreurd hebben,

{==338==} {>>pagina-aanduiding<<}
dat hij aan een vreemde eene gastvrijheid had aangeboden, die hinderlijk of gevaarlijk kon worden; maar thans, en hier, bevond men zich in een' tijd en een land, dat hartzeer en vrees den huiselijken haard omringden, en het nadenken weerden over zaken, die tot kalmer dagen behooren. Men leefde er te midden van bloed en rouw; het was des avonds onzeker of men den volgenden morgen zou aanschouwen, en Griekenlands bestaan scheen bij elken zonsöpgang te zullen eindigen. Bij zulke groote volksrampen vergat dimitry bijna dat hij rodokina's vader was, en liet aan God de zorg voor zijne kinderen over.
- Argus! Waar is argus? - vroeg zaccaronis. - Ik moet u, Mijnheer! met onzen hond verzoenen.
Deze, losgelaten, kwam hijgend van vreugde binnen, liefkoosde zijn' meester, zijne jonge meesteressen, vooral rodokina, vestigde toen zijn blik sterk op daniël, en dezen nu aan tafel, als vriend, bij dimitry en rodokina gezeten ziende, scheen hij te begrijpen straks eene groote fout te hebben begaan, en vroeg, in zijne stomme, maar vriendelijke taal den jongeling vergiffenis, van uit blinden ijver zijnen pligt, als waker, te hebben overschreden. Daniël, hem, van zijnen kant, willende bewijzen, dat hij deswege geenen wrok voedde, streelde het dier en gaf het een kus op 't voorhoofd. Nu ten toppunt van vreugde, snelde argus door den tuin, blafte tegen de boomen, ontwortelde eenige bloemen, en was als dol van blijdschap.
In den rampspoed ontstaat het vertrouwen schielijk. Na den maaltijd behandelden dimitry en daniël elkander als oude bekenden. Ook vertegenwoordigde de Franschman de edelmoedige en magtige natie, die de heilige zaak der Grieken naar vermogen schraagde; dit was genoeg om al de genegenheid van den Griek voor den vreemdeling, zijnen gast, op te wekken; zoodat, toen het scheidensuur daar was, de smart zoo groot scheen alsof zij jaren lang in broederlijke liefde hadden verkeerd.
Daniël beloofde dimitry en zijn bekoorlijk gezin eene spoedige terugkomst, en den weg stadwaarts inslaande,

{==339==} {>>pagina-aanduiding<<}
nam hij een dier hartstogten mede, welke reeds bij het ontstaan hun toppunt bereiken.
Acht dagen later verspreidde zich, door Athenen, de droevige mare, van eene landing der Turken, bij Kaap Zoster; en dat deze de dorpen verbrandende, de bevolking moordende, alle beplanting vernielende, als wilde dieren het land hadden afgeloopen. Daniël werd door een pijnigend voorgevoel overmeesterd, want de ontscheping was in de nabijheid van dimitry's woning geschied. Verscheurende gedachten deden zijn bloed koken.
Hij steeg te paard, en, zonder zich te bekreunen om gevaren, in welke zijne hoedanigheid als Franschman hem misschien niet zou hebben behoed, snelde hij, met lossen teugel, naar de hoeve zijner vrienden, terwijl het hart hem in den boezem bonste. Met brandende oogen zag hij, telkens als de gezigtëinder zich vertoonde, naar den kleinen heuvel waarbij het huis stond. Hij trachtte reeds van verre, in den toestand van het oord, de sporen van gevreesd onheil te ontdekken. Soms scheen het hem alsof hij de blijken van verwoesting, in de verbrande olijven-bosschen, hem zoo wèl bekend, ontwaarde. Weldra behoefde hij niet meer te twijfelen. Het pad, naar dimitry's woning geleidde slechts naar bouwvallen. Het huis lag in asch; er was geen boomgaard, geen priëel, geene bloem, geen wijngaard meer te vinden; de vlam had alles, alles vernield, en daniël, door eene geweldige aandoening overmeesterd, zonk op het gras neder en weende.
De nacht viel, maar daniël dacht aan geen stadwaarts keeren; hij kon zijne blikken niet wenden van dit rampvolle schouwspel, dat bij het vallen van den avond nog droeviger tint aannam. Eindelijk steeg hij in wanhoop weder te paard, en groette voor de laatste reize het erf, waar rodokina gebloeid had, wier naam in dien groet jammerend werd uitgesproken.
De echo van Kaap Zoster had deze klanken naauwelijks herhaald, of een dof gerucht scheen uit een hagedoornboschje, dat den ingang van een' grot bedekte, voort te komen. Daniël zag er heen, zonder den geliefden naam te durven

{==340==} {>>pagina-aanduiding<<}
herhalen, uit vrees, dat zijne laatste begoocheling, de herleving van eene voor altijd verlorene hoop, weder mogte verdwijnen.
Het boschje bewoog zich, om doorgang aan een nog onzigtbaar wezen te verschaffen; treurige klanken vermengden zich met het geritsel der bladeren; een witte kop en twee fonkelende oogen vertoonden zich in de schaduw. De moedige jongeling stapte naar het hout; - argus! het is argus! - riep hij uit, en hielp het dier, dat te zwak was om door de struiken te komen. Hij omhelsde het als den laatst overgebleven vriend van een geheel verdelgd gezin, en argus beantwoordde zijne liefkozingen al kermende.
Het arme dier leed veel. Gemakkelijk was het aan zijne wonden te zien, hoe het eene dappere worsteling tegen de vijanden zijns meesters volgehouden, en misschien rodokina tegen de laaghartige roovers verdedigd had. Dit denkbeeld voltooide daniëls smart.
Hij en het trouwe dier onderhielden elkander, om zoo te spreken, gedurende een lange wijl. Argus volgde daniël. Van nu af waren zij onafscheidelijk, steeds met elkander zwijgend omwandelende, als twee vrienden, die de taal der wanhoop hebben uitgeput, en niets meer over het gruwzame onheil te zeggen hebbende, zich in stille smart er aan onderwerpen.
Omtrent drie weken na dit hartverscheurend tooneel besloot daniël, die 't door droefheid afgemat, in deze treurige oorden, waar hem de pijnlijkste herinneringen kwelden, niet langer kon uithouden, zich met een Engelsche brik naar Constantinopel te begeven. Na zestien dagen zeilens kwam hij, met argus, in die hoofdstad aan.
Hij besloot van nu af zich uitsluitend aan de beoefening zijner kunst te wijden, huurde eene kleine landelijke woning te Therapia, om aldaar een volledig Album der gezigten langs den Bosphorus te maken, en teekende den geheelen dag en had geen ander getuige van zijn' arbeid, geen ander gezel op zijne togten dan den trouwen argus. Eens toen zij te zamen op de weiden naar den kant van Bujak-Dereh wandelden, gingen niet

{==341==} {>>pagina-aanduiding<<}
verre van hen draagzetels, door ruiters begeleid, voorbij. Argus werd onrustig, stak met eene soort van woede den neus op, snelde daarna, dwars door de paarden heen, naar de draagkoetsen, slaakte, tusschen de menigte, een akelig gehuil en keerde wankelend, met stof en bloed bedekt, naar daniël terug: zijne oogen waren gebroken.
Daniël wierp zich bij zijnen eenigen vriend neder en onderzocht onverwijld diens toestand. Een doodelijke wond, hem, bij zijn vermeenden aanval op de draagzetels van het Serail, toegebragt, liet hem nog slechts weinig oogenblikken levens. Zich in stuipachtige bewegingen aan de voeten zijns meesters wentelende, ontging hem in de laatste worsteling een geluid, hetwelk voor de verbeelding van daniël zweemde naar den naam van rodokina. Argus stierf, met de oogen naar de stofwolk gewend, die het geleide des Sultans omgaf.
Hier vangt nu eene geschiedenis aan, die ik-zelf voor eene fabel zou houden, indien daniël-zelf niet verzekerd had, dat zij niet dan waarheid behelst. Ik verzoek den lezer niet ongelooviger te zijn dan de verhaler. De onwaarschijnlijkheid omgeeft dikwerf de waarheid.
- Rodokina is in den Harem des Grooten Heers! - waren de eenige woorden, die daniël, sedert dezen dag, elk oogenblik, herlaalde. Hij wilde zelfs daar niet aan twijfelen; het was eene verschrikkelijke openbaring, hem door den stervenden Laconischen hond gedaan. Onmogelijk is 't uit te drukken, welk eene folterende wanhoop dit denkbeeld in zijne ziel deed heerschen. - Het meisje dat men bemint, in mahmouds harem!! - De jaloezij had er door kunnen ontstaan, als zij niet reeds zoo oud ware geweest als de wereld.
Onze schilder deed somwijlen een watertogtje bij Tophana en voer, zoo nabij als dit toegelaten werd, langs de lange rij van zonneschermen, die zich in de kalme en blaauwe stroom der reede spiegelen. Hij poogde dan, in de kiosken, aan den uitstekenden hoek van 't Serail, eenig spoor van het aanwezen der jonge Griekin te ontdekken; maar geen teeken er van deed zich aan zijne oogen

{==342==} {>>pagina-aanduiding<<}
op; de zonneblinden bewaarden hunne geheimen, de kiosken waren stom, alleen de stilte des grafs scheen dezen waterkant der oostersche weelde te bewonen. De palmen en de acacia's bogen als vederbossen over de kleine koepeldaken in den hof; de zee ruischte aan den voet des Harems; de wind ontplooide de wimpels der voor anker liggende schepen; doch niets, noch in de lucht, noch op 't water, noch op de aarde, deelde in de ontroostbare droefheid van daniël. Hij bleef somber te midden van zoo veel schoons door den zonnegloed verheerlijkt.
Des nachts benaauwden hem vreeselijke droomen: het waren enkel pijnigende gezigten, waarin tulbanden, cachemiren, dansen van bayadères, vermengd met zwarte en blanke gesnedenen, door elkander woelden. Dan sprong hij verschrikt op, mahmoud een dolk in de borst stootende. Als de dag aanbrak ging hij voor de groote poort van het paleis der Verhevene Porte post vatten, om de geheimen, daar binnen, te bespieden. Soms sprak hij de minste dienaren des Sultans aan, met vragen die achterdocht wekten, zonder hem eenig voldoend antwoord te verschaffen. Zich weder nederleggende, bad hij om de vernieling van alle harems, al ware het maar in den droom. Nooit was eenig minnaar ongelukkiger dan daniël.
Hij leefde, of, om juister te spreken, hij stierf vier maanden lang in die zielsangsten, zonder eenig uitzigt op eene gunstige uitkomst voor zijnen hartstogt. Hij wachtte op een Janitzaren-oproer; doch de Janitzaren hielden zich stil. Tot zijn geluk had er eene omwenteling in het Turksche rijk moeten gebeuren; ook rekende hij op Rusland of de Grieken. In de liefde op Staatsomwentelingen te hopen, is eene droevige zaak: zij komen te laat, indien ze komen, en de minnaressen worden intusschen oud en de minnaars ook. Daniël bevond zich dikwerf op den heuvel van St. sophia, als de Sultan daar voorbij toog; hij beschouwde dan zijn' magtigen medeminnaar en trachtte uit diens gelaat te gissen, welken graad van geluk het bezit van rodokina, aan

{==343==} {>>pagina-aanduiding<<}
zulk een' man, kon schenken; maar het voorkomen van den Grooten-Heer gaf hem weinig licht. Hij had, onder zijn' tulband, een gelaat door gemakkelijk voldane hartstogten en keizerlijke zorgen ontstemd; op zijne bronzen wangen heerschte treurigheid en sterk sprak de verveling uit zijne oogen. Herinneringen uit den harem schenen hem luttel bezig te houden; over staatkunde liepen zijne gesprekken met den Groot-Vizier. Den blik op het volk slaande, zocht daniël naar teekenen van misnoegen; maar het volk wierp zich ter aarde en beroerde den grond met tienduizend tulbanden.
Eens des avonds uit het huis van den Heer constantin, Fransch koopman te Galata, komende, en naar Pera gaande, ontmoette hij een' man, die hij te Marseille had gekend en pascal heette. Pascals bezigheid was vrij zonderling, en zelden wordt die door een' Franschman aanvaard. Nog kind, werd hij door de Algerijnen gevangen genomen en bestemd tot het bewaren der vrouwen van hussein-bey. Op zijn twintigste jaar, uit Algiers, gevlugt, was hij de kust gevolgd, zijne diensten aan de Deys en Bassaas, bezitters van harems, en milder dan de gierige hussein, aanbiedende. Hij kende volkomen alle Barbarijsche talen; sprak Fransch als de zoon van een zeeroover; bezat eene welluidende sopraan-stem, en speelde verrukkelijk de mandoline. In 1820 kwam hij te Parijs, om zangeressen voor den Keizer van Marokko aan te nemen, die de Caravane van gretry, door kunstenaars van het tooneel van Fréjus had zien uitvoeren, en tot elken prijs Fransche zangeressen verlangde.
Daniël, door één eenige gedachte beheerscht, stapte over alle tusschendenkbeelden heen, om tot het doel te komen, dat, bij het ontmoeten van pascal, plotseling voor hem opging: - Uwe fortuin is gemaakt, - zeide hij, - vraag den Bostangi, het Hoofd der gesnedenen, den Vizier, in één woord wien ook, te spreken; bied uwe diensten den Grooten-Heer aan; zeg dat gij uit Frankrijk komt, dat ge daar de zeden, de staatkunde, den volksgeest, al wat ge zaagt, hebt bestudeerd, en dat gij de posten van vrouwenbewaarder en lid van den

{==344==} {>>pagina-aanduiding<<}
Divan kunt vervullen. Mahmoud zal gaarne bezigheid aan zulk eenen Franschman geven; hij zoekt dien overal. Twintig malen heb ik-zelf er aan gedacht, doch ben door eene gewigtige bedenking weêrhouden. Kom bij mij, ik zal uw gelaat en uwe haren kleuren; u een' groenen bril geven; een Fransche das, die u de kin verbergt, omdoen, en geen duim breed vleesch op uw gelaat zigtbaar laten. Gij zijt schrander; gij begrijpt wat ik wil; dien mij wèl, en ik zal u rijk maken.
Pascal bezat eene groote mate van hebzucht, gelijk allen van zijn beroep. Hij antwoordde dadelijk, vaardig te zijn tot alles wat geld gaf. Daniël omhelsde hem en reikte hem een ruim handgeld op de gesloten overeenkomst. Pascal, in de harems opgevoed, kende er al de kronkelwegen van; hij wist volkomen bij wien zich, met zijne dienstaanbieding, te vervoegen; sprak met zoo veel zelfvertrouwen tot de dienaren des Keizers, deed zijne reis naar Parijs, zijne betrekkingen met de Fransche Ministers - wier geheimen hij snoefde te hebben ontdekt, terwijl hij hunne vrouwen bewaakte - zoo hoog gelden, schimpte op zoo driesten toon op Russen en Grieken, dat hij, van stap tot stap, den Vizier naderde.
In tegenwoordigheid van dien hoogen staatsman, nam hij ook een staatkundig voorkomen aan; verdichtte zich een' levensloop, en zwoer, dat hij steeds aan de heilige zaak der Turken was verkleefd geweest. Nooit speelde een tooneelkunstenaar zijne rol beter. Denzulken, die pascal in dienst van den beroemden Dr. clariond hebben gekend, zal het wel niet verwonderen, dat hij, na dit gehoor, tot een post in den harem werd aangenomen; mits hij voor den Bostangi en den Capigi-bassa zijne geschiktheid bewees: - eene proef, die pascal niet schroomde en met eere onderging.
Toen zeide hij nog eenige zaken in de stad te moeten beschikken, verkreeg zijne aanstellings-firman en verliet het paleis, om er den volgenden morgen weder te keeren. Des anderen daags kwam, gelijk men nu wel gissen kan, daniël, volmaakt als pascal vermomd. De dienaren bogen zich voor zijn firman.

{==345==} {>>pagina-aanduiding<<}

Ziedaar nu eensklaps den jongen Franschman onder de eunuquen des Sultans vermengd. Ongelukkig onderging zijn ongeduld, gedurende zijn nieuwelingschap, wreede beproevingen. Hij had nog niet al het vertrouwen gewonnen, dat mahmouds heiligdom opent. Aanvankelijk gaf men hem het toezigt over bejaarde Odalisken, die alleen voor den vorm bewaakt werden; want de Sultan meende, met al de galanterie, welke hij in Stamboul wilde invoeren, eene Sultane-weduwe te zullen vernederen, door haar een' bewaker harer deugd te onthouden. Daniël geleide zijne fragmenten van het serail der bedaagden, bediende de dames aan tafel, vergezelde haar op 't land, en fluisterde elk harer in het oor: dat het waarschijnlijk bij vergissing was, dat zij van de keizerlijke gunst geen bewijs had ontvangen. Deze oplettendheid, telkens herhaald, deed hem veel goeds.
De oudste dezer dames had somtijds een vriendschappelijk onderhoud met haren zoon mahmoud, en prees ten hoogste het vernuft en de Fransche wellevendheid van daniël. De Sultan op Fransche manieren verzot en zijnen nieuwen dienaar reeds, uit het berigt des Viziers, kennende, eindigde de moeiten van den proeftijd en benoemde onzen held tot hoofd der eunuquen en tot inspecteur van den harem der Favoriten. De gelukkige betoonde zijne dankbaarheid door met zijn voorhoofd het voettapijt te wrijven.
Dien zelfden avond trad daniël in dienst. Zijn voorganger stelde hem den gedamasseerden dolk, het kenmerk zijner waardigheid, ter hand, en wees hem, met gebogen hoofd, de rood fluweelen gordijn, die de begunstigde vrouwen voor het onïngewijde oog moest verbergen. Daniël, tilde, niet door vrees, maar door liefde ontroerd, de zware gordijn op en trad in het bevalligste vertrek, door galand, in zijne Nachten, beschreven. Tallooze vlammen schitterden in lampen en op veelärmige kandelaren van goud; reukwerken deden rozengeur inademen; een rij van bloeijende oranjeboomen stond langs den cirkelvormigen wand; alom verhieven zich stapels

{==346==} {>>pagina-aanduiding<<}
van fluweelen kussens, met smaragd en franjes, als troonen voor de Odalisken; een saffraankleurige watersprong verfrischte den dampkring. De zaal was ledig; maar overal zag men de blijken van vrouwelijk aanwezen: hier waren armbanden, op den divan, vergeten; dáár hing een doek; mandolines, nog warm van de vingers die hen bezielden; kleine muiltjes, van de voeten der Odalisken gevallen; ruikers, door de hand vernield van haar, die door eene droevige of liefde ademende gedachte was afgetrokken, lagen achteloos verspreid, en de lucht van dit Oostersche vrouwenvertrek was vervuld met liefelijke geuren; op de zinnen werkende als de weelderige geest van het Zuiden op de gouden korenaren, of de schaduwen der palmen, die allerlei wenschen opwekken.
Kinderlijke, welluidende stemmen klonken op den stoep van den hof, en twintig jonge vrouwen traden dartelende in de zaal. Het gezigt van daniël, bespottelijk gekleed als hij was, wekte een uitgelaten lagchen, dat den jongen Franschman een weinig ontstemde; maar ééne enkele lachte niet; zij bleef in den tuindeur staan, en zag, in eene bedrukte houding, naar den met starren bezaaiden hemel. Daniël kon het gelaat dezer Odaliske niet zien, maar het licht viel op een' hals en op armen van onvergelijkelijke blankheid, zoo als die, welke in 't geheugen des schilders levendig waren ingeprent. De schoone maakte eene beweging, en daniël sidderde, want een gelaat rigtte zich in het duister op, liefelijker dan het gestarnte in den nacht. Het was rodokina.
Al de hartstogt welke de liefde voor eene vrouw kan doen ontvlammen, braken als een vulkaan in daniëls boezem los; hij gevoelde een' dubbelen gloed: de eene doordrong hem als eene verstikkende zwavelstraal; de andere vervulde hem met een genot van hemelsche weelde. Tot nu toe had hij aan zijn ongeluk getwijfeld, maar nu was het beslist. Rodokina was het eigendom des Sultans. Zonder twijfel was zij de uitverkorene onder de begunstigden. Zoo jong, zoo heerlijk gevormd, met hare alles beheerschende schoonheid, hare levendige blank-
{==347==} {>>pagina-aanduiding<<}
heid, hare gestalte als die der Grieksche standbeelden, hare bekoorlijk golvende bewegingen, moest zij, het kon niet anders, den Sultan, haren meester, hartstogten hebben ingeboezemd, heviger dan het vuur der zon op dit Oostersche strand. Hoe duur, helaas! boette de minnende daniël voor dit zoete oogenblik van aanschouwing. Des Keizers doek hing als het zwaard van damocles boven des kunstenaars hoofd, en damocles kon zich beveiligen door eenvoudig een helm op te zetten, maar niets kon daniël tegen het noodlot beschermen. Rondom hem praatten, lachten, zongen en dartelden de vrouwen, met bekoorlijke loszinnigheid. Rodokina alleen hield zich op eenen afstand; zij scheen eenige gebeurtenis te verwachten. Misschien een opöntbod bij den Sultan! Wee, indien zij hem genegen ware!
In een' hoek der zaal stond een uurwerk van sycomorenhout, met eene leelijke wijzerplaat; dit meubel, dat van den grond tot den zolder reikte, was het eenige, 't welk dit bevallig vertrek ontsierde. Daaruit kwam eindelijk een stroom van klanken voort, die de spelen, het lagchen en het zingen deed verstommen. Het was voor de vrouwen een teeken, om zich ter rust te begeven. De dames namen hare sandalen en shawls, en een zwarte wachter trad binnen en zeide: dat hij kwam om de vrouwen naar heure kamers te geleiden. Deze Neger sprak gebrekkig Fransch; doch toen daniël hem te kennen gaf, dat hij zeer goed de Turksche taal verstond, begon er spoedig een gesprek tusschen hen, terwijl de dames zich verwijderden.
- Het schijnt, - sprak daniël, met gemaakte onverschilligheid, - dat de Beheerscher der geloovigen rust behoeft?
- o Ja, en veel; hij heeft den dag te paard doorgebragt, is naar Terapia geweest en heeft met zijn Fransch geweer twintig struisëijeren, op tweehonderd passen getroffen; toen heeft hij in den Divan voorgezeten; daarna wapenschouwing gehouden over tienduizend man; vervolgens de batterijen te Tophana bezigtigd, en eindelijk

{==348==} {>>pagina-aanduiding<<}
de vloot bezocht, die morgen naar Corinthe zeilt. Onze meester, de Beheerscher der geloovigen, slaapt dus sedert twee uren.
- Alleen?
- Zeker. Als men slaapt heeft men niemand noodig.
- En ontwaakt de Beheerscher der geloovigen vóór den dageraad?
- Somtijds.
- En dan?
- Dan sluimert hij weder in.
- Ah, zoo! Vergeef mij! Ik ken de gewoonten van 't paleis nog niet. Het is door de gunst van den zoon des Profeets dat ik hier ben.
- Ja, dat zegt men algemeen.
- Hij is nog jong, niet waar?
- De zoon des Profeets wordt nimmer oud.
- Regt zoo. Evenwel er komt een tijd, waarin..... Ik heb niet bemerkt, dat hij heden aan een der vrouwen zijnen doek heeft toegeworpen.....
- Welken doek?
- Den doek des Sultans.
- Ik begrijp u niet.
- Hoe, in al de harems waar ik gediend heb, wierp de meester, elken avond, zijnen doek aan de begunstigde toe.
- Ik ben veertig jaren in het serail geweest, maar heb daar nooit van hooren spreken.
- Hoe heet gij?
- Ali.
- En ik daniël. Hoor, ali! Ik brand van verlangen, om méér dan mijn' pligt te doen, en waardiglijk te beantwoorden aan het hooge vertrouwen, waarmede ik ben vereerd. Daarom doe ik u deze vragen. Geloof mij, als gij mij uwe vriendschap schenkt en met uwe ervaring voorlicht, zult gij geen ondankbare verpligten. Ik ben in de dienst van een' Bey, die een talrijken harem had en mij koninklijk betaalde, rijk geworden. Mijne overwinst is te Galata, bij een bankier geplaatst. Gij kunt er over beschikken als ik-zelf.

{==349==} {>>pagina-aanduiding<<}

Ali boog zich en kuste den zoom van daniëls kleed. Deze vervolgde:
- Gij wordt oud, ali! en hebt rust noodig; als gij het serail wilt verlaten, zeg het mij, en ik zal voor u zorgen.
- Broeder! - zeide ali - de dankbaarheid, zegt de Koran, behoort betoond te worden voor eene beloofde weldaad, zoo wel als voor eene ontvangene. Ali dankt u. Vertrouw dat ik u, den eersten blanke die het voorregt heeft in de geheime vertrekken te zijn toegelaten, zonder nijd in het serail heb zien komen. De Sultan heeft u ook tot zijn' geheimschrijver en gunsteling verheven. Hij heeft gewis groote plannen met u. Nimmer genoot een serailwachter zulke groote voorregten; zelfs niet de Capi-agi, die blank is, gelijk gij, hoewel wat koperkleurig. De Sultan maakt, sedert eenigen tijd, zich los van de aloude en heilige gebruiken. Hij wil ook zijne tent, aan den Bosphorus, verwisselen met een Frankisch paleis. Dat de Profeet gezegend zij! - Daniëli! gij gaat eene hooge bestemming te gemoet. Als uw geest in dien van den onoverwinnelijken mahmoud zal gedrongen zijn, gedenk dan mijner. Ik verlang niet het serail, waarin ik geboren ben, te verlaten; maar wensch eenmaal den rang te verwerven van Kislar-Aga (hoofd der zwarte slaven). Die post geeft mij den titel van Bassa met drie paardenstaarten.
- Eer wij acht dagen verder zijn, zult gij 't wezen, ali!
Ali kuste daniëls hand en wischte die met zijn voorhoofd af. Daniël vervolgde:
- Zeg mij nu, welke der Odalisken is de meest geliefde van den Grooten Heer?
- Het is mij moeijelijk u dit te zeggen, danaëli! De Sultan bemoeit zich niet veel met de vrouwen. De zorgen van den oorlog houden hem dag en nacht bezig. Hij heeft een harem, omdat een Sultan een harem behoort te hebben. Hij omringt zich met vrouwen, gelijk men zich met bloemen omringt: alleen om ze te zien.

{==350==} {>>pagina-aanduiding<<}

- Zijn er vele Griekinnen in het serail?
- Men heeft er, sedert een jaar, vele gebragt; maar de Kislar-Aga heeft die allen afgekeurd en weggezonden; slechts ééne heeft hij behouden: mouna.
- Mouna, dat is zeker die, welke ik meen in dat vertrek te hebben zien gaan?
- Ja. Het is een schoon meisje, die mouna.
- Heet zij mouna?
- Waarom vraagt gij dit?
- Toen ik haar zag, begreep ik, dat zij de gunstelinge des Sultans zou wezen, en, als een goede slaaf, wilde ik aan haar meer eerbied betoonen dan aan de anderen.
- Het is waar, de Sultan heeft haar wel eens opgemerkt.
- Slechts opgemerkt, dat is alles? niet waar?
- Wacht, ik geloof, dat de Kislar-Aga mij roept! - Ja.... ik ga zijne bevelen hooren.
Ali snelde naar het naaste vertrek. De ontroering van daniël was hevig; hij durfde den voorhang, die rodokina's kamer sloot, niet naderen; maar hield er zijn blik op gevestigd, en zijn hart klopte zóó zwaar, dat hij dacht te sterven.
Ali keerde terug, en den eerbiedigen ambts-toon aannemende, sprak hij:
- De onoverwinnelijke Sultan heeft tot zijne slaven gesproken; daniëli! gij zult de eer hebben om het stof van de muilen des glorierijken zoons van den Profeet te kussen. Ga u nederbuigen voor de roos van Zoster, de ster van Sétiniah, de parel der Houris, en berigt haar, dat de Beheerscher der geloovigen op haar een blik van welwillendheid heeft geslagen. Gij zult het geluk hebben, de hemelsche mouna aan de voeten des Sultans te brengen.
Daniël bleef onbewegelijk; hij stond als versteend.
Ali herhaalde, op deftige wijze, het gezegde, zonder een enkel woord te sparen.
Daniël gaf geen teeken van leven; maar toen ali zich

{==351==} {>>pagina-aanduiding<<}
gereed maakte om nogmaals te beginnen, overwon hij zijne ontroering door een krachtig besluit, en sprak schijnbaar koel:
- Verschoon mijne aandoening, ali! Het is de eerste maal, dat ik de bevelen van den verheven Beheerscher der geloovigen ontvang. Ik beef als een wilgenblad voor den zeewind, op de heide van Hellé.
Ali wees naar het vertrek van rodokina en ging heen.
Daniël trad bij de jonge Griekin binnen. Toen hij zijn berigt had uitgesproken, trokken twee vrouwen haar een prachtig gewaad aan en besproeiden haar met reukwateren; terwijl rodokina zich met onderwerping aan die zorgen overgaf, gelijk eene maagd, bij een gedwongen huwelijk, haar hoofd voor het noodlot buigt.
Daniël bleef, ter aarde gebogen, staan, totdat alles was afgeloopen.
Eindelijk, na het voltooijen van een prachtig toilet, kwam het pijnelijk oogenblik voor hem aan; hij greep zijn' dolk met eene neiging tot zelfmoord. Wat was rodokina schoon! Hoe golfden hare lokken langs den sierlijken hals! Eene kroon van gouden korenaren dekte haar hoofd; haar kleed, van Napelsche zijde, liet de schouders ongedekt, en vloeide zaam met een wijde pantalon van blaauwe taf. Bekoorlijk als ze was, zocht daniël te vergeefs naar eene gelijkenis in de fabelleer en de Illiade. Hij boog zich ten twintigsten male, en toen, ter prooi aan al de onzekerheden van een droomgezigt, en zich in wanhoop aan het noodlot overgevende, zeide hij tot rodokina:
- Parel van het Oosten! uw genadige Meester wacht, om u te ontvangen.
Rodokina volgde gedwee.
Dertig zwarte slaven, met gedamasseerde zwaarden in de hand, stonden op rodokina's weg geschaard. Daniël en de jonge Griekin gingen een verlichten gang door, met bloemen bezet en door brandende reukwerken vol zoeten geurs. De Kislar-Aga wachtte hen aan de deur van mahmouds kamer, en opende met zijne hand de

{==352==} {>>pagina-aanduiding<<}
zware gordijn, om mouna en daniël in te laten. Deze laatste wierp zich aan de voeten des Sultans, en door eene plotselinge ingeving bemoedigd, sprak hij:
- Licht van het Oosten! Ster van Stamboul! Pilaar des hemels van den Profeet! Zon van.....
- Genoeg, genoeg, - sprak mahmoud, met een wijsgeerig glimlachje, - neem dat kussen en leg het daar.
Rodokina kuste de hand des Sultans, die haar werd toegereikt, en plaatste zich, na eene beleefde noodiging daartoe, op eene sopha, voor welke een tafel met fruiten, confituren, limonade en sorbet gereed stond.
- Ik heb een' tchoator (eersten kamerdienaar) noodig, - sprak de Sultan tot daniël, - en tegen het gebruik heb ik u gekozen. Gij, daniëli! doe mij het genoegen de paarlen en zonnen uit uwe aanspraken weg te laten; zij vervelen mij en maken mij slaperig. Ik heb u tot mijne bijzondere dienst geroepen, omdat ik weet van uwe bekwaamheid en kunde. Gij hebt veel gereisd en kent Parijs, die edele hoofdstad der beschaving; gij spreekt en schrijft de Fransche taal sierlijk en vlug. Ziedaar de redenen van mijn vertrouwen en bescherming. Gij zult dikwerf bij mij zijn.
- Als het u behaagt, o Ster.....
- Zie, daar begint gij weder! Noem mij alleen: uwe Hoogheid.
- Zoo als het u behaagt, verheven mahmoud! Ik ben gereed, zelfs in dit oogenblik.....
- Thans? Neen, daniëli: morgen. Dit uur behoort aan mijne beminde vrouw.
De Sultan vestigde een' liefdevollen blik op rodokina. Daniël verbleekte en wendde zich af.
- Wat zijt gij, daniëli, gelukkig! - riep de Sultan uit - dat gij de liefde niet kent! Zegen het lot, dat u reeds in de wieg een leven voorbereidde, waarin men zijne pligten kan vervullen, zonder door hartstogten bewogen te worden. Ach, waarom ben ik niet gelijk gij, daniëli! In drie dagen zou ik Griekenland ten onder brengen! De vrouwen maken den krijgsman week!

{==353==} {>>pagina-aanduiding<<}
Gij kunt gaan, daniëli! Dat allah u behoede voor de gevaren van den nacht!
De Sultan legde zijn chibouque (Turksche pijp) op een kussen, en beschouwde rodokina met oogen vol bewondering, terwijl daniël onwillekeurig zijne hand aan het gevest van zijn' dolk bragt.
- Hebt gij mij verstaan, daniëli? - sprak de Sultan.
- o Ja, verheven Meester! - antwoordde deze - dat de Profeet over u wake en u bescherme tegen de verleidingen der vrouw! Ik ken uwe vijanden: zij zijn magtig. Ik ken uwe vrienden: zij zijn nòg gevaarlijker.
- Welke vrienden bedoelt gij?
- De Fransche Ministers, verheven Heer! Wantrouw hen; zij zullen u, al vleijende, bederven. Ik heb het gezegd. Dat de nacht u aangenaam zij en uw hoofdkussen zacht. Ik kus het stof uwer voeten.
Daniël maakte eene beweging alsof hij gaan wilde; maar de Sultan weêrhield hem.
- Wat wilt gij zeggen? daniëli! Spreek geheel open en opregt. Wat heb ik te vreezen van mijne Fransche vrienden?
- Uwe vrienden, Genadige Heer? o Wat kent gij weinig den Franschen geest en het vertegenwoordigend Gouvernement!
- Hoe, zou ik door den Vizier villèle bedrogen worden?
- Door villèle èn door corbière. Het zijn twee loosaards, die zich den Turken genegen veinzen; maar Grieken in 't hart zijn.
- Villèle en corbière Griekenvrienden!?
- Grieksch als de Illiade en de Odyssée. Grieksgezind als de Russen.
- De Russen ook Grieksgezind!?
- Twijfelt gij er aan, schitterende Sultan? Meent gij, dat de Kolossus van het Noorden niet wenscht, zijne ijsvelden door de zonnestralen uwer Staten te doen smelten?
- Ja, dat brengt mij tot nadenken.....

{==354==} {>>pagina-aanduiding<<}

- Overweeg het wèl!
- Ik zal 't morgen overwegen.... De schoone mouna...
- Overweeg het wel, verheven mahmoud! Beschouw uwen toestand. De Grieken zijn te zwak om u ernstige zorg te baren. Zie naar den Noordschen Kolossus; dáár is het gevaar. Deze zal van uwen inlandschen tweespalt gebruik maken om den Balkan te overschrijden en u harde wetten voor te schrijven. De Noordsche Kolossus is de sterkste en de heimelijke bondgenoot der Grieken.
- Ik dank u, daniëli! voor uwen uitmuntenden raad. Ja, gij hebt gelijk; mijn natuurlijke vijand is Rusland. Ik had dat eer moeten inzien!... Helaas! Waarom moet men de zoete uren van den nacht in deze dorre overdenkingen slijten; wanneer.....
- De arend van het Noorden bedreigt u met al de uitgestrektheid zijner roofzuchtige vleugelen; o verheven Heer! Ik heb Petersburg gezien; ik ken de boyaards; zij beschouwen den Bosphorus met begeerige oogen; de luchtstreek lacht hen aan. De Russen beminnen de zon en verwenschen peter I., die hun eene onbewoonbare stad heeft gebouwd en in kerkers van pelterijen en ijs heeft opgesloten. De tegenwoordige Czaar erkent de gegrondheid dier klagten, en heeft het veelbeteekenende woord gesproken: ‘Turkijë zal het serail worden mijner Boyaards.’
- Heeft de Czaar dat gezegd?
- Hij heeft het gezegd, schitterende Sultan!
- o Daniëli! welke pijnigende zorgen wachten wij morgen, bij mijn ontwaken! Breken wij dit somber onderhoud af, dat mij de rust ontneemt en mijne wenschen verdooft. Ik geloof, dat mouna is ingesluimerd.
- De Kolossus van het Noorden stookt heimelijk een vuur van opstand in Morea.
- Gelooft gij dat, daniëli?
- Ik ben er zeker van, heerlijk Vorst! Ik heb er bewijzen van. Ik heb Donsche barbaren gezien als Albanezen en Palicaren vermomd.

{==355==} {>>pagina-aanduiding<<}

- Allah!
- Ik heb twee Russische schepen te Napoli-di-Romania zien aankomen en krijgs- en mondbehoeften lossen; en van den oorlog.....
- En Frankrijk! Frankrijk mijn bondgenoot!.... Ik geloof, dat de blanke mouna.....
- Frankrijk, o onoverwinnelijke zoon van den Profeet! Frankrijk zweert heimelijk zaâm. Het Ministerie vergunt, dat zich Hellenische Committés vormen. Benjamin constant heeft eene rede uitsproken, ten voordeele van het kruis. De dichters bezingen openlijk de afstammelingen van themistocles en epaminondas. Béranger heeft een lierzang tegen u gemaakt:

‘Un jeune Grcc sourit a des tombeaux.’ 

Vergunt gij, dat ik die voor u zinge?
- Neen, dat zou de schoone mouna nog meer slaap doen krijgen.
- Het is zoo. Ik zal die morgen voor u zingen. o Grootmoedige Sultan! de gezigtëinder verduistert; het kasteel der zeven torens beeft op zijne grondslagen. Gij bemint de openhartigheid? Welnu, duld dat ik de taal van een ijverige vriend tot u spreken. Verzamel uwe verhevene mannelijke eigenschappen. Rijs op, zoon van den grooten selim! Herhaal, met den fieren orosman, een uwer vaderen, de verzen van voltaire, die ik u in 't Turksch zal overzetten:

‘Et lorsque la trompette et la voix de la guerre 
Du Nil au Pont-Euxin fait retentir la terre, 
Je n'irai point, en proie à de lâches amours, 
Aux langueurs d'un sérail, abandonner mes jours.’ 

- Heeft mijn voorvader dus gesproken?
- Zoo sprak hij, en na aldus gesproken te hebben ontrukte hij zich aan de weeke vermaken van het serail, en verloor hij zijne dagen niet langer in de ontzenuwende genietingen der liefde. Hij leende het oor aan

{==356==} {>>pagina-aanduiding<<}
de roepstem des krijgs; aan het trompetgeschal, dat de aarde, van den Nijl tot de Zwarte zee, deed daveren; en greep zijn' dolk en doorstak de bekoorlijke zaïre, gelijk mahomet II irène doorstak, om van alle gevaar van verleiding vrij te zijn.
- Hoe! Gij wilt dat ik mouna zal dooden!
- Neen! Neen! Dit komt met de zeden van dezen tijd niet meer overeen. Hoe, het bloed eener vrouw te plengen! Ach, zoo gij wist, welke wroegingen uwen voorvader orosman hebben gemarteld. De goddelijke rodokina te moorden, de hemelsche mouna! Het Christelijk Europa zou morgen tegen u zamenspannen. De zon zou een tienden kruistogt aanschouwen. - Verhef u tot de Europesche beschaving; zeg tegen deze slapende vrouw: ‘Waak op en ga heen, gij zijt vrij!’ - Zoo deed scipio de Afrikaner. Die held had eenige millioenen jonge vrouwen ter zijner beschikking; maar hij beminde slechts eene, die zijne gevangene was; doch ook boven deze beminde hij de eer, die bestendige geliefde van alle ware helden. Nu kwam de minnaar van deze vrouw haar terugvragen en scipio deed haar, onder de menigte der vrouwen de schoonste, tot zich geleiden, en gaf haar grootmoedig aan haren minnaar terug. Deze daad is in metaal vereeuwigd; sedert twee duizend jaren verheft men haar in poëzij en in proza, met penseel en met beitel; er is geen beschaafd man in Europa, die niet weet van scipio's ingetogenheid en er meê dweept. Gij zijt bestemd om scipio te overtreffen, en gij zult hem overtreffen! Gij zult deze mouna, die het zwaard Zuphalgar doet roesten, uit uwen harem wegzenden. Zij houdt de heilige vaan des Profeets in den koker. Gij zult haar wegzenden, en groot, geëerd, en overwinnar zijn! Beef, beef, oproerig Griekenland! De Sultan ontwaakt; hij vertreedt de rozen van den harem; voor hem is de stem van het kanon, de muzijk; het fluiten der kogels, de wellust, en het oorlogsveld is zijn harem! o Griekenland! hoe onberaden zijt gij in uwen opstand! Kapitein-Pacha! ontvouw uwe
zeilen! - Geschutsmannen van de

{==357==} {>>pagina-aanduiding<<}

Dardanellen, laadt uwe marmeren kogels thans! - Bloed! krijg! wraak! overwinning! - Sultan! gelukkige triomfeerder! ik kus van uwe geheiligde voeten het stof!
Daniël, door geestdrift uitgeput, wierp zich voor den Sultan neder.
Mahmoud was in het diepst der ziele getroffen; tranen rolden over zijnen baard. Hij hief daniël vriendelijk op, drukte hem de hand, en het hoofd treurig schuddende sprak hij:
- Daniëli! het is de Profeet-zelf, die u tot mij heeft gebragt. Uwe stem leert mij mijn' pligt. Laat mij de uren, die nog van den nacht overig zijn, in overdenking slijten. Verwijder u; gij moet rust behoeven; morgen zal de dag zijn van groote besluiten!
- Neen! neen! ik verlaat u niet, mijn genadige Meester! Ik ben de engel uwer goede gedachten; slaap, ik zal u bewaken; waak en ik zal u onderhouden; bij het aanbreken van den dag zult gij mij wakker vinden, met den vinger wijzende naar het westen.
- Tot morgen!
De Sultan sprak dit op zachten toon uit, liet zijn hoofd op een stapel kussens vallen en sliep in.
Rodokina sliep steeds op den divan. Het licht der waskaarsen bescheen haar schoon gelaat. Daniël beschouwde met verrukking de rust der bekoorlijke maagd, welke het hem zoo wonderbaar gelukt was, tot hiertoe te beschermen. Het was hem een heerlijk genot de zachte sluimering aan te staren, die hem-zelven tot kalmte bragt. Hij was zoo geheel in dit tooneel verdiept, dat hij er nog niet aan had gedacht een' blik rondom zich te werpen. De morgenschemering drong reeds naar binnen, en het beeld van rodokina vertoonde zich, ontelbare malen herhaald in de groote spiegels, waarmede het vertrek als bekleed was, en die ook boven hem een koepel vormden. Het was de zaal welke achmet III versierde met de prachtige spiegelglazen, hem door den Raad van Venetië, na den vrede van Passarowitz, geschonken. Nimmer was de Oostersche weelde vernuf-
{==358==} {>>pagina-aanduiding<<}
tiger geweest in de schikking der sieraden van eenig boudoir. Eindelijk naderde daniël rodokina en drukte zacht hare hand.
Zij sloeg de oogleden op, zag den Sultan slapende en daniël twee schreden van haar gezeten. Hij drukte een zijner vingers op de lippen, ten teeken van stilzwijgendheid, en bleef eenigen tijd in die houding om zich te verzekeren, dat rodokina hem wel had begrepen. Dat geheimzinnige teeken trof de jonge Griekin met verwondering. Zij rees half overeind en maakte eene beweging alsof zij zeide: ‘Spreek, ik ben gereed om te hooren.’ - Toen nam daniël vlug zijn' tulband en bril af, streek zijne haren weg, en zag rodokina aan met een' blik, zoo als nimmer eenig oppasser der vrouwen, in achmeds kamer, op eene Odaliske geworpen had. Met denzelfden spoed herstelde hij zijne vermomming. Dat alles was voor het meisje als een voorbijgaande droom; zij bragt de hand aan haar voorhoofd en staarde nadenkend voor zich, alsof zij trachtte zich iets te herinneren, dat duister, half vergeten, voor haren geest zweefde. Toen zag zij den wachter weder aan, die nogmaals den vinger op den mond had geplaatst en naar den aanbrekenden dageraad wees, welke met zilveren stralen in het oosten begon te schitteren.
- Is het een droom? - vroeg rodokina zacht, maar duidelijk.
Daniël wenkte: neen.
De Sultan bewoog zich zenuwachtig op zijne kussens en ontwaakte, de hand uitstrekkende naar eene wapentrophée aan zijn hoofdenëinde. Rodokina hernam hare slapende houding en daniël stond, met de ponjaard in de hand, als een trouw dienaar, de wacht bij zijnen Meester houdende. Buiten hoorde men niets dan de lang gerekte en plegtige stem der Muëzzins, die, van de hoogten der minarets, het uur des gedebs aankondigden.
De Sultan reikte de hand aan daniël, en beschouwde rodokina.

{==359==} {>>pagina-aanduiding<<}

- Wat slaapt zij gerust in hare onschuld. - sprak hij. - De droomen hebben mij, gedurende den slaap, wèl geraden; de Profeet heeft, door de nevelen van den nacht, tot zijnen zoon gesproken. Daniëli! ik wil groot zijn als een Franschman. Gisteren heb ik mijne krijgsbenden in oogenschouw genomen; zij marcheerden als de regementen van napoleon. Ik zal mij aan hun hoofd stellen en men zal van mij spreken als van hem!
Daniël wischte een' traan af, die de vreugd hem uit de oogen drong; zijne aardigheden namen een' ernstigen keer.
- Daniëli hef de zonnescherm van achmeds kioske op. Goed. Wat ziet gij aan den kant van Tophana?
- Eene korvet met een witte vlag aan den fokkemast.
- Dat is de Parel, die binnen twee uren naar Frankrijk vertrekt. Doe dat kabinet open, gij zult er Frankische kleederen vinden. Ik heb die overal doen koopen; want ik wil er mij, ten eenigen tijde, van bedienen. Kies twee volkomen stellen, een voor u en een voor..... voor mouna. Wek mijn Seïr-Kiatib, die daar, links in de galerij, slaapt; vraag hem een paspoort en een bevel tot inscheping, met het Keizerlijk zegel. Gij zult alles aan den bevelhebber van de Parel verklaren en de edelmoedige Frank zal u begrijpen. Ik vertrouw u mouna. Breng haar tot de haren terug.
- Leven hare magen!? - riep daniël onwillekeurig uit.
- Zij leven; ik heb hen, op mouna's bede, beschermd. Wat zou ik het bekoorlijke kind hebben kunnen weigeren?
Daniël was diep ontroerd.
- Zij zijn te Marseille, en mijn Hasnadar heeft hun een wissel van honderdduizend francs gezonden.
- o, Gij zijt grooter dan scipio, dan orosman, dan selim II, dan mahomet den overwinnaar van Koustantinopel!
- Daniëli! de oogenblikken zijn kostbaar. Ik ver-
{==360==} {>>pagina-aanduiding<<}
wijder mij in de Kioske aan het voorgebergte, en laat u mouna. Kleed u en vertrek. Zoo gij eenige moeijelijkheden ontmoet, wend u tot mij, ik zal ze wegnemen.
De Sultan groette daniël met eene beweging er hand en verdween achter het fluweelen behangsel.
Een uur daarna beklommen twee jonge reizigers den trap van de korvet de Parel; de kleinste volgde den andere, met een gelaat, waarop vreugde, verwondering, twijfel, en onrust zigtbaar waren. Het was rodokina met daniël. Deze bewaarde zijn geheim, diende de jonge Griekin als een slaaf en ontdekte zich niet aan haar. Gedurende den geheelen overtogt betrachtte hij die heldhaftige kieschheid. Na dertig dagen kwamen zij te Marseille aan, en na tien dagen quarantaine traden zij aan wal.
Daniël bragt rodokina bij hare familie. Dimitry zaccaronis bewoonde een klein landhuis te Montolivet; veel gelijkende naar dat bij Kaap Zoster. Alleen rodokina en argus ontbraken er.
- Ziedaar uwe dochter! - sprak daniël tot dimitry. - Ik breng u haar zuiver en uwer waardig terug.
Dimitry en de zusters bedekten de maagd uit het serail met kussen en vreugdetranen, en in de vervoering der blijdschap werd de redder bijkans vergeten.
- Maar wie zijt gij? - vroeg dimitry eindelijk. - Gij, die mij het leven wedergeeft?
Daniël antwoordde: - Herkent gij mij dan niet? - Ik ben daniël de gersain, uw schoonzoon, als gij het toestaat.
Nu herkende rodokina hem, en slaakte een kreet en viel bezwijmd neder.
Den volgenden dag werden zij naar Grieksch kerkgebruik gehuwd.

Naar het Fransch.


{==361==} {>>pagina-aanduiding<<}

Mengelwerk.

Het weten te leven.

Eene voorlezing, door C.C. Röell, Med. Doct. te Gorinchem. (⋆)

Geachte Toehoorders!

Zeker kent ge, vooral gij, geëerde Vrouwen! die onaangename weifeling, wanneer daar voor u eene tafel vol stalen lag uitgespreid, waaruit gij eene japon moest kiezen, en dat nog wel voor eene andere. Was u reeds de keus voor u-zelven moeijelijk, hoeveel te méér werd zij dit nog door de vraag: of zij wel bevallen zou aan haar, voor welke gij ze deedt. En zeker werd dat dobberen niet minder, wanneer ge tevens den vorm van het kleed bepalen, en zorgen moest, dat zoowel aan de eischen der mode, als aan die van de figuur en den smaak uwer lastgeefster voldaan wierd. Ge kent dan ook misschien het welkome, wanneer eene vriendin, in wier smaak en oordeel gij vertrouwen steldet, door haren goeden raad die slingering deed ophouden, en uwe keus bepaalde. Welligt zijt gij, Mijne Heeren! daarvan, zoo al niet deelgenooten, dan toch getuigen geweest. In die zelfde min aangename onbestemdheid hadt ge mij voor korten tijd kunnen vinden, toen ik eene keus moest doen voor de stof en 't fatsoen - niet van eene japon, maar eener verhandeling. Ook voor mijnen geest lagen eenige stoffen en patronen uitgespreid, waar van de eene

{==362==} {>>pagina-aanduiding<<}
te donker, te ernstig, de andere te levendig van kleur, déze te zwaar, géne te ligt van gehalte was. Als bij u, nam ook mijne weifeling toe, bij de gedachte, dat ik mijne keus minder moest inrigten naar mijnen, dan wel naar uwen smaak, terwijl ik die toch zoo gaarne wilde vereenigen, als een onmisbaar vereischte, om met genoegen mijne taak te volbrengen.
Gij kunt het u denken, dat in die slingering het bezoek van een trouwen Akademievriend, wiens helder oordeel, zuiveren smaak en hulpvaardigheid ik hoog waardeerde, mij zeer welkom was. Natuurlijk vergat ik bij het eerste ontmoeten, en het spreken over vele oude en nieuwe zaken, mijne verhandeling; maar hij bragt mij daarop terug door de vraag, waarmede ik, bij zijn binnenkomen, bezig was; terwijl hij wees op eenige half beschreven of volgeschrapte stukjes papier.
- Och - was mijn antwoord - ik zat te denken over de stof en den vorm voor eene verhandeling op het Nut, en ik beproefde deze en gene schets; maar niet eene daarvan wil mij goed bevallen. Help gij mij eens.
- Hoe zal ik dit doen, - hervatte hij, - daar ik uw gehoor niet ken; 't geen gij toch kennen moet, als ge er ten minste eenigen prijs op stelt iets te lezen, dat in den smaak van hetzelve valt.
- Ik erken, - zeide ik, - dat ik dien smaak nog niet genoegzaam ken, ofschoon ik dáárvan, even als van de welwillendheid mijner hoorders, eenen allezins goeden dunk heb. Over iets spreken, dat ieder evenveel belang inboezemt, kan wel niemand. Ik was eerst nog al ingenomen met eene stof, die me toescheen van vrij algemeene belangrijkheid te zijn, namelijk - over het weten te leven. - Me dacht, als geneesheer had ik aanleiding eenige opmerkingen en wenken mede te deelen, over de kunst om de gezondheid te versterken en het leven te verlengen; dat toch wenscht ieder. Daarna had ik het weten te leven willen beschouwen in den zin van het savoir vivre, als maatschappelijke wellevendheid; dat toch wordt ook door ieder op prijs gesteld. En eindelijk had ik willen spreken over het weten te leven, in deszelfs hoogste beteekenis, namelijk....

{==363==} {>>pagina-aanduiding<<}

Zonder mijn derde punt af te wachten, viel mijn wel eens wat levendige gast mij in de rede:
- En waarom uw plan niet gevolgd? Welk onderwerp kunt ge met meerder hoop op belangstelling behandelen, dan dat hetwelk betrekking heeft op onzen grootsten schat: de gezondheid en het leven? Al was het, dat ge de wellevendheid, of waarover ge verder dacht, liet rusten, en alleen iets nieuws en belangrijks zeidet over de kunst om gezonder, krachtiger en langer te leven, dan twijfel ik niet aan den goeden uitslag uwer rede. De mensch hoort gaarne over zich-zelven spreken.
- Ge noemdet daar juist de rede, waarom ik dit plan wilde laten varen. - antwoordde ik. - Ge raadt mij daarover iets nieuws en belangrijks te zeggen; dat kan ik niet; evenmin als over de andere beteekenissen van het weten te leven. Bepalen wij ons maar eerst bij het gezond, krachtig en lang weten te leven, zoo ver dit natuurlijk van den mensch afhangt. In de vorige eeuw kon men daarover nog wel wat nieuws zeggen. Toen wist niemand wat gezond of ongezond was dan de deftige Doctor, dat orakel in de huis- en zieken-kamer. Maar de gulden tijd is voorbij, dat een niet geheel volgzame patiënt sidderde, en terstond gehoorzaamde, als zijn Doctor dreigde: ‘je te donnerai la fièvre!’ zoo als ge u dit uit molière herinnert. Nu weet ieder wat gezond of ongezond is, niet alleen even goed, maar soms veel beter dan de Doctor. Als deze iemand iets ontraadt, en hij doet het toch, of iets aanbeveelt, dat hij niet doet, dan volgt daaruit, dat hij, òf tegen zijn eigenbelang handelt, of den zeer geleerden Heer niet gelooft, en het beter weet. Het eerste kan men niet veronderstellen, - wie wil niet gaarne gezond zijn, - dus schiet er immers niet anders over dan het laatste. Meesttijds heeft men de beleefdheid onzen Doctoralen eigenwaan niet te willen kwetsen door directe tegenspraak. Men laat ons de vrijheid onzer denk- en zegswijs, maar zich die der handelwijze. Weet ge, wanneer we nog wel eens wat invloed houden? als de zieke pas 't zigtbaar gevaar ontsnapt is, of daaronder; maar - even als een jongen,

{==364==} {>>pagina-aanduiding<<}
die den gedreigd hebbenden diender den hoek der straat ziet omslaan, dadelijk zijn kattekwaad weêr begint, zoo volgt hij ook zijne eigene zienswijze in het weten te leven, zoodra hij weêr op eigen beenen loopt. Ik moet toch ook erkennen, dat wij wel eens wat neuswijs zijn. Als wij b.v. aandringen op het zoo heilzame eener hardende opvoeding, de koude baden, en gymnastische oefeningen, en de baker of grootmoeder zegt of denkt: dat ze in haar tijd niets wisten van die vreemde kunsten; het toen toch ook goed ging; het kind geen koordedanser moet worden, en zoo meer; dan heeft immers onze wijsheid uitgepraat, en moet zich aan de beter wetenden gewonnen geven.
Of is het ook geene schoolwijsheid van ons, als we meenen en beweren, dat voor een jong meisje of niet sterke vrouw, veel warme drank, het veel en laat uitgaan, romanlectuur, en zoo meer, nadeelig is? Dat leeren we wel aan de Akademie, en 't staat wel in onze boeken, doch vragen we 't haar-zelve maar eens, dan zullen ze onze geleerdheid teregtwijzend zeggen: ‘dat ze 't nooit ondervonden hebben, dat hun dit iets kwaad deed, vooral niet, wat wij gelooven, door de uitputting; want dat ze nooit prettiger en opgewekter zijn, dan 's avonds laat, op een bal, of bij 't lezen in een beeldig mooi boek enz.’ Ik hoorde eens een deftig oud Doctor aan eene zenuwachtige dame aanraden, vroeg op te staan, en veel te wandelen; maar wat wist de zieke het beter, daar ze 's morgens maar een half mensch was, het wandelen haar moê maakte, en dit haar dus kwaad deed. Zoo vergiste ik mij onlangs bitter, toen ik iemand, die aan zwaarmoedigheid leed, aanraadde, wat matiger in zijne levenwijs te zijn. ‘Hé,’ was het beter wetend antwoord, ‘ik begin juist pas te leven als ik een goed glas grog of wijn heb gedronken.’
Ge weet het immers zoo goed als ik, dat bijna ieder Doctor is, en zijne begrippen heeft van gezond- of ongezondheid, waarmede onze Doctorale waanwijsheid vaak in bedekten of openlijken oorlog komt. En dat is immers geen wonder. Zie eens, daar ligt juist eene dier

{==365==} {>>pagina-aanduiding<<}
vele aanprijzingen op mijne tafel, welke genezing beloven der meest hardnekkige ziekten. Deze is van het revalenta arabica, 't geen niet slechts 36 ligchamelijke ziekten geneest, maar zelfs verlies van geheugen, onbekwaamheid tot denken, en zwaarmoedigheid. En wat daaraan nog ontbreekt, vullen de morisons-, urbanus- en holloways-pillen, en goldberger kettingen ruimschoots aan. Zie, uit die aankondigingen leeren de menschen in één oogenblik meer, dan wij in 6 dure Akademiejaren met veel studerens hebben kunnen te weten komen. En nu sprak ik nog niet eens van dat legio bekende en geheime huismiddelen en raadgevingen, die bijna ieder voor zijnen lijdenden medemensch ten beste heeft. Waarlijk ik ben wel eens bezorgd, dat men ons eenmaal geheel zal afschaffen, als niets méér wetende, dan elk ander. Deze en gene zeer ervarene doet dit soms al aardig, door, bij beginnende ziekten, eerst zelf zoo wat te docteren, en pas, als 't niet lukken wil, onze hulp in te roepen; om dan, soms wel eens wat laat, de verantwoording van zijne schouders op de onze te schuiven. Ge begrijpt nu toch wel, mijn vriend! dat het niet mogelijk is iets nieuws of belangrijks te zeggen, over het gezond, krachtig en lang weten te leven.
Glimlagchend zag hij mij aan, en 't was mij terstond duidelijk, dat ik hem niet 't minste overtuigd had.
- Uw gansche betoog - zeide hij - doet mij een zeker medelijden met u hebben; het spruit niet voort uit overtuiging, ook niet uit gekrenkte eerzucht, maar uit het weemoedig gevoel, dat ge voor de gezondheid der menschen, en die van uwe zieken in 't bijzonder, niet dàt kunt doen, wat ge zoo gaarne zoudt willen. Ik stem u toe, dat het vaak moeijelijk en vruchteloos is, wanneer ge uwe stem verheft tegen datgene, waarmede vele menschen hunne gezondheid ondermijnen. Maar daarom moogt ge niet zwijgen. Het is uw pligt de menschen te waarschuwen, wanneer gij ziet, dat zij er niet aan denken of 't niet weten, zóó gezond en krachtig te leven, als zij dit kouden. Daartoe werdt gij in de gelegenheid gesteld de natuur- en levens-wetten te

{==366==} {>>pagina-aanduiding<<}
leeren kennen; daartoe werdt gij op den post geplaatst, om, zoo veel mogelijk, te waken en te zorgen voor het ligchamelijk welzijn uwer medeburgers. Er is veel verkeerds, dat ge niet kunt veranderen, en ofschoon u dat leed doet, om der menschen wil, moet ge dat met kalmte verdragen. Dat geldt vooral, waar men wel weet wat verkeerd is, maar geen moed of kracht heeft om dat na te laten. Maar vaak ook weten de ouders het niet, dat zij het voor een goed deel in de magt hebben, of hunne kinderen door eene natuurlijke levenswijs tot krachtige menschen te vormen, of door verweeking van allerlei aard aanleiding te geven tot eene zwakte van spieren, zenuwen en ingewanden, die hun later veel ongeluks berokkent. Leven is toch iets meer dan niet ziek of niet dood zijn. Het blozende, vrolijke, springende kind leeft; maar niet de mensch, die, hoewel niet ziek, toch traag, weinig opgewekt, weinig krachtig daar henen gaat. Leven in deszelfs edelen zin, is een krachtig ontwikkeld zijn van alle deelen van het ligchaam; het kenschetst zich door een welvarend uiterlijk, door het gelukkig gevoel van opgewektheid en kracht, en door het weêrstand kunnen bieden aan, of zich spoedig herhalen van die nadeelige invloeden, waaraan men zich niet altijd onttrekken kan. En tot het hebben of verkrijgen van zulk een ligchaam, tot het zoo wáárlijk leven, kan elk mensch door eene natuurlijke krachtige levenswijs onbedenkelijk veel doen. Dat is weten te leven. Als dat meer gekend en beoefend werd, zoudt gij Doctoren eerder tot op de helft verminderd, of afgeschaft kunnen worden, dan ge dit daar straks vreesdet van die veelbelovende aankondigingen. Er zouden veel minder zieken zijn, en deze veeleer door de goede Natuur hersteld worden. Maar wat nog meer is: de menschen zouden veel gelukkiger zijn. Ik behoef het u niet te zeggen, hoe veel invloed het ligchaam op
de ziel heeft; hoe neêrgedrukt en zwaarmoedig men zich vaak gevoelt, alleen uit ligchamelijke oorzaak, met de wegneming waarvan ook de blijde opgeruimdheid terugkeert. Ge hebt het mij zelf eens gezegd, dat zoo veel

{==367==} {>>pagina-aanduiding<<}
verkeerds in het denken, handelen en gevoelen der menschen alleen toe te schrijven is aan hun minder gezond, krachtig leven en levenswijs. Ik herinner mij, dat ge toen zeidet, dat men met het onaangename karakter van sommige menschen meer medelijden moest hebben, dan dit veroordeelen; omdat het hoofdzakelijk afhing van hun verzwakt of hoogstgevoelig zenuwstelsel, waardoor ze zich-zelven en anderen zoo veel onaangenaams berokkenden. Ik deelde geheel uwe meening, dat eene weekelijke, verslappende opvoeding en levenswijs, dat ligchamelijke en daarmede het zedelijke ongeluk zeer bevordert. Als ik bij mij buiten de boerenkinderen zich zie oefenen in slootje springen, boomen klauteren, en gehard zijn tegen koude en hitte, en hen daardoor krachtige spieren en zenuwen, frissche kleuren en vrolijke, goede harten zie krijgen, dan beklaag ik dikwijls die steedsche kinderen, welke vroegtijdig en lang aan de schoolbanken gekluisterd worden, wier spieren door geene gymnastische oefeningen versterkt, wier huid en zenuwen zelden door het ruim genot van koud water en lucht verfrischt en versterkt worden. Om het wezenlijk geluk der kinderen bewijst men hun zulk eenen slechten dienst, door hen aan al het gemak en genot eener zoogenaamde verfijnde opvoeding te gewennen. De teedere broeikasplant verwelkt en kwijnt wanneer ze later in de open lucht komt. En eenmaal gewend aan dat gemak, genot en aan die verzwakkende levenswijs, komt men niet ligt terug tot de eenvoudige Natuur. Ge ziet dat zeker meer dan u lief is, vooral om het nadeelige gevolg daarvan voor der menschen ligchamelijk en zedelijk geluk. De eenmaal aan warme dranken gewende, die evenzeer maag en zenuwen verslappen, als de sterke drank, komt daarvan zeer moeijelijk terug. De man, die door keur van spijzen tong en maag wèldoet, doet daarvan niet ligt afstand, ofschoon 't zijn bloed zwaar maakt, zijne vlugheid van denken en willen, en zijne opgeruimdheid vermindert. ‘Steel een
paard,’ raadde de beroemde Engelsche geneesheer cooper aan eenen zwaarmoedigen Lord. ‘Hoezoo?’ vroeg deze. ‘Wel men zal u dan in de ge-
{==368==} {>>pagina-aanduiding<<}
vangenis harder laten werken, en minder laten eten, dan gij nu doet.’ De Lord volgde den raad (uitgenomen het stelen) en genas van zijne spleen. Voor zeer vele menschen heeft de Schepper te vergeefs zulk eenen rijken voorraad van frisch, helder water en lucht gegeven; te vergeefs daarin zoo veel krachtgevends gelegd. Ze gebruiken die beiden veel meer verwarmd, dan zoo als Hij ze gaf, die 't wel wist, wat het beste was. Welk een schat van versterking en opwekking voor ligchaam en ziel ligt er in eenen schoonen vroegen zomermorgen; en hoe velen geven daaraan de voorkeur boven het de zenuwen zoo verslappende lang liggen in morpheus armen?
De mooije meubels van niet weinige menschen hebben het beter dan zij-zelve. Terwijl gene in de ruime, drooge, luchtige zaal staan en glanzend worden gehouden, verliest vaak de eigenaar zijne kleur en frischheid in het kleine, weinig zonnige of niet luchtige woon- en slaapvertrek. Ik zou voor u vervelend uitvoerig worden, indien ik de vele bijzonderheden wilde herinneren, waardoor wij zoo dikwijls ons welzijn verstoren, door zaken die we weten, dat ons nadeelig zijn. Dat zal ook wel niet noodig zijn, denk ik, om u de bewering te doen intrekken, dat wij menschen de kunst om zoo veel ons mogelijk, gezond, krachtig en lang te leven, zoo ruimschoots zouden kennen en beoefenen, dat het overtollig is, daarover te spreken. Wat dunkt u?
Ge zult het, Mijne Hoorders! niet vreemd vinden, dat ik niet trachte mijne stelling verder te verdedigen. Maar ik gevoelde te levendiger nog, hoe veel aangenamer en nuttiger onze betrekking zoude kunnen zijn, indien we meer invloed hadden op de levenswijs der gezonden; indien we, door het opvolgen van goeden raad, meer de ziekten konden voorkomen, dan pas geroepen worden, om die te genezen; als we niet slechts geacht wierden alleen te zorgen voor het ligchamelijk welzijn onzer medeburgers, maar ook, en niet minder, voor hun daarmede zoo naauw zamenhangend zedelijk geluk. De gelijktijdige zorg voor die beiden, is de schoonste en edelste roeping en bedoeling des geneesheers.

{==369==} {>>pagina-aanduiding<<}

Na een oogenblik stilte, hervatte mijn vriend:
- Welnu, als ge 't, zoo als 't mij schijnt, niet meer voor geheel overtollig houdt, de aandacht te vestigen op het ligchamelijk weten te leven, wil ik nu wel eens uwe gronden hooren, waarom ge dit overbodig acht, ten opzigte van het maatschappelijk weten te leven. Maar pas op, dat ge me met deugdelijker argumenten aankomt, dan de eerste maal.
- Zoudt ge 't - was mijn zonder aarzeling gegeven antwoord - Zoudt ge 't niet zeer onwellevend vinden, in eene beschaafde stad, voor een zeer fatsoenlijk, beschaafd gehoor te durven beweren, dat het niet overbodig is te spreken over dat weten te leven? Zoudt ge het dit vooral niet vinden van mij, die van vele mijner hoorders zoo vele blijken van welwillendheid en wellevendheid ontvang, waarop ik den hoogsten prijs stel, en waarvoor ik hun zeer erkentelijk ben?
- Me dunkt - zeide hij - dat gij in uwen ijver voor uw gehoor, en ingenomenheid met uwe vrienden vergeet, dat we niet over hen, maar over de zaak spreken. - Maar daarenboven, hoe voortreffelijk en beschaafd uw gehoor is, en daarin, te zamen genomen, welligt alle eischen van het maatschappelijk weten te leven voorhanden zijn, omdat de een dit, de andere weêr iets anders goeds daarvan bezit, zult gij toch niet willen beweren, dat ieder uwer hoorders zonder uitzondering, onze genoemde kunst volkomen kent, en onberispelijk beoefent. Dat zullen gij noch ik van ons-zelven, en zelfs uw gehoor van zich niet meenen. Wees dus niet al te wellevend, zelfs ten koste van de eenvoudige waarheid. Maar ik herhaal het, wij spreken over de zaak en niet over personen. Gij meent, dat het maatschappelijk weten te leven overvloedig gekend en beoefend wordt, en ik wil u dit gaarne hooren betoogen.
Vrij zeker van mijne zaak, maakte ik hem opmerkzaam: hoe het aanleeren van het weten te leven, of wellevendheid, als een onmisbaar vereischte voor den maatschappelijken mensch, reeds begint zoodra het kind maar denken - ja reeds vóór dien tijd - als het maar naäpen

{==370==} {>>pagina-aanduiding<<}
kan. Elke beschaafde moeder toch wil, dat haar kind, als het iemand ontmoet, behoorlijk buige en vrage, hoe Mijnheer, Mevrouw en de kindertjes varen; hoewel het daaraan niet denkt, en er ook geen belang in stelt. Het wordt gewaarschuwd tegen wilde, onfatsoenlijke kinderen, waarmeê 't toch zoo gaarne ravotten zou. Het mag het grootste stuk niet nemen uit het trommeltje, waarop toch het schalksche oogje reeds zoo begeerig tuurde. De moeder acht het soms noodig om alle deze gebreken tegen het weten te leven, zeer naïf te verontschuldigen door het zoo waar gezegde: ‘Het is nog geheel kind, nog geheel natuur.’ Jongens vooral zijn van nature ongemanierd, en geneigd tot allerlei onwellevendheid.
Wat kost het veel moeite en beknorren, eer men hun eenigzins het idée ingeprent heeft, van het onfatsoenlijke van eenen straatjongen, het met dezen knikkeren, en kijken naar 't slagten eener koe; van eene vuile gescheurde kiel, en een met allerlei zaken gevulden zak, zoo als beets die zoo geestig beschrijft. Door zorgvuldige opvoeding, en het gemakkelijker navolgen der groote menschen, krijgt een meisje soms nog eerder eene zekere reserve, die op een kinderbal b.v. regt kluchtig fatsoenlijk staat, in het begin namelijk; maar die, nog kluchtiger, geheel verloren gaat, als de knecht met het gebak binnen komt.
Ik bemerkte, dat mijn gast spottend glimlachte over het begin van mijn betoog. Ik herinnerde mij, dat hij - die een landgoed bewoonde, en zeer veel hield van geheel natuurlijke kinderen, zoo als deze ook van hem - zeer weinig ophad met die vroegtijdige dressuur. Ik stapte dus maar spoedig af van dit onderwerp.
- Dat begin - vervolgde ik - had ik als onbeduidend weg kunnen laten, maar 'k wilde u alleen doen zien van hoe veel waarde men het weten te leven acht, dat men met het aanleeren daarvan zoo spoedig begint. Maar nu later, dan maakt die kunst meer dan de helft uit van de waarde van den mensch. - Kent ge schooner aanbeveling dan deze; ‘Zij is eene vrouw, die zeer lieve manieren, eene zeer aangename wijze van reci-
{==371==} {>>pagina-aanduiding<<}
piëren, veel savoir vivre heeft?’ Een jong mensch, die zich goed presenteert, comme il faut is, heeft immers reeds de toegenegenheid der meeste vrouwen gewonnen, vóór dat men iets weet van zijne kunde, goed-, braafheid en dergelijke minder beduidende eigenschappen meer. En al ontbrak daaraan al eens wat, het savoir vivre bedekt eene menigte der zonden. Ge kunt iemand veeleer ongestraft zeggen, dat hij los leeft, een Don juan is, of zoo iets, dan - dat hij lomp is, of zijne wereld niet kent. Dat zal niemand u ligt vergeven; zoo veel prijs stelt er ieder te regt op, voor wellevend gehouden te worden. Als een élégant fashionable jong mensch, een jong meisje (en deze hebben in dat opzigt een fijnen smaak) ten dans vraagt, of tot iets meer ernstigs dat wat langer duurt, te gelijk met iemand, die, ja misschien wat meer solide, maar zoo weinig geciviliseerd, zoo bourgeois en stijf is, dan lijdt het immers geen oogenblik twijfel, wien zij kiezen zal.
Weten te leven - of eigenaardiger nog, - het savoir vivre, is oneindig meer dan beleefdheid, wellevendheid. Deze laatste zijn Hollandsche onderdeelen van het rijkere Fransche denkbeeld. Men kan beleefd, en toch stijf zijn. Het savoir vivre is altijd los, somtijds zelfs zóó los, dat een eerlijke deftige Hollander het onwellevend zou noemen. Wij hebben het Fransche woord en ook de zaak, van onze naburen als een kostbaar kleinood ontvangen, en gaan met het aankweeken daarvan ijverig voort. Wij hebben daardoor de eer een afschijnsel te zijn van de beschaafdste Natie der wereld, bij welke het savoir vivre als het voortreffelijkste in den mensch, als het hoogste levensdoel geldt. Ge ziet dan ook dien Franschen tint des te meer, naarmate iemand meer geacht wil worden du bon ton te zijn. Zoo is 't b.v. méér fatsoenlijk een Fransch adres op eenen brief te zetten, dan een Hollandsch, en nog voornamer om dien geheel in 't Fransch te schrijven. Vandaar dat het grootste deel der zaken, welke tot het savoir vivre, in deszelfs rijksten zin, behooren, Fransche namen draagt, welke veeltijds niet in het Hollandsch zijn weer te geven. Laat ik er u uit

{==372==} {>>pagina-aanduiding<<}
velen slechts enkelen noemen, die we ook al weer des te meer hooren, naarmate de menschen te meer geacht worden, of willen worden, het savoir vivre te kennen. Daartoe hehoort het hebben eener gedistingueerde conversatie en côterie; zij zijn magnifique geëtablisseerd, bezitten een gesoigneerd toilet en een superbe ameublement, dat bijna zonder uitzondering Fransche namen draagt. Zij récipiéren en doen charmant de honneurs der exquise diners, soupers en collations, welke zij geven. Het Journal des modes, sue, balzac en dergelijke charmant-lieve boeken zijn er de letterkundige huisgoden. Alles wat maar den Parijschen stempel draagt van nieuw en à la mode te zijn, is mooi en belangrijk. - Ge begrijpt ligt, mijn waarde! dat ik bij dit alles meer de hoogere Societeit der hoofdsteden in het oog heb, dan onze goede stad, waar nog oud Hollandsche gulheid en eenvoudigheid heerscht, zonder veel Fransche voornaamheid. Men kan dan toch ook zonder deze zeer wel weten te leven. Men toont dit vaak met zelföpöffering en zelfverloochening. Ge zult dat met mij bewonderen in een niet zeldzaam huisselijk tooneel van den volgenden aard. - Mijnheer en Mevrouw zullen eene partij geven. Bij het spreken over de gasten begrijpt men, dat deze of gene gevraagd dienen te worden, schoon men 't liever niet deed; hoopt dat zij bedanken zullen enz.
Eene niet minder edele zelfverloochening kunt ge kort daarop zien, bij de dus genoodigden. Ze durven voor de méér beleefde dan welkome invitatie niet bedanken, omdat ze dit reeds meer deden; het wat heel onbeleefd zoude zijn 't nu weêr te doen, en zoo meer. En komen nu die gasten bij hunnen gastheer en gastvrouw, dan bereikt de zelfverloochening haar toppunt, want dan bemerkt men niets van de moeite en opöffering, die het vragen en aannemen beiden heeft gekost. Als ge dat nu geen weten te leven noemt, dan geef ik mij gewonnen.
Wanneer men 't maar zien wil, dan vallen u onophoudelijk de blijken in het oog, hoezeer het weten te leven eene overbekende en beoefende zaak is, zelfs daar,

{==373==} {>>pagina-aanduiding<<}
waar ge 't soms niet zoeken zoudt. Zoo is het b.v., iedereen weet dit, zeer onwellevend iemand te kennen te geven, dat men geen grooten dunk heeft van zijn verstand, smaak of beurs. Nu zijn vele voorname menschen te regt van begrip, dat het niet wellevend is, iemand spoedig het hen verschuldigde geld te betalen; omdat het dan schijnen zoude, of zij dachten dat hij dit noodig had. Hoe langer men, naar hun oordeel, daarmede wacht, des te meer eer bewijst men den schuldeischer, des te beter weet men te leven.
Nog één iets; want ik merk dat ge ongeduldig wordt! - Deelneming in 't lief en leed van anderen is een kenmerk der wellevendheid. En trof u niet even als mij dikwijls die belangstelling, zoo levendig getoond in de stomme buiging of het dito naamkaartje, of in het algemeene félicitatie of condoléantie compliment. Neen, neen, mijn vriend! niet ligt zult ge mij mijne meening ontnemen, dat het maatschappelijk weten te leven overvloedig gekend en beoefend wordt.
- Wat hebt ge me daar - hervatte hij zeer bedaard - rijp en groen dooreen opgedischt! Al wilde ik u ter wederlegging op den voet volgen, het zou mij niet mogelijk zijn; maar ik heb er ook geen plan op. Welligt verwacht ge van mij, den buitenman, dat ik aan al dat zoogenoemde savoir vivre zal trachten deszelfs waarde te ontnemen. Dan bedriegt ge u zeer. Die uiterlijke wellevendheid is mij gansch niet onverschillig, en ongaarne zie ik ze bij een fatsoenlijk mensch ontbreken. Tot zekere hoogte hecht ik daaraan zelfs groote waarde. Maar ongaarne zie ik ook, dat men daarvan de hoofdzaak, dikwijls er zelfs de éénige zaak van maakt, en - de innerlijke beschaving en wellevendheid, het ware weten te leven voorbijziet. Het eerste hebt ge verdedigd, en zóó, dat ik u dat, in de hoofdzaak althans, toegeef. Gij hebt geschetst, wat algemeen als wellevendheid beschouwd en beoefend wordt. Maar het wezen der zaak, de innerlijke wellevendheid, de humaniteit hebt ge laten rusten. En weet ge waarin deze verschilt van het uiterlijke savoir vivre? Dit kan men leeren, navolgen van

{==374==} {>>pagina-aanduiding<<}
anderen; het ware weten te leven niet. Dat vereischt eene goedheid van hart, en edelheid van beginselen, die hooger staat en dieper zetelt dan alleen uitwendige beschaving.
Deze laatste hangt van mode en kringen af. Wat vóór eene halve eeuw of korter, zeer comme il faut was, is nu lomp, stijf. Wat wellevend is, of zoo als men 't noemt, recu, in de residentie, is het niet in de kleine stad, en omgekeerd. Maar het ware weten te leven, de humaniteit, heeft blijvende waarde; want haar grondslag is liefde tot, en achting voor onze naasten. Dat trekt overal, en ten allen tijde de menschen tot elkander. - Het oppervlakkige savoir vivre brengt men veeltijds slechts in praktijk bij vreemden, in rang met ons gelijk of hooger geplaatst, of bij feestelijke gelegenheden; onze huisgenooten of minderen worden daarvan niet zelden buiten gesloten. De ware humaniteit, daarentegen, is ten allen tijde, voor ieder evenzeer ten beste, voorkomend, bescheiden.
Bij het savoir vivre bestaat veeltijds de zucht om bewonderd, of althans opgemerkt te worden. Die schatting kunt ge immers niet weigeren aan den man of de vrouw, welke geheel op de hoogte zijn van alles wat mode of ton is, die bekend zijn met al de nieuwste romans en opera's. De gegevene feesten beoogen zoo wel, en dikwijls méér, den roem des gastheers en der gastvrouw, dan het genoegen der gasten. De ware wellevendheid bedoelt alleen het laatste; dáárdoor is bij haar alles zoo gemakkelijk, eenvoudig, zonder dwang, voor de gasten zoo aangenaam en tot vrolijkheid zoo uitlokkend. Vandaar dat ieder mensch, die niet door ijdelheid bedwelmd is, veel meer genoegen vindt in den eenvoudigen gullen vriendenkring, dan op de zeer voorname feesten.
Wat bij het savoir vivre eene beleefde attentie heet, dat is bij de innerlijke wellevendheid eene welgemeende goedheid. - De man du bon ton is voor eene vrouw (vooral als ze jong en schoon is) complaisant, heeft voor haar galanterie en menig bon mot; 't welk alles hem zeer

{==375==} {>>pagina-aanduiding<<}
gemakkelijk afgaat, omdat het alleen van de oppervlakte van zijn hart komt.
De echt wellevende, humane man schenkt gaarne en wèlgemeend zijne bescherming en opregte voorkomenheid aan elke vrouw, omdat zij vrouw, en dit te liever naarmate zij méér vrouw, dat is, goed, zacht en edel is. Dat trekt hem tot haar, méér dan alleen uiterlijk schoon of talenten. De ouderdom, vooral de grijze vrouw, is hem het voorwerp eener ware hoogachting, en bijkans kinderlijke toegenegenheid.
Het strijdt niet met het savoir vivre van vele beschaafde menschen, om anderen te amuseren door hun vernuft, ten koste van zwakkeren of afwezenden. De humaniteit neemt deze, zonder eenige aanmatiging, in hare bescherming. - Kieschheid, vooral ten opzigte van vrouwen, is haar boven alles heilig; ook hierin overtreft zij hare naamzuster, die 't daarmede zoo naauw niet neemt, als 't maar niet plat is. Ofschoon de echt wellevende man er prijs op stelt, dat zijne redenen ten allen tijde met zout besprengd zijn, en hij wete, wàt een' iegelijk te antwoorden, zult ge nooit van hem eenig openlijk of bedekt pronken zien met geleerdheid of talenten. Nog verder is het beneden hem, dit ooit te doen met fraaije kleederen of meubels, titels of rijkdom. Hij weet, dat dit alles niet de minste waarde geeft aan den innerlijken mensch.
In één woord: de ware wellevendheid, de humaniteit, zoekt zich-zelve niet, is niet opgeblazen, wordt niet verbitterd, bedekt alle dingen.....
- Maar - viel ik mijnen vriend in de rede - is dat niet de schets der liefde, zoo als paulus die zoo meesterlijk teekent?
- Juist - was zijn antwoord - zoo als ik daar zoo zeide; de liefde in ons hart is ook de éénige zuivere bron der humaniteit, van het ware weten te leven. Waar liefde is, daar is de mensch wellevend; waar zij ontbreekt, daar neemt hij slechts den schijn, het uiterlijke daarvan aan. Door haar, en haar alléén verkrijgt de vrouw die vriendelijke, beminnelijke verhevenheid, die

{==376==} {>>pagina-aanduiding<<}
aller harten onweêrstaanbaar tot haar trekt. Door haar, en haar alléén bezit de man die edele hoogheid, die vertrouwen en hoogachting afdwingt. Dat doet het oppervlakkige savoir vivre nooit. Dat is een klatergoud, dat slechts éénige waarde heeft voor de daarmede onbekenden, maar niet de minste voor de dieper zienden; zelfs niet voor hen, die elkander dagelijks met die munt betalen. Integendeel, zij hebben, helaas! het ongeluk, zóó gewend te worden aan de oppervlakkige complimenten, dat zij het gevoel voor het eenvoudige schoone en goede verliezen.
En nu, mijn vriend! denk u thans eens onze Maatschappij! Zoudt ge dan nog meenen, dat de humaniteit, het ware weten te leven zoo overvloedig gekend en beoefend wordt, dat het overtollig zoude zijn, daarover te spreken?.....
Wat zoudt gij, Mijne Hoorders! in mijne plaats geantwoord hebben?
Ik kon niet anders dan het hem toegeven, dat wij menschen vaak te veel werk maken van de uiterlijke wellevendheid, ten koste der innerlijke, ware. Het is niet te ontkennen, waar het innerlijke, het gemoed in den mensch beschaafd en verfijnd is, daar uit zich dat door goede en schoone vormen. En die goede, schoone vormen, wat zijn ze anders, dan de ware wellevendheid? Dat is het wezen, het overige is slechts schijn. Laten wij dan toch, bij de opvoeding onzer kinderen en van ons-zelven, niet bloot den schijn najagen, niet slechts het uiterlijk verfijnen en polijsten; maar zonder dit te verwaarloozen, den hoogsten prijs vooral stellen op veredeling van het gemoed: dan volgen de schoone en goede vormen van zelf.
In gemoede kan ik verklaren, dat ik eerder tevreden dan teleurgesteld was, dat mijn gast mij andermaal had te regt gewezen. Wie toch verkiest niet waarheid boven schijn? - Ofschoon met zekeren schroom verlangde ik nu toch, wat mij ten slotte nog voor den geest zweefde, aan zijn helder oordeel en open zin te onderwerpen.
- Er is - zeide ik - nog eene derde, naar 't mij

{==377==} {>>pagina-aanduiding<<}
schijnt, belangrijke beteekenis van het weten te leven, zij is - het leven zoo veel mogelijk te genieten.
Het scheen mij tot hiertoe, dat wij menschen deze kunst uitmuntend kenden en beoefenden. Wat dunkt u daarvan?
- Wèl - hernam hij - moogt ge dit eene belangrijke beteekenis noemen van het weten te leven. Ik giste, dat ge dit bedoeldet, toen ik u daar straks wat schielijk in de rede viel. Waartoe toch anders schonk de Schepper ons het leven, dan opdat wij het leven zouden genieten; gelukkig zouden zijn? Het is dus eene allezins belangrijke vraag, of we dat doel bereiken? Of we de kunst kennen en beoefenen om van het leven, als ik 't zeggen mag, alle partij te trekken. Hij die niet gelukkig is, bereikt zijne bestemming en het doel van zijnen Schepper niet. Hij die gedachteloos, onbewust van zijn geluk of ongeluk, voortleeft, hij geniet het leven niet. Welk mensch, die ingenomen is met zijn beroep of betrekking, stelt niet het meeste belang in alles wat deze aangaat, en streeft er niet naar, om daarin den hoogsten trap van kennis en bekwaamheid te bereiken. Met regt vertrouwt men, en wacht men veel van den man, die zóó voor zijn vak leeft. En nu, wat is voor ieder mensch belangrijker dan zijn leven, zijn levensgenot? Mag men dan ook niet eveneens met regt verwachten, dat ieder belang zal stellen in 't geen betrekking heeft tot dat levensgenot, en dat hij er naar streven zal, om in 't verkrijgen daarvan den hoogsten trap te bereiken?
Over 't belang der zaak zijn wij het dus volkomen eens; of wij het ook zullen zijn omtrent hare algemeene bekendheid en toepassing, zoo als gij meent, zullen wij zien als wij daarover onze gedachten gewisseld hebben.
- Tot hiertoe - hervatte ik - heb ik het er voor gehouden, dat gij de wijste waart van ons beiden; maar nu geloof ik, dat ge in dit opzigt meer kamer- dan levens-wijsheid hebt. Ge stelt het genieten van het leven voor als eene kunst, die aangeleerd moet worden, en waarin men vorderingen kan maken. Ik begrijp zeer

{==378==} {>>pagina-aanduiding<<}
goed, dat gij op uw lief landgoed, en in uw stil studeervertrek tot zulke afgetrokken bespiegelingen komt, maar in het dagelijksch leven, mijn vriend! zouden ze weinig waarde hebben. Wat zoude er alles stijf, gedwongen uitzien, als men het verkrijgen van levensgenot zoo uitcijferde en beredeneerde! Neen, dat begrijpen de menschen gelukkig veel beter. Zorgeloos als de lieve kinderen leven ze voort, plukken het roosje terwijl het bloeit, en leven in en voor het oogenblik. Dat is eene ongedwongene levenswijsheid, die me heel wat beter schijnt te voeren tot levensgenot, dan uwe zoo deftige kunst om het leven te genieten.
- Ge spraakt daar straks - zeide mijn gast, met een glimlachje - van den overvloed van Doctorale raadgevingen, en van die gezondheid aan ieder belovende aankondigingen. Eilieve! welk verschil is er tusschen die raadgevingen en de uwe?
- Doodëenvoudig - was mijn antwoord - dit: dat zij, zonder begrip der ziekte van elk bijzonder mensch gegeven, somtijds bij geluk goed doen, maar dikwijls veel schaden; terwijl mijne raadgeving, op kennis van den zieken mensch steunend, zoo niet altijd voldoende ter hulp, daarop toch veel meer kans heeft, en althans de zieken niet schaden zal.
- Even zoo - hernam hij - is het met de kunst om het leven te genieten. Ook dáártoe is overvloedige raad en hulp, die ieder ten beste heeft voor zijnen medemensch, die, even als hij, levensgeluk zoekt. Soms helpen zij daaraan, maar dikwijls ook slechts ten halve, of in het geheel niet. De overdachte en helder begrepene en beoefende kunst, van het leven te genieten, waarborgt stellig tegen misvatting; en kan zij al niet steeds het hoogste geluk aanbrengen, toch zal zij den mensch des te gelukkiger maken, naarmate hij in hare erkenning en beoefening grooter vorderingen maakte. Neen, het leven en 't levensgeluk zijn te kostelijke zaken, om die aan het toeval over te laten. Kinderen mogen onöverlegd voortleven, en lief en leed nemen, zoo als dat voorkomt; maar de volwassen mensch is de be-
{==379==} {>>pagina-aanduiding<<}
werker van zijn eigen geluk: dat heeft ieder in handen; de Schepper gaf hem daartoe de bouwstoffen, buiten, maar vooral in hem, en het verstand om daarvan gebruik te maken. Doet de mensch dit niet, of maakt hij er een verkeerd gebruik van, dan lijdt hij zelf de schade, door het gevoel van niet gelukkig te zijn. Er zijn, ik erken het, treurige gemoedsaandoeningen en toestanden, waarmede ik diep medelijden, en waarvoor ik allen eerbied heb. Maar is het geene gelukkige wetenschap, welke ons leert door veerkracht van den geest onze smart te beheerschen, en door onverstoorbare levensgenietingen ons schadeloos te stellen voor 't gemis of verlies der onbestendige? En dat er zulke onverstoorbare genietingen zijn, hoop ik zoo met u te bespreken. Neen, mijn vriend! de kunst om te leven in den rijksten zin, is geene stroeve, stijve, maar eene waarlijk gelukkig-, blijmoedig-makende kunst.
Al had zijn betoog mij niet overtuigd, dan zoude zijn in lief en veel ondervonden leed, altijd even kalm, opgeruimd karakter, mij genoopt hebben te erkennen, dat hij waarheid sprak. Toch scheen het mij toe, dat hij door zijn buitenleven de zaak te veel alléén in het afgetrokkene bekeek. Ik erkende dan ook, dat hij mij wel voor zijne meening had gewonnen: - maar - voegde ik er bij - de natuur gaat vaak boven de leer. Meermalen doet men onbewust, of onnadenkend datgene, wat den wijsgeer of denker toeschijnt, alleen de slotsom te kunnen zijn, van zijne bespiegelende redenering. Zoo ook hier. Men philosopheert zeer weinig over het weten te leven, en toch geniet men dit ruimschoots. Zie maar eens de menschenwereld, hoe ieder daarin naar genot haakt, en zich dit op alle wijzen verschaft. Kleeding, huisraad en leefwijze, gezellig verkeer, publieke vermakelijkheden, wordt het niet alles dienstbaar gemaakt aan levensgenot? Is het menschelijk vernuft niet onuitputtelijk in alles wat het gemak, het gehoor, het oog, den reuk en den smaak kan streelen? Draagt zelfs niet hij, die uitmunt in de kunst om door den smaak te genieten, den beteekenisvollen naam van bon vivant,

{==380==} {>>pagina-aanduiding<<}
in welk woord dus het begrip ligt, dat hij goed weet te leven? Zegt men niet van iemand, die zich als salomo geen ding ontzeide: ‘hij heeft het leven genoten.’? Welk een schat van heerlijk genot geeft ons de edele toonkunst! Neem deze en de schilderkunst, de groote en kleine feesten weg uit de Maatschappij, wat zoude het er dan doodsch, akelig, stil zijn! Neen, geloof me, wij mogen misschien weinig nadenken over het weten te leven, maar in de practijk genieten wij het toch onverbeterlijk, en daarom acht ik het overtollig daarover te spreken.
- Ik denk geen oogenblik te beweren - was het antwoord - dat men geen levensgenot kent. Ik erken met u de hooge waarde der gezelligheid, en het genoegen door onze zintuigen. Al leef ik buiten stil, toch eerbiedig ik niet slechts de levenswijs van anderen, maar zie gaarne hunne levensvreugde, ook door die zaken, die mij niet aantrekken. Het is onbillijk onzen smaak aan anderen te willen opdringen. Daarin moet ieder vrij zijn. Ik stem u dus geheel toe, dat er veel genoten wordt, maar eene andere vraag is het: ‘of men het leven zoo veel mogelijk geniet? of men niet veel, welligt het beste, ongenoten laat?’ Alle levensvreugde, die ge me daar zoo opnoemdet, genieten wij door onze zintuigen. Maar, vriendlief! de mensch bestaat uit iets meer nog dan zijne vijf zinnen. Hij kan nog iets meer genieten dan door deze. En van dat iets meer, van het genot dat verstand en hart ons geven kunnen, hebt gij niet gesproken. En 'k geloof niet dat ge mij streng of somber zult vinden, als ik eens mogt meenen, dat gij niet de éénigste zijt, die dat hoogste en duurzaamste genot vaak voorbijziet. Zouden niet velen dat met u doen?
Wij menschen zijn door onzen Schepper in het leven geplaatst als in eene goudmijn, die onmetelijke schatten in zich bevat. Deze liggen voor een gedeelte als stofen korrelgoud bloot. Dat zijn de genietingen door de zinnen. Maar ver de grootste rijkdom ligt verborgen, en moet door bewerking verkregen worden. Dat zijn

{==381==} {>>pagina-aanduiding<<}
de zedelijke genietingen. Deze kunnen wij alleen verkrijgen door ontwikkeling van ons verstand en veredeling van ons hart. Zij schitteren minder en vallen daardoor ook minder in het oog, dan het blootliggende; maar eens uitgegraven, maken zij hunnen bezitter oneindig rijker. Wij menschen zijn geneigd tot gemak, en dat is eene tweede rede, waarom velen zich zóó zeer vergenoegen met het voor de hand liggende goud, de zinnelijke genieting, dat ze er niet aan denken, of er tegen opzien, om met zekere inspanning, ook naar het wel rijkere, maar dieper liggende zedelijke genot te zoeken. Bijna ieder toch haakt naar dat zinnelijk genot, naar rijkdom, fraaije woning, kleederen, titel en eer. Ik erken, dat dit alles genoegen geeft (schoon nog niet altijd onvermengd); maar gelukkig? neen, dat heeft het nooit iemand gemaakt. Dat wordt men alleen door zedelijk genot. Waarlijk het is zoo jammer, als de naar geluk verlangende mensch, zoo geheel of gedeeltelijk datgene laat rusten, wat hem regt zou doen leven. Voor hoe velen toch liggen die schatten in de goudmijn des levens steeds bedolven, alsof ze er niet waren. Laten we slechts kort de voornaamste aanstippen: ontwikkeling van ons verstand, nuttige werkzaamheid, veredeling van ons hart en ware godsdienst, en vragen we dan, hoe veel we genieten van dien rijkdom, die we in meerder of minder mate allen kunnen bezitten?
Een zeer gelukkig gevoel is het als wij toenemen in wetenschap en kennis; als onze smaak zuiverer, ons oordeel juister en onze wil vaster wordt; als wij de zigtbare en onzigtbare schepping meer leeren kennen en bewonderen. Daarvoor behoeft men geen geleerde te zijn. Het genot der verstandsbeoefening en ontwikkeling is voor ieder verkrijgbaar. Welk eene genieting, als we de heerlijke denkbeelden van voortreffelijke menschen in ons opnemen, aan elkander mededeelen, en we, daardoor ontgloeid voor alles wat schoon en goed is, ons zoo regt krachtig en gelukkig gevoelen. O, die zedelijke, ook daardoor opgewekte kracht, zij is zulk een weldadig gevoel; zij rigt den mensch zoo op, verheft hem

{==382==} {>>pagina-aanduiding<<}
boven zijn uitwendig lot, en maakt zijn innerlijk geluk onafhankelijk van de menschen en omstandigheden. - Zoudt ge denken, dat ieder dat genot ruimschoots kende?
Welk een rijkdom van levensgeluk ontstaat er voor ons, als we die kennis, dat helder oordeel en die zedelijke kracht aanwenden tot nuttige, ijverige werkzaamheid. Dat geluk kent de werkelooze of trage niet. Dien schat verwerft zich de huismoeder, die onvermoeid voor het geestelijk zoo wel als stoffelijk welzijn der haren zorgt; kent ge voor eene moeder rijker voldoening, dan wanneer hare volwassene kinderen, als lamartine en met hem vele voortreffelijke mannen, haar danken, dat zij de eerste zaden van Godsdienst en zedelijkheid in hun gemoed strooide? Dat gelukkig bewustzijn van nuttig te wezen, kent de vrouw en het jonge meisje, die hunne talenten, tijd en zorg gaarne geven ten beste der armen. Zoo gelukkig ziet de man aan den avond van eenen dag of van zijn leven, terug op hetgeen hij deed, niet slechts voor eigen nut en voordeel, maar vooral ook voor het heil zijner medemenschen. En die nutte werkzaamheid brengt zoo veel anderen rijkdom, zoo veel geluk mede. Daar zit een burgerman aan zijnen eenvoudigen disch, en een rijke aan zijne wèlvoorziene tafel, terwijl het buiten guur en koud is. De eerste zag kort te voren een hongerig gezin in een kil huisje. Hij voedde en verwarmde die menschen. De ander zag en deed dat niet. Wie geniet op dit oogenblik reiner, hooger? - Ook om ons zelfs wil, ons eigen levensgeluk, moesten we de armen meer persoonlijk wèldoen. Waarlijk, de maaltijd smaakt dubbel lekker, als men daarbij denkt aan de sobere bete, die men bij de armen zag; het donsen kussen wordt zoo zacht, en men slaapt daarop zoo zalig in, als men herdenkt hoe men den behoeftige, evenzeer mensch als wij, op het harde strookussen zag liggen. En 't wordt ons daar binnen zoo regt goed, als we 't niet, alleen bij 't zien daarvan, lieten.
Dat geluk door nuttige werkzaamheid kan ieder hebben. God schonk daartoe aan elk mensch eenen groo-
{==383==} {>>pagina-aanduiding<<}
teren of kleineren werkkring, en vermogens om daarmede in dien kring werkzaam nuttig te zijn. Doen we slechts niets meer dan het leven veraangenamen van hen, die ons omringen, en vreugde in ons huis verspreiden, we zullen het gevoelen, dat we daardoor waar levensgenot smaken; dat we werkelijk leven.
Ik wensch, mijn vriend! dat het waar zij, dat de meesten dat geluk kennen!
Wij allen ontvingen van onze Schepper een hart, dat vatbaar is voor ontelbare aandoeningen. Zij ontstaan daarin niet van zelve, maar moeten opgewekt worden. Aan de kwade verbond Hij het gevoel van ongeluk, aan de goede dat van geluk. Aan ons liet Hij de keus, welke gewaarwording, welk gevoel we in ons hart wilden toelaten of ontwikkelen; maar het gevolg dier keus, geluk of ongeluk is even onafscheidelijk verbonden aan het goede of kwade der gewaarwording, als de planeet aan hare loopbaan. Neen, het geluk of ongeluk is geene belooning of straf van onze goede of kwade daden, maar een onmiddellijk gevolg van het hart, waaruit zij voortvloeiden. God schiep die zedelijke natuurwet; de mensch kan haar niet veranderen. - En nu, waar zouden we beginnen en eindigen, indien we de gansche reeks der goede aandoeningen wilden doorloopen, voor welke ons gemoed vatbaar is; hoe zouden we den rijkdom van geluk opsommen, welke daardoor ons deel kan worden. Nederigheid, dankbaarheid, hartelijke vriendschap, hulpvaardigheid, - zij zijn slechts enkele uit velen, die den mensch een rein, heerlijk gevoeld geluk geven, hem waarlijk doen leven. Dat innerlijk welzijn spreekt ons zoo weldoende aan bij hen, die zulk een hart hebben. Wij gevoelen, dat zij gelukkig zijn, en worden evenzeer tot hen getrokken, als het tegendeel ons afstoot en verwijdert. Wat zijn we tegen ons-zelven, als we het geluk van anderen en van ons-zelven bederven door onze kibbelarijen, hoogmoed en hardheid! Wat toch is meer weldoende, dan een hart vol van de edelste gewaarwording, een hart vol liefde? Zij is zaligend voor hem, die ze geeft, en die ze ontvangt. Waar zij is, daar is

{==384==} {>>pagina-aanduiding<<}
geluk, ook bij uiterlijken rampspoed; waar zij ontbreekt, daar kan het schitterendst lot, het koud, ledig gevoel van ongeluk niet wegnemen. Gelijk de parel in azijn oplost, zoo verzuurt alles, ook het beste in het wrevelig gemoed. Maar de liefdevolle mensch is blijmoedig. Hij vindt overal, en in ieder wat goeds, dat hem daarmede vrede doet hebben. Alle bloemen toch hebben honig; maar slechts 't bijtje haalt ze uit. Wat is het huisgezin gelukkig, waar liefde den toon geeft, aller gelaat en handeling bezielt. Wat is daar alles zacht, kalm, warm deelnemend en zorgend, vrolijk opgewekt; hoe veel teedere zorg en krachtige liefde is daar van de ouders voor de kinderen, hoe veel eerbied van deze voor hunne ouders; hoe veel inschikkelijkheid en vertrouwen van allen onderling. Ja, daar leeft men. o, Wij gevoelen 't hoe waar de ontslapen des amorie van der hoeven zong:

Leven is lieven, en lieven is leven, 
Zoo veel werd ieder van 't leven gegeven, 
Zoo veel als liefde zijn aad'ren doorstroomt. 
Hij die niet lieft, is gestorven - of droomt. 

Zoudt ge niet denken, mijn waarde! dat wij nog wel iets gelukkiger kunnen zijn, nog wel iets meer het leven kunnen genieten, als we het méér verstaan, anderen lief te hebben als ons-zelven?
Doe dat, en heb God lief boven alles, sprak eens de Heiland, dàn zult gij leven. Ja, waarlijk, ware Godsdienst is onmisbaar voor levensgeluk. Er is niets dat ons zóó kalm stemt, zóó veel innerlijken vrede geeft in lief en leed, niets dat ons zóó moedig en ootmoedig te gelijk maakt, zulk een liefderijk gemoed schenkt, als innige Godsdienst des harten. Zij alleen kan den mensch volkomen veredelen, zij alleen hem bestendig gelukkig maken; zij alleen hem het hoogste genot schenken, waarvoor ons hart vatbaar is. Wanneer liefde tot God en den Verlosser het snarenspel onzer ziel doet trillen, dan ontstaan daarin de schoonste toonen en akkoorden, welke anders nooit vernomen worden. Of kent ge iets zaligers, dan wanneer eene moeder innig dankt voor het behoud van haar kind, of haren echtge-
{==385==} {>>pagina-aanduiding<<}
noot? Kent ge een grooter zielstoestand, dan wanneer de man zich onder rampspoed opheft tot God, en daardoor een vertrouwen en kracht erlangt, die hem volkomen kalm en moedig maakt? Kent ge iets edelers, dan waar de mensch den mensch vergeeft, en zijnen vijand wèldoet, uit liefde voor zijnen Heer? Kent ge iets heiligers, dan wanneer we verlangend denken aan het eenmaal wederzien van geliefden, aan het ontmoeten van edele, verhevene geesten? - Ja, dan gevoelt de mensch, dat het eene weldaad is, te leven; dan gevoelt hij met dank, dat hij behoort tot eene hoogere orde der schepping, dan de alleen zigtbare, tijdelijke. Dàn is hij zich helder bewust, dat hij eenen geest heeft, die voor hooger genot vatbaar en bestemd is, dan de zinnen hem geven kunnen. Dan leeft de mensch in dien hoogen zin, waarin de Heiland het leven opvatte.
En zulk leven is geen voorbijgaand genot, heeft niet alleen bloot tijdelijke waarde. Eéns valt het zinnelijk genot geheel weg! Wat is de mensch dan treurig arm, die daarvan hoofdzaak maakte! Wat wist de bezitter van dien onsterfelijken geest weinig te leven, dat hij hem niet slechts zoo veel edel genot onthield; maar tevens - hem zoo onöntwikkeld overbrengt in het tweede gedeelte van zijn leven.
Hoe rijker wij hier waren in waar zedelijk genot, des te gelukkiger zijn wij dáár. Het is alléén voortzetting. Zoo als we hier gaan slapen, zoo ontwaken wij dáár met denzelfden geest, met hetzelfde hart. Alleen de invloed van ons ligchaam en het uitwendige op die beide, is veranderd.
En noem mij dan een edeler gebruik van ons leven, dan daarin, door ontwikkeling van ons verstand, liefdevolle werkzaamheid, veredeling van ons gemoed, en - wat dat alles omvat - door Godsdienst van het hart, meer vatbaar te worden voor dat geestelijke leven en geluk, dat de Heer der schepping voor ons bereid en bestemd heeft, aan de overzijde van het graf, in het tweede gedeelte van ons leven. Dat is weten te leven, in de hoogste beteekenis.
Mogt het waar zijn, dat wij dit overvloedig kenden!

{==386==} {>>pagina-aanduiding<<}

Hier eindigde mijn vriend.
En nu, Mijne Hoorders! heb ik nog één woord ten slotte. - Na dit gesprek, 't welk ik u gaarne mededeelde, begreep ik, en 'k hoop ook gij, dat ik mijne vrees ter zijde konde stellen, omtrent het overtollige van mijn onderwerp. Er zal toch wel niemand onder ons zijn, die meenen zoude, dat hij weet te leven, in den rijksten zin. Het is ons geluk, dat wij het leeren kunnen. Nu zijn we nog slechts gebrekkige leerlingen; maar we zeggen 't onzen tollens zeker gaarne na:

Bekoorlijk is het denkbeeld mij, 
Dat de aarde onze éérste leerschool zij, 
Waarin we ons vormen voor een tweede; 
Dat al ons stromp'len al ons gaan, 
Niets meer is - dan een eerste schrede, 
Op de eindloos onafzienbre baan. 
 
Hier aangerijpt van trap tot trap, 
In liefde, kracht en wetenschap, 
Komt ieder steeds het doelwit nader, 
Hoe langzaam ook de vordring zij: 
De Meester, kind'ren! is een Vader; 
Den zwaksten staat Hij 't eerste bij. 





De armoede in het paleis.

Eenige weken vóór den dood der Koninginne-Moeder anna van oostenrijk, verklaarden de geneesheeren den kanker, waaraan zij leed, voor hoopeloos, en werden haar geene andere dan verdoovende middelen toegediend om haar den dood zoo veel mogelijk te verzachten. De Heer vallot, eerste lijfarts des Konings, gaf haar zulke hevige slaapdranken, dat zij eens dagen aaneen in een staat van schijndood verkeerde. Uit dien onnatuurlijken slaap ontwaakte zij alleen, om nog luider dan voorheen te kermen, en haren bedienden nog eenigen tijd handen vol werks te geven. De kamerjuffers wisten geen raad meer; ook zij, die bij den dood der oude Koningin het meest te verliezen hadden, lieten zich, reeds nu en dan,

{==387==} {>>pagina-aanduiding<<}
een woord ontvallen, waaraan men 't bespeuren kan als een stervende 't voor sommigen wat lang maakt. De eerste kamerjuffer, Mevrouw de beauvais, was de eenigste wier geduld niet wankelde. Onophoudelijk peinzende hoe zij de smarten der koninklijke lijderes zou kunnen lenigen, kwam zij op de gedachte, dat de muzijk welligt eenige afleiding en verzachting zou aanbrengen. Dat denkbeeld werd door de kranke gretig omhelsd. Haar biechtvader had 't wel anders gewenscht; doch haar besluit stond vast en de violisten des Konings werden ontboden.
Hun korps stond toen onder het bestuur van den beroemden lulli. Maar hoewel allen hun best deden niet alleen om zoo goed mogelijk, maar ook zoo zacht mogelijk te spelen; het eerste stuk was nog niet half ten einde, toen de Koninginne-Moeder hun reeds gebood stil te zijn; wijl haar 't hooren en zien verging. Gansch niet tevreden gingen de muzijkanten weder heen. Mevrouw de beauvais echter gaf haar denkbeeld nog niet op. Dat twaalf instrumenten bij eene zieke te veel waren, was nog geen bewijs dat een enkele muzijkant, die maar een twaalfde gedeelte van 't geraas kon maken, niet beter zou kunnen slagen. Zij dacht aan iemand, met wien haar zoon, de Baron de beauvais, bevriend was: een jong edelman, de Ridder de fromentel, die zeer aangenaam zong en zich uitmuntend op de guitare accompagneerde. De kranke keurde het voorstel goed, en de Ridder werd ten hove verzocht.
Jean de berthoulat, Ridder de fromentel, was een wèlopgevoed, zeer beminnelijk jong mensch, die echter het ongeluk had in ongenade te zijn bij de Fortuin. Men hield hem wel eens voor een Spanjaard, zoo bruin was de tint van zijn gelaat; zijne trekken hadden geen aanspraak op den roem van schoonheid, doch zijn bouw was fraai, en hij bezat de talenten, manieren en levenstoon, die in de zamenleving zoo gewild zijn. De heerschende trek in zijn karakter was hooghartige eerlijkheid, die hem niet alleen alle slinksche wegen om voort

{==388==} {>>pagina-aanduiding<<}
te komen deed verachten; maar ook weerhield zijne omstandigheden aan anderen open te leggen.
Niet zeldzaam waren in die dagen zulke edellieden zonder fortuin, wien de luister voor hunnen naam en de achting voor zich-zelven twee struikelblokken te meer waren op den weg door het leven. Het eenige, waarop zij kans boven geringeren hadden, was: van honger te sterven, met een glorierijken naam. Daar zij niet tot den handelstand of eenig ander burgerlijk beroep wilden afdalen, was er geene plaats voor hunne behoefte en eerzucht, dan bij het leger, of aan het hof in de gunst des Konings. Maar lodewijk XIV, pas vijf-en-twintig jaren oud, had nog te veel met zijne vermaken te doen, om zich reeds, gelijk later, te kunnen bemoeijen met het lot van edellieden, in benarde omstandigheden. Fromentel, die geen bloedverwanten had, en volstrekt geen vermogen bezat, had ook geen andere vrienden dan Mevrouw de beauvais en haren zoon, bij welke hij woonde, en die hem geheel onderhielden; doch daarbij de meest mogelijke kieschheid in acht moesten nemen, om zijne overgevoeligheid niet te kwetsen.
Toen hij vernam dat de Koninginne-Moeder hem wenschte te hooren, beving hem geen schroom, want hij gevoelde zijne waarde. - Menschen die verlegen staan, ziet men in de zamenleving niet gaarne: hetzij dat men zich geen moeite wil geven om hunne verdienste te ontdekken die zich verbergt; hetzij men hunne bevreesdheid houdt voor een teeken van domheid of slechtheid, die zich niet op zijn gemak gevoelt. Fromentel had dit gebrek niet; doch andere fouten in zijn karakter verhinderden hem evenzeer fortuin te maken.
De jongeling stemde zijne guitare en steeg in het rijtuig, dat gekomen was om hem af te halen. De eerste kamerjuffer nam hem bij de hand en bragt hem voor het hed der kranke. Anna van oostenrijk zat overeind in hare kussens, kermde luid, en haar gelaat, door de pijnen verwrongen, was akelig om aan te zien. Fromentel zette zich aan het einde der kamer, sloeg een paar

{==389==} {>>pagina-aanduiding<<}
akkoorden aan en zong toen een dier Spaansche Romances zoo verschillend van alle andere muzijk. Behalve dat hij aan welluidendheid en zuiverheid van stem eene bevallige en gevoelige voordragt paarde, hadden deze toonen eene bijzondere waarde voor de oude Koningin, die er de melodijen in herkende van haar geboorteland. Zij herinnerde zich hare kindschheid: de gelukkige jaren toen God haar gezondheid had geschonken, en zij weende. Toen fromentel eene aria van den dag wilde voordragen, verzocht hem de Koningin, zich bij de bolero's en de seguidilla's te bepalen. Zoo verliep er een groot uur, gedurende 't welk zij eene verligting ondervond, die nog lang voortduurde nadat de zanger zich reeds verwijderd had.
Het was veel waard tot de vrienden van Mevrouw de beauvais te behooren. Zoodra fromentel vertrokken was, sprak zij allergunstigst over hem tegen de Koninginne-Moeder, en vroeg haar of zij den jongeling niet wenschte te beloonen. Anna van oostenrijk zeide, dat zij hem zeshonderd livres zou doen uitbetalen, en gebood de order daartoe in gereedheid te brengen, om die morgen te kunnen teekenen; zij sprak ook van een legaat dat zij hem wilde vermaken. Maar als het geld het er eenmaal op gezet heeft niet in den zak van een eerlijk man te komen, vindt het honderderlei uitwegen om er buiten te blijven. Des anderen daags was de Koninginne-Moeder zóó ziek, dat men niemand bij haar kon toelaten; veel minder nog haar stukken kon aanbieden. Den volgenden dag leed zij nog heviger, en zoo lieten de pijnen haar geene verademing meer. In hare uiterste ure herinnerde zij zich den jongen zanger, nam een ring van haren vinger en gaf dien voor hem aan Mevrouw de beauvais. Die ring, met eene kostbare parel, was een geschenk van waarde; maar in het testament werd de naam van fromentel niet gevonden.
Het leven diens edelmans is vol van dergelijke teleurstellingen, waaruit men bijna zoude opmaken, dat een onverbiddelijk lot er soms lust in vindt om regtschapen-
{==390==} {>>pagina-aanduiding<<}
heid en eerlijkheid te bespotten, terwijl het zoo vaardig is tot het believen van vrekheid en kuiperij.
Als men pas twintig jaar is, voelt men zich nimmer zeer ongelukkig: de Fortuin ook heeft, zelfs in hare wreedaardigste luimen, nog altoos een lachje voor de jeugd; zij gedroeg zich jegens fromentel, gelijk de coquettes zich gedragen, die alle kunstgrepen aanwenden om het hart van eenen man te boeijen, en als het tot eene ernstige verklaring komt, ijskoud antwoorden: Ik denk niet aan trouwen! - De Koning, wiens liefde voor de schoone de la vallière destijds den hoogsten graad bereikte, hoorde over de talenten van onzen edelman spreken. Bontemps, 's Konings kamerdienaar, kwam hem onverhoeds afhalen, en bragt hem naar een dier gesloten bijeenkomsten, tot welke slechts de vertrouwelingen des Konings werden toegelaten. Die bevoorregten waren de guise, de lauzun en de vardes, de dichter benserade en de kleine dangeau. Men heeft zoo veel over die bijeenkomsten geschreven, dat wij gelooven er hier van te mogen zwijgen. Fromentel behaagde er evenzeer door zijn karakter als door zijne talenten. Mlle. de la vallière, die het goedigste hart bezat, waardeerde zijne voortreffelijke hoedanigheden, en begon hem als een vriend te beschouweu. De vertrouwelingen en de Koning-zelf deden eveneens, en fromentel scheen zulk eene schitterende toekomst te gemoet te gaan, dat er geen hoveling was die hem zijn geluk niet benijdde.
Zelden ging er een dag voorbij zonder dat iemand der vertrouwden van het laisser-aller, in deze bijeenkomsten gehuldigd, partij trok, om de eene of andere gunst te verkrijgen. Vardes en lauzun loerden op waardigheden, benserade vlamde op geld, en dangeau op al wat hij magtig kon worden: titels, geld, alles. De Koning, edelmoedig van nature, lachte om hunne kunstgrepen, doch, terwijl hij den draak met hen stak, gaf hij veel; en zoo vergat hij aan anderen te denken, die onnoozel genoeg waren om bescheiden te zijn. Sedert zes maanden kon fromentel méér dan iemand zeggen, dat

{==391==} {>>pagina-aanduiding<<}
hij des Konings vriend was, en toch was hij nog zonder post en zonder jaarwedde. De zaken hadden immer zoo kunnen blijven, als niet het Hof naar Fontainebleau ware overgebragt. De étiquette gedoogde niet dat in de hofkoetsen iemand reed die geene bediening bekleedde, en nu kwam men eensklaps tot de ontdekking, dat fromentel niet kon worden medegenomen. Mlle. de la vallière verzocht den Koning dadelijk om eene aanstelling voor hem, en het geld om die betalen. Welke de betrekking geweest zij, die de fromentel op deze wijze verkreeg, is niet goed bekend; doch zeker was het geene aanzienlijke; wijl er slechts twintigduizend livres voor zijn betaald geworden. Traktement was er ook niet aan verbonden, en onze edelman was en bleef er dus arm mede. Hij won er enkel vrije tafel en inwoning door op het kasteel.
Mevrouw de beauvais was de eenige aan wien de fromentel zijnen nood durfde klagen; zij vernam aldus hoe veel moeite hij had om van het eene jaar tot het andere te komen, en de kosten van toilet en honderd kleinigheden, waartoe het hofleven verpligt, te bestrijden. Menigmaal kapittelde de goede dame hem over zijne bescheidenheid, en laakte zijnen trots; doch te vergeefs. De fromentel bezat des Konings vriendschap en genoot de bescherming van de vrouw, die alles vermogt; maar in spijt van dat alles vroeg hij slechts nu en dan voor anderen, voor zich-zelven nooit. - Mevrouw de beauvais, ofschoon zij niet dikwijls den Koning naderde, had een grooten invloed bij hem, dien men toeschreef aan de herinneringen uit den tijd toen zij hem als kind op haren schoot had gekoesterd: zoo veel is zeker, dat zij den Koning steeds gemeenzaam: ‘mon cher enfant’ noemde.
Op zekeren morgen begaf zij zich naar het paleis, en bragt den Koning onder het oog, dat het niet billijk ware een edelman, die zoo veel kieschheid en afkeer van zelfzucht ten toon spreidde, in den nood te laten. Zij ververzekerde, dat de fromentel nooit iets bekomen zou, en, als men zich niet van zelf over hem ontfermde, vroeg of laat, te midden van het vermaak en der weelde, omkomen zou van ellende. Lodewijk XIV stond verbaasd,

{==392==} {>>pagina-aanduiding<<}
toen hij de omstandigheden vernam, in welke een edelman verkeerde dien hij genegen was, en beloofde zijn verzuim te herstellen. De ervaren Dame, die in zulke zaken den kortsten weg voor den besten hield, nam de vrijheid zich aan te bieden, om een geschenk des Konings zelve aan den Ridder over te brengen. Toen deed de Koning zich dadelijk eene beurs brengen met duizend gouden kroonen. Bedenkende dat de fiere jongeling het geld zou kunnen weigeren, verzocht zij den Koning er eigenhandig een paar woorden schrifts bij te voegen, en ook daaraan werd terstond voldaan.
Den volgenden morgen, bij het uitgaan der Mis, werd de Koning de fromentel gewaar, riep hem bij zijnen naam en trad met hem ter zijde.
- Ik heb vernomen, dat gij geen fortuin hebt. - zeide hij. - Als gij hoort dat er eene plaats open is, die u bevalt, help mij dan denken, dat ik die voor u koop. Het is verkeerd geweest, mij onkundig te laten van uwe omstandigheden. Mijne vrienden moeten niet ongelukkig zijn, en gij behoort onder hen die ik het meest genegen ben.
De fromentel was diep getroffen; zich op de eene knie werpende, en de hand kussende, welke de Koning hem aanbood, riep hij uit:
- Sire! Uwe woorden zijn in mijn hart gegrifd en zullen mij tot in den dood met eene tevredenheid vervullen, die verheven is boven alle ongunst der fortuin!
Omstreeks een jaar later vroeg de fromentel om den post van Gouverneur over eene kleine provincie: die post was juist aan een ander beloofd. Er kwam eene plaats open bij de Koninklijke garde-robe: maar de Graaf de guitry, de Grootmeester, had er om verzocht voor zijnen neef. Het Gouvernement van Melun bleef langer dan eene maand vacant; de fromentel werd op eene lijst van kandidaten gebragt, en het lijdt geen twijfel of de Koning zou hem benoemd hebben, als niet de Heer colbert, die de lijst een oogenblik in handen kreeg, zijn naam had doorgehaald. Onze edelman voelde er spijt noch wrevel over; maar wilde zich aan geene weigering

{==393==} {>>pagina-aanduiding<<}
meer bloot stellen, en hield zich stil. De bijeenkomsten bij de Hertogin de la vallière namen vervolgens een einde: Mevrouw de montespan trad in hare plaats; de oude vertrouwelingen werden verwijderd, en de fromentel werd vergeten. Daar hij geen toegang tot den Koning had, zag hij dien slechts in het voorbijgaan, en kon hem niet spreken, dan omringd van getuigen. Een zonderling voorval echter bragt eensklaps verandering in zijne omstandigheden.
Op eenen avond dat Mevrouw de beauvais eenige vriendinnen bij zich had, kwam de fromentel het gezelschap met zijnen zang vermaken. Toen hij vertrokken was, verhaalde de gastvrouw hoe zijne bescheidenheid hem steeds in den weg had gestaan, en hoe de Koning hem geheel en al vergat. Eene der dames, Mevrouw de quélin, luisterde met de meeste aandacht; betreurde het zeer, dat een edelman in zulke bekrompen omstandigheden verkeerde; en liet zich ontvallen, dat zij er gaarne een einde aan zou maken; wanneer de Ridder kwame te dingen naar hare hand. Mevrouw de beauvais hield haar aan haar woord; en half in ernst, half in scherts zond men den Ridder een lakkei na, met verzoek om terug te keeren. Toen de fromentel binnentrad, geleidde Mevrouw de beauvais hem regelregt naar Mevrouw de quélin.
- Mijn vriend! - sprak zij - ik stel u voor aan eene beminnelijke Dame, die u genegen is. Zij is weduwe en rijk. Ik ken en bemin haar van hare kindschheid af, die de deugd en de zachtzinnigheid-zelve is. Uw ongeluk heeft hare belangstelling opgewekt, en zij zal u hare hand niet weigeren. Stemt uw hart er in toe, dat wij die voor u verzoeken?
De fromentel zag de dame aan. Zij was ouder dan hij en niet zeer schoon, doch haar gelaat droeg de uitdrukking van eene ongemeene goedhartigheid. Haar blik rustte op hem met eene belangstelling die aan teederheid grensde, en hij gevoelde zich derwijze ontroerd, dat hij naauwelijks kon spreken.
- Mevrouw! - zeide hij, na eene poos - men keurt

{==394==} {>>pagina-aanduiding<<}
het in mij af, dat ik de fortuin heb verwaarloosd; doch de reden er van was altijd, dat hare gunst daden eischte, die ik mij schaamde. Voor het eerst biedt zij mij een onwaardeerbaar geluk aan, dat ik kan aannemen uit de volheid des harten. Ik verzoek om uw hart en om uwe hand.
Den volgenden morgen spoedde zich de fromentel naar het paleis en verkreeg gehoor. In de levendigste bewoordingen deed hij den Koning verslag van het gebeurde met Mevrouw de quélin, en verzocht vergunning om met haar in den echt te treden.
- Ik zal de uitvoering van schoone daden nimmer bemoeijelijken, - antwoordde de Koning, - integendeel; daar de Heer de quélin den titel van Graaf droeg, schenk ik dien ook aan u.
Eenige dagen later trad de nieuwe Graaf met Mevrouw de Gravinne de quélin in den echt. Hij nam den naam aan van Graaf de lavauguyon, naar een landgoed van zijne gade, en leefde gelukkig en stil; zonder aan het Hof gezocht te zijn. - Zoo dikwerf echter als de Koning hem zag, ontving hij steeds doorslaande blijken van des Vorsten genegenheid.

Al spoedig brak de oorlog van 1668 uit; doch lavauguyon, hoewel jong, sterk en verknocht aan den Koning, werd te huis gelaten. Maar naauwelijks was de veldtogt begonnen, of hij spoedde zich naar het leger van den Prins de condé, en trad in dienst als vrijwilliger. Bij het beleg van Besancon maakte hij met groote onverschrokkenheid eene teekening van de fortificatiën. Toen de stad ingenomen werd, was de lavauguyon een der eersten in het vuur. De Koning kwam eenige dagen daarna; en de condé, die menschen van verdiensten wist op te merken, bragt den dapperen vrijwilliger voor zijne Majesteit, en sprak:
- Sire! deze edelman verdient dat hem een werkkring worde aangewezen. Wij konden hem niet veel laten doen, doch in al wat hij deed toonde hij doorzigt en moed.

{==395==} {>>pagina-aanduiding<<}

- Ah! dat is onze vriend de lavauguyon; - antwoordde de Koning - dat ik goeds van hem hoor verwondert mij niet.
- Maar - hervatte de Prins - hoe komt het, daar uwe Majesteit zijne verdiensten schijnt te kennen, dat hij voor het minst niet eene kompagnie heeft gekregen?
- Heeft hij geen kompagnie? - vroeg de Koning.
- Hij is niet anders dan vrijwilliger, Sire! en dient u op eigen kosten.
- Inderdaad? - Nu, wij zullen er orde op stellen. Koop u eene kompagnie, mijn waarde lavauguyon; ik wil niet hebben dat gij vrijwilliger blijft.
De officieren, die zich onderscheiden hadden, genoten dien dag de eer bij den Koning aan tafel te worden genoodigd. De Heer de bellefonds maakte er de lijst van op, doch vergat de lavauguyon. Toen de maaltijd was afgeloopen, riep de Prins de condé uit:
- Parbleu! Sire! de edelman van van morgen is niet hier. Heeft hem iemand bij u benadeeld?
- Volstrekt niet; het zal een abuis zijn. - antwoordde de Koning.
- Maar hij kan er wanhopig over zijn, Sire! en ik smeek u dit verzuim door eenige bijzondere onderscheiding te herstellen.
- Volgaarne, waarde neef! Ik hou veel van lavauguyon, en beloon hem gaarne.
In den vroegen morgen van den volgenden dag vertrok de Koning naar Gray. De Prins beet zich op de lippen, wijl hij een afschuw had van onregtvaardigheid. Toen hij de lavauguyon dien dag in het gelid zag, riep hij hem bij zijnen naam tot zich, en zeide met vonkelende oogen:
- Men heeft u gisteren verongelijkt, Heer Graaf! Ik heb er den Koning over gesproken, en zal hem geen rust laten, eer hij u geschonken hebbe wat gij verdient.
- Ik acht mij gelukkig te zijn vergeten geworden; - antwoordde de lavauguyon; - want daaraan heb ik dit kompliment te danken van den grootsten veldheer zijner eeuw.

{==396==} {>>pagina-aanduiding<<}

- Ja, parbleu! - hernam de Prins - ik maak u een kompliment dat gij verdiend hebt. Ah! men vergeet u! Welnu, ik-zelf zal u beloonen, als gij het mij toestaat.
Dit zeggende sprong de Prins van zijn paard, en vervolgde:
- Ik verzoek u, dit paard van mij te willen aannemen om mij genoegen te doen. Ik zal de rest der wapenschouwing afdoen te voet, en, ventre bleu! wie er zich over durft verwonderen, dien zal ik 't waarom aan het verstand brengen.
En waarlijk, de groote condé ging te voet langs het front zijner troepen, gedurig herhalende, met die brusquerie in zijnen toon, die hem bij de soldaten zoo bemind maakte:
- Ik heb mijn paard aan lavauguyon gegeven, die zoo dapper gestreden heeft voor Besançon. Hoort gij wel, kameraden? Hij heet lavauguyon; onthoudt zijn naam goed, en onthoudt ook, dat ieder regt bij mij krijgt.
Eens dacht de Koning-zelf aan lavauguyon: er moest een vertrouwd en bezadigd man naar Aken, om het vredeverdrag met Spanje tot stand te brengen. Eerst wilde hij lauzun of villeroi daartoe bezigen; maar de Minister oordeelde dat niet goed, en na lang gezocht te hebben, begreep de Koning dat lavauguyon de man was dien hij hebben moest. Onze edelman vertrok naar Duitschland en slaagde volkomen, door zijne nederigheid en weinige zucht om zich op den voorgrond te plaatsen. Eens, dat er over hem gesproken werd, vroeg de Prins de condé aan den Koning, of hij hem lavauguyon wilde afstaan, om er zijn regterhand van te maken; maar lodewijk XIV, ijverzuchtig op den Prins, antwoordde, dat hij dien edelman niet wilde missen, en vooral niet nu hij hoorde, dat zijn neef de condé hem zoo hoog achtte. De lavauguyon werd toen als Ambassadeur naar Denemarken gezonden, en had die hooge waardigheid te danken aan 's Konings naijver op den Prins.
De tijd, in welken de lavauguyon zoo gelukkig was, levert niets merkwaardigs op. Daar het toenmaals iets

{==397==} {>>pagina-aanduiding<<}
zeldzaams was als een edelman vreemde talen kende en de lavauguyon zeer goed Spaansch sprak, werd hij als Ambassadeur uit Denemarken naar Spanje verplaatst en bleef te Madrid, tot de Spanjaarden met den Keizer en de Hollanders de groote ligue sloten tegen Frankrijk.
Uit Spanje teruggekomen, werd hij benoemd tot Raad van State, en de Koning schonk hem tevens het regt van toegang bij alle gewone en buitengewone gelegenheden: in die dagen eene hoogst bijzondere gunst.
Eens toen de Koning bezig was eene lijst te maken van ridders, die hij benoemen wilde, naderde hij lavauguyon, en vroeg hem hoe oud hij was.
- Helaas, Sire! - antwoordde hij - ik ben pas vier-en-dertig jaar, en men moet er vijf-en-dertig oud zijn om ridder te kunnen worden.
De Koning ging voort; doch hernam na eenige oogenblikken:
- Mijn waarde lavauguyon! gij zijt àl te eerlijk: gij hadt u immers wel een jaar ouder kunnen maken. Doch ik zal u evenwel op de lijst plaatsen; ik wil, dat er ditmaal voor u eene uitzondering worde gemaakt.
Lid van den Raad van State en met het ordelint versierd, scheen lavauguyon het toppunt bereikt te hebben van aanzien en fortuin; doch juist van dat tijdstip af dagteekenen de wederwaardigheden, die hem ten grave hebben gesleept.
Mevrouw de lavauguyon had een voorzoon, die meerderjarig werd, en zijn vaderlijk erfdeel opëischte. Het vermogen van lavauguyon werd daardoor met drie-vierden verminderd; en hij had reeds besloten zijn rijtuig af te schaffen en op zeer bekrompen voet te gaan leven, toen hij dezen brief van zijne echtgenoote ontving:
‘Mijn waarde vriend! Ik ben reeds veertig jaar, en het is mij geene opöffering aan feesten en vermaken vaarwel te zeggen. Mijne afwezigheid te Versailles zal door niemand dan u worden opgemerkt. Wij kunnen daar te zamen niet wonen, zonder ons in schulden te wikkelen. Eene koets

{==398==} {>>pagina-aanduiding<<}
hebt gij noodig om den Koning te vergezellen. Vergun mij dus dat ik mij afzonder op ons landgoed Lavauguyon, en ons kleine inkomen aan u alleen overlate. Het beteekent maar weinig; doch met overleg kunt gij er toch de eer van uwen naam aan het Hof mede ophouden. Ik ken u genoeg om te weten, dat gij niets aan den Koning zult vragen. Ik wil die bescheidenheid niet misprijzen; indien zij een gebrek is, wordt zij dubbel opgewogen door uwe deugden. Ik neem geen afscheid van u, wijl gij mij zoudt willen terughouden. Mijn besluit is onherroepelijk. Kom jaarlijks ééne week bij mij buiten. Als ik weet, dat gij den overigen tijd gelukkig zijt, zal ook ik gelukkig weten te zijn op mijne wijze.’
In spijt van al de pogingen van lavaugyon bleef zijne edele gade in haar besluit volharden, en zij had gelijk; want aan hun inkomen had hij voor zich alleen niet meer dan voor het hoogst noodige. Het punt van geld daargelaten, genoot hij al de voorregten van een der grootsten van den lande; en het waren geene alledaagsche verdiensten, die hem de vriendschap des Konings verzekerden. Hij had bevallige manieren, sprak nooit te luid en was nimmer verkouden - lodewijk XIV was een geslagen vijand van verkoudheden, van luide stemmen, en van al wat naar ruwheid zweemde. Met zulke natuurgaven had onze edelman het ver kunnen brengen, als hij niet zoo afkeerig ware geweest van kuiperij. Hij was altijd de eerste bij het lever en de laatste bij het coucher des Konings; en toch scheen Zijne Majesteit hem nimmer moede te worden. Men zeide met reden van hem, dat hij meer de vriendschap des Konings bezat dan iemand anders.
Daar hij nooit over zijne omstandigheden sprak, en men ten Hove geen tijd heeft om zich met eens anders zaken in te laten, vermoedde niemand hoe veel hij leed; en toch hij leed grievend en veel, dewijl hij gedwongen was tot eene karigheid, ver beneden zijn stand en de

{==399==} {>>pagina-aanduiding<<}
edelmoedigheid van zijn karakter. Zijn gansche personeel bestond uit drie bedienden, waaronder een koetsier; zijne paarden waren oud en kregen weinig voeder; zijn rijtuig was ouderwetsch en vervallen. Zijne kleeding alleen droeg eenig kenmerk van weelde. Hij zou zich liever gedood hebben, dan de armoede in zijne kleeding te laten doorstralen.
Een zijner bitterste grieven was het spel, dat de mode destijds tot een gedwongen tijdverdrijf had gemaakt. De kaarten zijn nooit met hen, die hare gunsten noodig hebben; dikwerf moest lavauguyon zich maanden lang ontberingen getroosten, om de verliezen van een' enkelen avond te herstellen. De Koning zag gaarne dat er ‘grof’ gespeeld werd, en had er niets tegen, zelf de schulden te betalen, welke op die wijze gemaakt werden; maar lavauguyon sprak niet. Gelukkig voor hem, dat hij te verstandig was om altijd over zijne ellende te mijmeren; hij dacht er niet anders aan, dan als het water over de lippen dreigde te komen, en de genoegens die Versailles opleverde, gaven hem afleiding. Gedurende eenige jaren was zijn leven tamelijk kalm; maar het wreede lot ontroofde hem ook den laatsten steun: zijne echtgenoote stierf. De jonge Graaf de quelin trad in het bezit van de nalatenschap zijner moeder, en lavauguyon geraakte in volslagene armoede; dat wil zeggen: de zesduizend livres inkomen, die zijne posten hem opbragten, waren niet eens toereikend om in de uitgaven voor zijne hofkleederen te voorzien.
Elk, die hem zijn rouwbeklag kwam brengen voegde er bij:
- In uwe plaats zou ik den Koning bekend maken met de ramp, in welke dit sterfgeval u gestort heeft. Bij de vriendschap, die zijne Majesteit u toedraagt, kunt gij zoo rijk worden als gij-zelf maar wilt.
De Koning-zelf vroeg hem eindelijk: ‘of hij in het bezit bleef van het vermogen zijner gade?’ - Nu mogt hij zijnen nood niet verzwijgen, en hij antwoordde dan ook openhartig, dat dit sterfgeval hem alles ontnam, en

{==400==} {>>pagina-aanduiding<<}
dat de minste van 's Konings dienaren er nu beter aan toe was dan hij.
- Daar zullen wij in voorzien. - sprak de Koning.
- Doe dat Sire! - hernam lavauguyon - want het zou treurig zijn als een man, met uwe gunsten vereerd, wegens schulden gegrepen werd, en als uwe Majesteit niet helpt, zal het niet lang duren of het is zoo ver.
- Wees volkomen gerust - sprak de Koning nogmaals - wij zullen er in voorzien.
Na deze overwinning op zijne fierheid, verliet onze edelman zich volkomen op de belofte van lodewijk XIV. Maar men vindt bij vorsten wel eens de bijzondere meening, dat men aan het noodige om te leven geen gebrek kan hebben. Als de lavauguyon honderdduizend kroonen had noodig gehad om een feest te geven, hij zou die reeds den volgenden dag hebben ontvangen; maar hij vroeg slechts om te leven, en dat was te nietig om er verder aan te denken.
In afwachting van de verwezenlijking van 's Konings belofte gebruikte de lavauguyon de koets van den Baron de beauvais, en liet zich door zijne leveranciers van het noodige voorzien op rekening. Half uit nood, half om zich in de noodzakelijkheid te brengen om nogmaals te vragen, nam hij dertigduizend livres ter leen; niet twijfelende of hij zou wel binnen een jaar in staat zijn, die som terug te betalen. Ieder zou hem gereedelijk nog meer hebben geleend; zoo veel vertrouwen stelde men in de vriendschap des Konings. En toch had de lavauguyon in die schuldbekentenis zijn eigen doodvonnis geteekend.
Na zes maanden begonnen de schuldeischers de lavauguyon lastig te vallen, en daar de behoeften elken dag hun ouden gang gingen, trok de Graaf op zekeren morgen zijne stoute schoenen aan, en koos om den Koning aan te spreken, het oogenblik waarop hij zijn toilet maakte.
- Zal uwe Majesteit het mij vergeven - sprak hij - als ik een oogenblik over mijne belangen spreek?

{==401==} {>>pagina-aanduiding<<}

- Spreek vrij, mijn waarde lavauguyon! ik ben geheel gehoor.
- Gij hadt mij beloofd, Sire! dat gij mij helpen zoudt.
- Dat is ook mijn voornemen. Twijfelt gij dan aan mijn woord?
- Integendeel, Sire! en ten bewijze hoe ik er mij op verlaten heb, moet ik u zeggen, dat ik er geld op heb geleend.
- Daar hebt gij wèl aan gedaan.
- Maar dat geld moet ik eerstdaags terug geven.
- Is het veel?
- Dertig duizend livres.
- Dat is een bagatel.
- Het is veel voor mij, Sire!
- Wij kennen uwe omstandigheden en zullen u in staat stellen om aan uwe verbindtenissen te voldoen.
- Dit smeek ik u dringend, Sire! want mijn toestand vernedert mij, en zou mij het verstand kosten, of eene pistool in de hand geven.
Eenige Heeren, die binnen kwamen, maakten een einde aan het gesprek. De Koning zou voorzeker zijn woord gehouden hebben, als niet dien zelfden dag het beruchte geval had plaats gegrepen van de reis naar Marly, op welke de Hertogin de bourgogne ontijdig beviel. De Koning geraakte daardoor in een zeer slechte luim en de nood van de lavauguyon in het vergeetboek. Niettemin bleef deze zich met naauwgezetheid van zijne pligten kwijten; nog drie maanden lang, was hij aan 's Konings bed, des morgens als zijne Majesteit opstond en des avonds als hij zich ter ruste begaf, zonder een woord meer over zijne omstandigheden te spreken, en met geduld wachtende, dat deze er aan zou denken. Maar de Koning dacht er volstrekt niet aan.
De lavauguyon was zachtaardig en welwillend; zijn verdriet moest dus wel nijpend zijn, daar men in zijne gesprekken eenige bitterheid opmerkte. De Heer de bontemps hoorde op zekeren dag hem zeer zonderling spreken over de vriendschap der vorsten.

{==402==} {>>pagina-aanduiding<<}

- Maar - vroeg deze - maakt gij niet ééne, voor onzen Koning gunstige uitzondering, gij, die méér dan iemand zijne vriendschap bezit?
- Ik erken - sprak de lavauguyon - dat de Koning mij op eene bijzondere wijze genegen is. Hoe ik daarover denk zult gij vernemen na mijnen dood.
Zoo lang zijne schuldëischers hem niet te hard vielen, schikte hij zich in zijn lot; maar, de vrees voor de schande, die de wereld aan geldgebrek hecht, deed zijn bloed verstijven, toen de krediteuren zich bewogen. Men zag hem menigmaal de wanhopigste gebaren maken, als hij alleen dacht te zijn. Zijn kamerdienaar hoorde hem des nachts hardöp droomen, op een toon, die de hoogste mate van smart verraadde. De ongelukkige zag het oogenblik naderen, dat een vlek op zijnen naam zou werpen, en zijn hart was te gevoelig om zulk eene grieve te kunnen verduren. In plaats van elkander te helpen, zijn de menschen boos genoeg om met den tegenspoed ééne lijn te trekken tegen dengenen, die door het lot wordt vervolgd. Wanneer zal de tijd aanbreken, waarin de wereld van iemand, die in het ongeluk is gestort, nog met evenveel kieschheid zal spreken als in zijne betere dagen? Nimmer voorzeker; en ook wij maken ons in zekere mate aan die boosheid schuldig, door de geschiedenis van dezen merkwaardigen man te beschrijven met een luchtiger pen, dan wij mogelijk voeren zouden, als hij de rijkste edelman geweest ware aan dat oude Hof van lodewijk XIV.
In weerwil van zijne pogingen om zijne omstandigheden te verbergen, meende hij eens te bespeuren, dat men zijn toestand geraden had. Hij kwam dikwijls ten huize van Mevrouw de pellot. Op een avond tartte hem de vrouw des huizes om met haar te spelen, en noemde hem ‘bangert’, toen hij beleefdelijk weigerde eene vrij aanzienlijke som tegen haar te wagen. De ongelukkige verbeeldde zich, dat zij hem door deze bittere scherts wilde doen verstaan, dat men wist hoe treurig het met zijne financiën gesteld was. Hij bleef tot al de gasten vertrokken waren. Naauwelijks had de laatste zich ver-
{==403==} {>>pagina-aanduiding<<}
wijderd, of hij trad op de dame toe met alle teekenen van aan waanzin grenzenden toorn.
- Weet gij wel, Mevrouw! - sprak hij - waaraan gij u blootstelt, door mijne armoede te bespotten? Gij hebt mijn geheim ontdekt! Waart gij een man, dan begroef ik het in uw hart, door u te dooden op deze plaats. Ik ben geruïneerd, dat is waar; doch als men lacht over mijne armoede, doe men het achter mijnen rug en niet in mijn bijzijn. Gij zult op uw gemak kunnen lagchen als ik zal zijn bezweken; tot zóó lang vermaan ik u mijne armoede te ontzien, of het kost u het leven.
- Ik zweer u, dat ik onbekend was met uwe omstandigheden. - zeide Mevrouw de pellot, niet weinig verschrikt. - Ik schertste, zonder eenige bedoeling. Ik betuig u, dat hetgeen ik nu verneem, mij evenzeer bedroeft als verwondert. Kan ik u van dienst zijn, beschik dan over mijne beurs en over mijn krediet.
- Ik dank u! - antwoordde de lavauguyon, met vlammende blikken. - Ik vraag geene diensten met bedreigingen. Ik neem van niemand iets aan, dan van den Koning.
- Maar ik ben uwe vriendin.....
- Als dàt zoo is, bewijs het dan door uwe bescheidenheid: dit is alles wat ik van u verlang! - Maar wee, als gij tegen iemand over dit gebeurde spreekt; want het kost u het leven.
Dit was het eerste geval, waarin zijne handeling blijken droeg van eenige verstandsverbijstering.
Niet lang daarna zag men hem geheel veranderd. Zijn gelaat werd opgeruimder; zijn gang losser; hij neuriede de chansons die in de mode waren, als iemand, die volstrekt geene zorg heeft; en sprak over zijne fortuin, over den aankoop van rijtuigen en paarden en eigendommen. Ieder dacht, dat de Koning hem geholpen had, en niemand verwonderde zich over zijne opgeruimdheid, behalve de beauvais, die met zekerheid wist, dat zijne zaken treuriger stonden dan ooit.
Op zekeren dag ontmoette de lavauguyon, in een smal-
{==404==} {>>pagina-aanduiding<<}
len gang van het kasteel, den Heer de courtenai, een zeer minzaam en wellevend man.
- Waarom gaat gij niet uit den weg, en maakt dat ik voorbij kan? - vroeg de Graaf barsch.
- De gang is smal - antwoordde de courtenai - maar ik zal tegen den muur gaan staan.
- Gij moet terug; ik wil den gang ruim hebben! - antwoordde de lavauguyon. - Ga terug, of gij moet met mij trekken!
- Heer Graaf! - hervatte de courtenai - gij zijt verstoord zonder reden.
- Dat is om het even! Trek uwen degen, zeg ik; want ik wil den gang alleen hebben.
- Ik vecht niet met iemand die niet wel bij het hoofd is!
Nu sprong de Graaf met ontblooten degen op de courtenai aan, die het op een loopen zette, en in eene kamer vlood, van welke hij de deur op het slot draaide. De Koning, die in zijn kabinet alleen was, wilde naar de oorzaak van het rumoer vernemen, en toen hij de deur opende, stormde lavauguyon met veel misbaar zijn kabinet binnen, en wierp zich aan zijne voeten.
- Wat deert u, Mijnheer? - vroeg de Koning eenigzins ontsteld.
- Ik smeek u, Sire! mij te doen arresteren! Ik heb den degen getrokken in uw paleis! De Heer de courtenai heeft mij beleedigd, en ik heb mij zoo ver vergeten, dat ik hem heb willen dooden!
De Koning sprak hem met zachtheid toe, zeggende: dat hij de zaak onderzoeken wilde, en er dadelijk werk van zou maken. - Vervolgens deed hij de beide edellieden naar de bastille brengen, waar zij zes maanden gevangen bleven. De eene wierp de schuld op den ander, en daar er geene getuigen bij waren geweest, was het niet mogelijk de waarheid te ontdekken. Eindelijk werden zij weder in vrijheid gesteld, met vergunning om aan het Hof terug te keeren.
Er is eene soort van krankzinnigheid, die het gevolg wordt van de opeenstapeling van tegenspoeden en rampen,

{==405==} {>>pagina-aanduiding<<}
waarmede het ongunstig lot somwijlen den gevoeligen mensch vervolgt. Er zijn sommige graden van ongeluk, die niet zijn te verduren: dit is voor den een meer dan voor den ander het geval; maar in het algemeen is er geen menschelijke rede sterk genoeg, om immer bestand te blijven als de slagen van het lot zonder opder ophouden treffen. Altijd bedrogen in zijne verwachtingen, altijd te vergeefs uitziende naar hulpe, die niet opdaagde, begon de Graaf de lavauguyon zich eindelijk met hersenschimmige denkbeelden schadeloos te stellen voor de teleurstellingen der werkelijkheid. Door eene zonderlinge verslapping der zielsvermogens verbeeldde hij zich, dat zijne wenschen vervuld waren, dat de Koning hem overladen had met schatten, en er aan het Hof geene fortuin was, die de zijne evenaarde. Nu en dan echter had hij oogenblikken, waarin de waarheid voor zijnen geest tradt, en dan verkeerde zijne vrolijkheid in razernij. Enkelen hadden reeds iets van de verbijstering zijner zinnen vermoed; eene laatste buitensporigheid maakte aan allen twijfel een einde.
In een der lanen van Versailles wandelende, ontmoette de lavauguyon een rijknecht van den Prins de condé, die een paard bij den toom leidde. Hij sprak dien man aan, en vroeg hem of hij dat paard eens bestijgen mogt, er bijvoegende: dat de Prins dit volstrekt niet kwalijk zou nemen. De goede man durfde 't zulk een voornaam Heer niet weigeren, en de lavauguyon sprong dus in den zadel; maar hij gaf het paard de sporen en reed in galop naar Parijs. Daar begaf hij zich naar de bastille, deed den Kommandant roepen en verzocht dien om eene kamer, zeggende: ‘dat hij het ongeluk had gehad den Koning te mishagen.’ - De verbaasde Kommandant zond dadelijk naar den Heer de ponchartrain om te vernemen hoe zich te gedragen; deze wendde zich om inlichtingen naar het Kabinet des Konings, en nu begreep men ook welhaast, wie er ongelijk had gehad in de zaak met den Heer de courtenai.
De Baron de beauvais zocht hem in allerijl te Parijs op, en bragt zijn ongelukkigen vriend naar Versailles

{==406==} {>>pagina-aanduiding<<}
terug. Toen de Graaf weder aan het Hof verscheen, werd hij door elk vermeden. De Koning echter sprak hem even mizaam toe, scheen hem volstrekt niet te mijden, en ontnam hem ook geen zijner privilegiën; doch - hetgeen ongeloofelijk zal schijnen - hij deed ook geen het minste onderzoek naar de oorzaken van lavauguyons toestand, en zijne beurs, voor ieder steeds open, bleef gesloten voor zijnen vriend. - Aldus is het ongeluk - het gelijkt naar een moeras, waarin men al dieper en dieper wegzinkt zoodra men er eenmaal den voet op gezet heeft; terwijl niemand, die op vaster grond staat, de hand uitsteekt om den zinkende te redden eer het te laat is.
Lang kon het zoo niet blijven. De stelling van de lavauguyon te Versailles was niet houdbaar. Op een zondag, omstreeks tien ure des morgens, zond hij zijne bedienden naar de kerk en sloot zich op in zijne kamer. Wat hij er deed gedurende twee uren, die hij alleen bleef, weet niemand; ten ware hij àl dien tijd besteed hebbe aan het schrijven van den brief aan den Koning, dien men op zijne tafel vond. Toen de klok van het kasteel twaalf ure sloeg, hoorde men twee pistoolschoten; snelde naar zijne kamer; liep de deur open; en vond hem dood: twee kogels hadden zijn hart doorboord.
De Baron de beauvais bragt den brief naar den Koning; de inhoud was deze:
‘Sire!



Ik doe u geene verwijtingen; maar alleen de ootmoedige bede om mij mijne laatste daad van waanzin en wanhoop te vergeven. Het zegt niets, dat gij mij een leven hebt doen verliezen, hetwelk ik gewenscht had nuttig te mogen besteden in uwe dienst: anderen staan gereed om u het hunne aan te bieden. Maar laat hen niet aan hun lot over, gelijk gij mij hebt gedaan; want dan zal de sterfte onder uwe edellieden te groot worden. De armoede is eene gevaarlijke raadsvrouw, Sire! zij brengt de menschen, waar zij mij gebragt heeft; daarom

{==407==} {>>pagina-aanduiding<<}
is het goed haar niet toe te laten in uwe paleizen. Jaren aaneen hebt gij haar, in mijnen persoon, aan uwe zijde gehad. Zij heeft aan uwe tafel gegeten; deel gehad aan uw gezelschap, en haar bedrukt oog laten rondweiden over uwe feesten. Zij is zelfs tot aan uwe sponde doorgedrongen, en uwe Koninklijke hand heeft zich menigmaal verwaardigd de hare te drukken. Gedoog dat niet weder en doe het niet weder! Bedenk, Sire! dat ik, zonder dat, waarschijnlijk nog twintig werkzame jaren aan uwe dienst had kunnen wijden. Ik heb mijn lot gedragen, tot op het oogenblik waarin een vlek zou komen op mijnen naam. Toen heb ik mij, voor de eer van uwe Majesteit, gedwongen gezien, een hard en zwaar besluit te nemen. Als ik Gode vertoornd heb door deze wandaad, bid dan voor mij, Sire! bid; opdat ik eenmaal in het betere leven weder bij u zal mogen zijn.



De Graaf de lavauguyon.’
Bij het lezen van dien brief voelde lodewijk XIV zich aangedaan. Een blos overtoog zijn gelaat. Hij wierp den brief in het vuur, en sprak er geen woord over; maar tot omstreeks drie ure des namiddags was hij neêrslagtig. De rijke Markies de dangeau, die het nieuws nog niet wist, maakte zich ongerust over het uitzigt des Konings, en vroeg, wat er de reden van mogt zijn; - waarop de Monarch zich lucht gaf in deze bewoordingen:
- Wat mij scheelt, Mijnheer! zal ik u zeggen: ik ben bedroefd over den dood van den eenigen onder u allen, die mij waarlijk lief had; - ik ben ontevreden op u allen, die mij onophoudelijk gunsten afdwingt die gij niet verdient; zonder dat één uwer mij ooit iets voor de lavauguyon heeft gevraagd; - ik ben vertoornd op mijzelven, dat ik alles weg gaf aan eerzuchtigen, en nooit de milde hand heb gereikt aan den eenigen, die het verdiende.
Na dus gesproken te hebben, ging de Koning nog eens op de jagt. Het weêr was overheerlijk, en de vangst

{==408==} {>>pagina-aanduiding<<}
buitengemeen; zijne Majesteit alleen schoot zes-en-twintig stuks wild; zoodat elk in een zeer goede luim naar het kasteel terugkeerde. De violisten speelden gedurende het souper de bevalligste nieuwe muzijkstukken, en Mevrouw de maintenon beknorde niemand, hetgeen voor een mirakel mogt doorgaan. Men begaf zich vrolijk ter ruste en sliep als eene roos, zonder dat iemand er aan dacht dat de partij niet was bijgewoond door den man, die den naam van de lavaguyon had gedragen.

Spreuken.

Wie een ander tot het goede brengt wint een schat voor zich-zelven.

Het gaat met de vriendschap als met de oude boeken: het jaartal maakt haar kostbaar.

Met de schoonheid gaat het als met de brieven van aanbeveling: zij duren maar kort.

De mensch kan geen beter bezoek afleggen dan in zijn eigen hart; want dáár leert hij iemand kennen, van wien zijn hoogste geluk afhangt.

Het spreekwoord: men moet van den nood eene deugd maken, wordt zoo verkeerd toegepast, dat men de deugd slechts inroept in den nood.

De man moet een kind zijn in 't gevoelen; een jongeling in 't doen; een man in 't besluiten.

Wie vrede sticht is altijd zéker de beste.

De wijsheid spreekt met den mond; de liefde spreekt met het hart.

Niet alleen het zwijgen; maar ook het spreken heeft zijn tijd, en God verlaat, die zich-zelven verlaten.





{==409==} {>>pagina-aanduiding<<}

Mengelwerk.

Iets over de Magyaren.

Als het jaar 1848 niet door staatsverwikkelingen voor geheel Europa zoo onstuimig ware geweest, zou waarschijnlijk de aandacht zich nog meer gevestigd hebben op den strijd tusschen Oostenrijk en de Magyaren.
Men noemt hen gewoonlijk Hongaren; doch zij zijn aan hun' oorspronkelijken naam evenzeer als aan hunne oorspronkelijke taal gehecht, en verkiezen geen anderen. Men schrijft hun eene Turksche of Finlandsche afkomst toe, en meent, dat zij uit Baskirië, ten noorden van de Caspische zee, omtrent de bronnen van den Tobol en den Jaïk, thans den Ural, naar Dacië (nu Hongarijë) zijn gekomen. De oosterlingen noemen hen Turken, terwijl zij-zelven zich, naar een' hunner stammen Magyaren blijven heeten. Het was omtrent het jaar 887, dat dit volk in het aloude Dacië viel. Weinig jaren later gebruikte hen arnulf, Koning van Duitschland, tegen de Moravische Slaven, die een' magtigen Staat aan de oevers van den Donau, de Morave enz. bezaten; toen werden zij door de Petschenegen verdreven; maar hun voordeel doende met den dood van swiatopolk, Koning der Moraven, overmeesterden zij al het land, dat zich van de grenzen van Moldavië, Wallachijë en Zevenbergen tot aan den Donau en de Morave uitstrekt; alsmede Panonië en een deel van Noricum, waarvan zij de Duitschers beroofden, en legden zoo den grond tot een' nieuwen Staat; sedert Hongarijë geheeten.
Bij een' inval ontnamen de Magyaren den Duitschers een aanmerkelijk deel gronds, daarna moesten zij voor de overmagt van dezen wijken. Een vredesverdrag, in 't jaar 1043 gesloten, bepaalde toen de grenzen. In het laatst der 10de eeuw werd er de Roomsche kerkdienst ingevoerd, doch de zeden bleven barbaarsch; zoo als

{==410==} {>>pagina-aanduiding<<}
blijkt uit de gestrengheid der wetten, door den Koning, de grootöfficieren der kroon, de geestelijkheid en de vrije mannen (dus op Constitutioneele wijs) vastgesteld. Ook de grensöorlogen tegen die van Croatië, Illyrië, Dalmatië en Slavonië, in de 13de eeuw gevoerd, getuigden van hunnen krijgszuchtigen aard. De koninklijke magt onderging er, in 1222, zulk eene beperking, dat den edelen zelfs het regt van tegenstand, zoo de Vorst hunne voorregten aantastte, werd toegekend. Vervolgens door de Mongolen ten onder gebragt, werd het land schier geheel ontvolkt; doch na het vertrek der overheerschers weder met bewoners aangevuld, gedeeltelijk door hen, die in de wouden en gebergten waren gevlugt, en gedeeltelijk door Croatiërs, Bohemers, Moraviërs en Saksers: vandaar de tegenwoordige gemengde bevolking. Lodewijk de Groote, uit het Huis van anjou, hernam, in 't begin der 14de eeuw, van de Venetianen geheel Dalmatië, en maakte zich Moldavië, Wallachijë, Bosnië en Bulgarijë onderworpen. Dit was dus een der schitterendste tijdperken van Hongarijës afzonderlijk bestaan. Ook matthias corvinus gaf, eene eeuw later, luister aan zijne kroon, door geluk in den oorlog tegen de Turken en uitbreiding van grondgebied, zelfs tot in Weenen, dat hij tot zijne hofplaats maakte. Met zijn overlijden taande Hongarijës voorspoed. Door de Turken straffeloos afgeloopen en door partijschappen verscheurd, ontving het ten jare 1526, in den vermaarden strijd
bij Mohatz, den genadeslag. Duizenden bleven op de kampplaats, honderdduizenden werden in slavernij weggevoerd en geheel het land te vuur en te zwaard verwoest.
De troonen van Bohemen en Hongarijë waren door het sneuvelen van Koning lodewijk II ontledigd; hetgeen den Oostenrijkschen vorsten aanleiding gaf tot het beweren van erfregt; doch Bohemen, maar niet Hongarijë bekreunde zich daaraan. Het laatstgenoemde rijk koos zich een koning in den Palatijn van Zevenbergen, die echter genoodzaakt werd zich onder de bescherming van den Turkschen Keizer te stellen. Deze hielp daarop tegen Oostenrijk, maar ten koste van vele plaatsen, die hij zich toeëigende en een jaarlijkschen cijns.

{==411==} {>>pagina-aanduiding<<}

Door vroeger gesloten traktaten had ferdinand van Oostenrijk regt op het rijk, en Hongarijë, door den Muzelman verdrukt, zou zich gaarne aan den Duitschen Vorst hebben onderworpen; maar het Oostenrijksche Huis, in godsdienstzaken altijd onverdraagzaam, verwijderde vele gemoederen van zich, door zijne pogingen om het Protestantisme te verdelgen. Luthers en calvijns leerstellingen waren, door de vrij algemeene beoefening der Duitsche taal, vooral in Zevenbergen bekend geworden en omhelsd. Dus baarden de vervolgingen ter dezer zake, na de verkrachting der staatsregeling, door de Oostenrijksche vorsten, onlusten en opstanden, die, bij de verdragen van Weenen, Linz en de besluiten van de Rijksdagen van Oedenburg en Presburg (van 1606-1647) den Hongaren vrijheid van eerdienst en geweten verschaften. Deze plegtige overeenkomsten en wettige bepalingen mogten echter geene duurzame rust verzekeren. Het Weener Hof streefde te zeer naar onbeperkte heerschappij en geloofsdwang, om zijnen onderdanen gewillig vrijheid van geweten en staatsregten te laten behouden; vandáár eene bestendige botsing en wrijving tusschen heerscher en beheerschte, waarin zich de Turk, nog meester van een groot deel des lands, tot eigen voordeel mengde. Een, den laatsten voordeelig verdrag, wekte het misnoegen op der daarin niet gekende Hongaren. Zij klaagden, onder anderen, over het beletten van vrije Godsdienstoefening, en te Weenen doove ooren vindende, verbonden vele der Grooten zich tot het handhaven van hunne vrijheden. Het onderspit delvende, kostte dit edel bloed: de Hervormde geestelijken werden tot de galeijen verwezen (men
herinnere zich de tusschenkomst van onzen de ruiter, te Napels, ten hunnen voordeele) en het land werd door de Duitsche benden beroofd en wreedelijk geteisterd. De verbittering klom, en de oorlog brak ten jare 1677 uit. Nu gaf de Keizer toe, doch niet genoeg, en de Hongaarsche aanvoerder Graaf tekeli en de Zevenbergers riepen de Turken weder ter hulp, en Weenen zag, ten tweedenmale, de halve maan voor zijne poorten. Sobiesky echter snelde toe met zijne Polen,

{==412==} {>>pagina-aanduiding<<}
versloeg de vereenigde legermagten, Hongarijë werd heroverd, en bukte, met opöffering van zijne vrije vorstenkeuze, als erfelijk goed voor de magt van leopold; hoewel nog vele aloude voorregten gehandhaafd bleven. De Jezuïten, vroeger verbannen, herkregen hunnen invloed, ofschoon de Protestanten het bezit van kerken en voorregten, hun vroeger vergund, behielden.
Het is bekend hoe de Hongaren Oostenrijks Koninginne maria theresia, in den strijd over hare erföpvolging, tegen half Europa bijstonden. Evenwel bleef hun toestand, vooral die der landbouwers, ver van benijdenswaardig; terwijl de Protestanten, steeds aan de vervolgzucht der Roomsche geestelijken ten doel, bovendien ten Hove werden voorgesteld als gestadig tot oproer geneigd. Te vergeefs poogden achtingwaardige Schrijvers deze lasterlijke beschuldiging te wederleggen. De Regering bleef doof voor bewijzen en blind voor daden. Zoo ontwikkelde zich in stilte de giftige kiem van onderlingen afkeer, terwijl de Protestanten vruchteloos op de handhaving der hun bij Staatsverdragen en Rijksbesluiten verzekerde gewetensvrijheid aandrongen. De behartiging der kerkelijke belangen en die van het onderwijs werd aan de Roomsche Bisschoppen opgedragen. De zucht tot verstandsontwikkeling en de Presbyteriaansche rigting waren dezen evenzeer tegen de borst, en moge de toestand der Hongaarsche Protestantsche kerken door sommigen te zwart voorgesteld zijn, het is toch zéker, dat zij tot op den huidigen dag verdrukt en vijandelijk behandeld werden. Behalve deze redenen tot misnoegen voor een gedeelte der bevolking, hadden de Stenden te klagen over willekeurige handelingen tegen de Hongaarsche grondwet, in zaken van geldheffing, recrutering en regtshandel. Zij vorderden deswege voorzieningen; maar werden door den Keizer van Oostenrijk als oproerig beschouwd en als zoodanig beantwoord. De klove werd grooter, en van nu af aan de betrekking tusschen de Oostenrijksche Regering en den Hongaarschen Rijksdag hoe langer zoo meer gespannen. Wel betuigde de Keizer herhaaldelijk, dat hij niets dan Hongarijës wel-
{==413==} {>>pagina-aanduiding<<}
zijn beoogde; maar de middelen daartoe vielen niet in der Hongaren smaak.
Vandaar eene levendige belangstelling in den opstand der Polen en aan den Keizer van Oostenrijk adressen tot tusschenkomst ten hunnen voordeele, die natuurlijk te Weenen geen ingang vonden. Daarentegen trok zich de Regering het lot der mindere volksklassen, door de geestelijke en wereldlijke grooten weinig beter dan slaven behandeld, in 1833 aan; doch stuitte op het eigenbelang der Magnaten, die echter, zonderling genoeg, op drukpersvrijheid, de bekendmaking der beraadslagingen, en het bezigen van de Hongaarsche taal, in plaats van de gebruikelijke Latijnsche, heftig aandrongen. Te vergeefs herhaalde de Tweede Kamer hare poging om de bezwaren der Protestanten op te heffen, de Eerste, uit hooge geestelijken en Magnaten zamengesteld, verwierp alles wat daartoe konde strekken. Geen wonder; want dáár bekleedde een Aartsbisschop de hoogste, doch 's Keizers vertegenwoordiger slechts de tweede plaats. Elke verbetering door het volk verlangd, al wierd zij ook van wege den Keizer voorgesteld of ondersteund, werd daar tegengewerkt. En zoo bleef het tot den opstand.
Onder dit alles was Hongarijë het beschaafde Europa zóó vreemd geworden, dat men er zelfs naauwelijks iets wist van Hongarijës letteren of kunst. Sedert, door de gevolgen van den laatsten opstand, eenige talentvolle Hongaren van de beide geslachten naar Engeland zijn verplaatst, hebben daar sommigen hunner als auteurs aandacht getrokken en belangstelling opgewekt. Omtrent een drietal hunner vonden wij het navolgende aangeteekend.

Kossuth.

Welke fouten men dien merkwaardigen man hebbe aangewreven, niemand heeft, tot nu toe, zijne daden aan beweegredenen van eigenbaat durven toeschrijven. Hij heeft zich onveranderlijk een opregt vriend zijns lands en volks getoond; de zucht naar wraak vond nimmer toegang tot zijn hart, noch belette er de vrije ont-
{==414==} {>>pagina-aanduiding<<}
wikkeling zijner groote deugden. Velen zijner oude vrienden hebben hem verlaten: uit afgunst, om verschil van denkbeelden, of door vrees voor de gevolgen zijner handelingen; maar zijn eerlijk en ongeveinsd karakter was algemeen erkend en gewaardeerd. Wie Hongarijë nog heden doorreist, van het eene einde tot het andere, zal hij, gewis niet zonder eenige verwondering, dag aan dag ondervinden, dat er in de steden, op de goederen der edelen, en in de hutten der landbouwers, slechts ééne stem, één oordeel omtrent kossuth bestaat, en hij alom vereerd wordt als den grootsten en opregtsten vaderlander en als een martelaar zijns volks. Hij moge elders zijne dagen slijten in vrede, zelfs met den schijn van welvaart, terwijl zijne landgenooten bedelen, van honger vergaan, of met kogel of strop ter dood worden gebragt, geen Magyaar zal kossuth beschuldigen de oorzaak der rampen te zijn, die op zijn vaderland drukken. ‘Dat God in zijne genade met hem zij!’ is de wensch van elken Hongaarschen landman, sedert het einde van den noodlottigen worstelstrijd.
Kossuth behoort niet tot de predikers van opstand en omwentelingen. Zijn vaderlandlievend gedrag had hem reeds sedert lang aan 't hoofd des volks eene eerste plaats aangewezen, in die botsing, welke hij aanvankelijk binnen de grenzen van eene vreedzame oppositie tegen het Weener Hof hoopte te houden. Het gedeelte zijner staatkunde, dat door zijne vrienden het meest is afgekeurd, bestond in zijne vergeefsche pogingen om de Wallachijërs, en andere den Magyaren vijandelijke stammen, met hen te verzoenen.
In Zevenbergen en de aangrenzende oorden bedragen die stammen anderhalf millioen zielen, der Grieksche kerk toegedaan. Hunne vijandelijkheden tegen de Magyaren werden steeds door afgrijselijke woestheid gekenmerkt, zoo als, onder anderen: door de vernietiging van het Protestantsche Collegie te Enyed; den moord van de inwoners dier plaats, welke allen in het naburige meer werden verdronken, en het ombrengen van de boodschappers van vrede, door kossuth afgezonden,

{==415==} {>>pagina-aanduiding<<}
die op het aandringen der dweepzieke aanvoerders zijn geslagt.
Het heeft dus niet van kossuth afgehangen om den religiehaat der Hongaarsche stammen in gevoelens van broedermin te veranderen. - Jellachich behield de overhand op kossuth en verhinderde de Croaten, om eenstemmig met de Magyaren te werk te gaan. Een andere karaktertrek van kossuth is mede de aandacht waardig, namelijk zijne liefde voor de wet. De groote patriot wenschte niets anders dan zijn vaderland door eene zedelijke herschepping op te heffen. Toen hij zich gedrongen zag om de stoffelijke kracht te bestrijden, deed hij 't nog altijd in de hoop, dat hij, de wapenen van een wettigen tegenstand opvattende, zijn vaderland het verontrustende woord: revolutie, zou besparen. In zijne redevoeringen, als vertegenwoordiger, was, even als in zijne bijzondere gesprekken met vrienden, het woord wettig altijd op zijne lippen. Zijn geloof in de mogelijkheid om eene omwenteling op wettigen grond tot stand te brengen, begaf hem nimmer; zelfs niet toen de Russen Hongarijë binnen rukten.
Hongarijë vereert in hem een groot regent, schrijver en redenaar, die, meer dan vele mannen van talent, door karakter uitmunt. Een man, die niet alleen zich aan de zijde der goede zaak heeft gevoegd, maar deze altijd met eerlijkheid en zedelijkheid voor God en zijne natuurgenooten heeft gediend. De Hongaarsche historieschrijvers zijn dan ook met geestdrift voor hem vervuld; zoo als te zien is in de geschriften van schlesinger, den Generaal klapka, Mevr. pulszki en de uitmuntende vlugschriften van den Graaf teleki, die men kan raadplegen, terwijl kossuth zijne gedenkschriften in zijne ballingschap bearbeidt.

De Baronnes von Beck.

De Hongaarsche patriotten zijn in Engeland vergeleken geworden met de hoofden des opstands tegen karel I, en hebben onder zich eene andere Mistress hutchinson

{==416==} {>>pagina-aanduiding<<}
gehad, die met minder deftigheid doch niet minder heldhaftig de zaak is toegedaan, welke zij met opöffering van alles heeft omhelsd.
Gedurende den Hongaarschen vrijheidstrijd werd haar naam meermalen in de Duitsche, Engelsche en Fransche dagbladen genoemd, en er zijn onderscheidene van hare lotgevallen en waagstukken in de eerste kringen te Praag, Weenen, Parijs en Londen verhaald geworden. Volgens den een' was zij de egeria van kossuth, en stelde deze in haren raad het grootste vertrouwen; volgens den ander was zij eene clorinde, die te midden van de aanvoerders harer natie moedig streed. Minder verheven doch niet minder, treffende vertellingen gingen insgelijks op hare rekening rond. Zoo maakte men haar tot eene spion uit vaderlandsliefde, welke de Oostenrijksche politie door verkleedingen meermalen misleidde; tot eene uitgeleerde tooneelspeelster, die alle rollen met de uiterste fijnheid vervulde, en zelfs eenmaal tot in het Kabinet van windischgraetz drong, om hem zijne geheimen en het wachtwoord te ontfutselen. Het bijgeloof der boeren en soldaten leende dezer vrouwe bovenmenschelijke eigenschappen; in 't kort, de Baronnes ging door voor eene dochter der toovergodinnen, eene kwelgeest, nachtspook en tooveresse. Zij verwaardigt zich thans die karakters, door de verbeelding der bijgeloovige menigte aan haar geleend, af te leggen, en heeft, in plaats van de tooverroede, de pen der zelfbeschrijving (autobiographie) opgevat.
De echtgenoot der Baronnes was een adellijk Magyaar, die de vrijheid lief had, ofschoon hij in 's Keizers lijfwacht diende. De omwenteling van October uitgebarsten zijnde, omhelsde hij de zaak des volks en sneuvelde op een der versperringen binnen Weenen. ‘Alles wat mij dierbaar was,’ zegt zijne weduwe, ‘met mijn echtgenoot in 't graf gedaald zijnde, bleef mij alleen het vaderland over om te beminnen; ik besloot er mij aan toe te wijden en er voor te leven of te sterven.’
Het eerste voorval bewees alreeds dat Mevr. von beck tot alles in staat was. De Oostenrijksche Landdag was

{==417==} {>>pagina-aanduiding<<}
naar Krimsier verlegd, en daardoor de briefwisseling tusschen de vrijzinnige Oostenrijkers en de Hongaren bijkans onmogelijk geworden. Intusschen bleef het huis der Baronnes te Weenen het vereenigingspunt voor de vrienden van haren omgekomen echtgenoot. Deze wilden eene mededeeling doen aan de Hoofden der Magyaren in hunne legerplaats; maar niemand durfde die overbrengen. - ‘Kunt gij geen man vinden,’ sprak zij, ‘welnu beproef dan den moed eener vrouw! Ik ben tot het waagstuk gereed!’ - Zij vertrok. Menige hinderpaal hield haar op, doch de moeijelijkheden prikkelden haren ijver aan. Beurtelings voorzigtig en vermetel, gelukte het haar, in het gewaad van een' jongen visscher, over de grenzen te komen. De tijdingen, door haar van Weenen medegebragt, waren van het hoogste gewigt, en bovendien had zij nog menig berigt opgezameld. Door haren rang in de maatschappij was zij niet slechts dikwerf in de gelegenheid om naauwkeurige inlichtingen te geven, omtrent hetgeen er in den kring der staatkundigen werd gezegd en voorviel, maar van der jeugd af met de legers en legerplaatsen gemeenzaam, kende zij het getal der troepen, hunne stellingen en den inborst en de bekwaamheden der verschillende oversten.
Csenyi, georgey, lazar en andere Hoofden der Hongaren waren verwonderd over hetgeen zij van haar vernamen; doch zij bewaarde voor kossuth het staatkundige deel van hare zending en hare bijzondere narigten. De held was getroffen door de schranderheid en zelföpöffering dezer dochter van Argrad, zoo als hij haar met fierheid noemde. Hij vroeg haar: of zij het wagen wilde om nogmaals de grenzen over te gaan en zich andermaal aan de gevaren, daaraan verknocht, bloot te stellen? Zonder weifelen nam zij het aan, en van toen af was zij gewikkeld in eene opeenvolging van romaneske ontmoetingen: - nu eens boerin, dan zoetelaarster, dan weder Jodin, of zich voor eene tooneelspeelster uitgevende, door haren directeur met ongeduld verwacht, en wier uitblijven eene belangrijke voorstelling zou doen mislukken en een geheel tooneelgezelschap in 't ongeluk

{==418==} {>>pagina-aanduiding<<}
storten. Ook vreesde zij niet in de tegenwoordigheid te komen van hen, die zij haatte, en wist dan haren afkeer te ontveinzen om hen zoo veel te beter te misleiden. Om weder in Weenen te komen, had zij zich een brief van een intendant des Generaals windischgraetz aan zijn' meester weten te verschaffen, welke haar niet alleen diende om door de Oostenrijksche liniën te geraken, maar tevens een middel moest zijn om terug te keeren. Te Schönbrun aangekomen, deed zij gehoor vragen en werd toegelaten in de tegenwoordigheid van de twee voornaamste kampvechters voor het Habsburgsche Huis: windischgraetz en jellachich.
In haar werk: Persoonlijke ontmoetingen gedurende den laatsten onafhankelijkheidsöorlog in Hongarijë, dat in de Engelsche tijdschriften, zoo wel om den stijl als om den inhoud, hoog wordt geroemd, beschrijft zij de bovengemelde ontmoeting aldus:
‘Zij ontvingen mij met bijzondere hoffelijkheid. Ah! zoo zij mijne geheime gedachten en mijn gevoel hadden kunnen raden! Ik gaf W. den brief van zijn intendant over, die hem meldde, dat een zijner heerlijkste goederen in Hongarijë door den oorlog vernield was. Hij las en scheen door schrik getroffen. Ik beken, dat het mij innig wèldeed, toen ik dien man de smart zag gevoelen, welke hij zoo vele duizenden van zijne en mijne landgenooten berokkend had. Spoedig ging hij in zijn Kabinet om het schrijven te beantwoorden, en jellachich was alleen met zijne doodelijkste vijandin. Voor de eerste maal kon ik den man beschouwen, die der Hongaren eer bezwalkte en Weenen verwoestte. Het kostte mij eene zware overwinning, om den afkeer en de verachting, die mij 't hart benaauwden, te beteugelen; maar zelfbeheersching was noodig voor mijn vaderland en ik bedwong mijne hartstogten. Jellachich ondervroeg mij omtrent het getal en den staat onzer krijgsbenden. Ik gaf het dubbel op, en wat hunne stellingen betrof veinsde ik onwetendheid; mij achter de onbedrevenheid mijner sekse, in zulke zaken, verschuilende. Windischgraetz kwam intusschen terug, bedankte mij zeer voor mijne

{==419==} {>>pagina-aanduiding<<}
genomen moeite, en gaf mij, wat het beste was, een' brief aan den Graaf van thun, opdat deze mij een paspoort zou doen uitreiken. Ik nam afscheid. Mijn oogmerk was bereikt, en de twee groote veldoversten, de overwinnaars van Weenen en Praag - waren door eene vrouw misleid.’
Dit werk wordt bijzonder geroemd, deels om het levendige der voordragt, deels om de schilderachtige beschrijvingen van gevechten, waarin zij walter scott evenaart. Het bevat ook een verslag van hare zendingen in Gallicië, tot het verspreiden van oproepingen en het vormen van een Poolsch legioen; en van het nachtelijk beschieten van Pesth; 't verspreid eenig meerder licht over de betrekkingen tusschen georgy en kossuth; en over het verraad des eersten en hare vereering van den anderen: voor haar méér dan een mensch, en het voorwerp eener geestdriftvolle bewondering.

Mevrouw Pulszky.

Mevrouw von beck is niet de éénige heldin der Hongaarsche onafhankelijkheid; nevens haar verdient Mevrouw theresia pulszki, insgelijks schrijfster van twee boekdeelen van gelijken aard, genoemd te worden. Ook deze, ofschoon te Weenen geboren, wijdde alle hare zielskracht aan de zaak der Magyaren. Zij erkent, dat, toen zij met een' Hongaar huwde, haar al de vooroordeelen, tegen het vaderland haars bruidegoms, welke de Weeners koesteren, eigen waren; maar ook, dat zij, eenmaal te Szeezeny gevestigd, haren echtgenoot in liefde voor zijn land nog overtrof. Zij werd bekoord door de schoonheid der oorden en door de Magyaarsche taalklanken; leerde de spraak en schreef daarin toen de oorlog uitbrak, en zag met de onverschilligheid eener vreemde den aanvankelijken val van Oostenrijk. Toen de fortuin de zijde der Magyaren verliet, hechtte zij zich met al hare vermogens aan de overwonnenen en verduurde de bitterheid der ballingschap, terwijl zij door hare geschriften

{==420==} {>>pagina-aanduiding<<}
in Engeland voor haar aangenomen vaderland vrienden zocht te winnen.
Haar echtgenoot, de Heer francis pulszky, schreef eene geschiedkundige inleiding voor haar werk, en zij houdt zich thans bezig met eene verzameling van Magyaarsche vertellingen en legenden. De genoemde Heer pulszky plaatste ook eene voorrede, met aanteekeningen, voor den historischen roman: De Dorpsnotaris, van den Heer eotvos, die insgelijks in romantische inkleeding heeft geschreven, om de worsteling der verschillende volkstammen beter te doen kennen. Daartoe dient almede eene verzameling van tooneelen door verschillende schrijvers bijeengebragt, en uit welke hier een drietal stukjes volgen.

Tooneelen uit Hongarijë.

I.

St. Thomas.

Het was te St. Thomas (⋆) donker, geen ster blonk aan het uitspansel op het feest van St. eustatius. De Serben (†) vergaderden in hunne kerk; doch men hoorde er de stem eens priesters noch de toonen des orgels. Ruwe kreten kondigden de naderende gruwelen aan en de gewelven galmden van woeste gezangen: de Serben waren dorstig naar het bloed der Magyaren.
God! - Zij, die jaren lang met dezen te zamen leefden; de vrienden hunner jeugd; met hen bewoners van dezelfde straat; van hetzelfde huis; aan hen verbonden door de banden van maagschap en van wederkeerige dienstbetooning en redenen tot erkentelijkheid, die met hen in dezelfde rampen en vreugden deelden - kunnen zij op eens door helsche razernij bevangen, tot hunner geburen, vrienden en nabestaanden verderf zamen-
{==421==} {>>pagina-aanduiding<<}
spannen, om hun bloed te vergieten: het bloed van mede-Christenen, die hen nimmer benadeelden en niets kwaads vermoeden!
Neen, de Magyaren dachten niets kwaads. Toen zij de huizen hunner medeburgers zagen verlichten, spraken zij: ‘de Serben vieren heden een groot feest!’ - maar dachten er niet verder over, en gingen zonder argwaan ter rust. Naauwelijks echter had de klok middernacht geslagen, of de deuren des tempels gingen open, en de slagting begon.
Onder een dol moordgeschreeuw viel de menigte der Serben op de huizen der slapende Magyaren aan. Verschrikkelijk en onverbiddelijk was de woede, waarmede zij allen ombragten, wier woningen donker waren.... want om vergissingen voor te komen, hadden de moordenaars de vensters van hunne huizen verlicht.
Binnen twee uren tijds was de Magyaarsche bevolking uitgeroeid, behalve eenigen, die als door een wonder ontkomen waren. Naauwelijks waren de kreten van schrik, wanhoop en smart binnen St. Thomas in bloed gesmoord, of men hoorde er niets dan gejuich. De eene helft der woningen was met lijken gevuld; in de andere klonken de akkoorden van dansmuzijk en de woeste toonen van uitgelaten vreugde.
Drie uren na middernacht reed eene kar door de straten. In die kar zat een man in zijnen mantel gewikkeld. Verwonderd over het schitterend licht en het feestgedruisch, hield hij voor zijne woning stil en zag, verbaasd, ook deze verlicht en hoorde ook daar muzijk en de passen van dansenden. Door een onbeschrijfbaar gevoel vermeesterd luisterde hij, met ingehouden adem, en hoorde de welbekende stemmen van buren en stadgenooten, die, door den drank verwilderd, als in waanzinnige vervoering raasden en joelden.
Onbewust van den moorddadigen aanslag in dezen nacht volvoerd, meende hij te droomen; en nog meer, toen hij, door een der vensters glurende, eene vrouw zag, die, zelve waggelende en uitgelaten, de reeds beschonkene gasten tot nog meerdere slemperij aanzette.

{==422==} {>>pagina-aanduiding<<}
Moest, mogt, hij zijne oogen gelooven? Herkende hij haar niet? Was die vrouw niet de zijne?
- Houdt op! - schreeuwde hij en vloog in de kamer, waar het feest des bloeds gevierd werd. Doch hij was verlamd en wist niet wat te doen of te zeggen, om zijne ontroering of verontwaardiging uit te drukken.
- Wat gebeurt hier!? - riep hij eindelijk, met eene donderende stem.
De gasten stonden een oogenblik ontsteld en weifelend voor den ontzaggelijken man, die dreigend en doodsbleek in hun midden was verschenen. Hij trad op zijne vrouw, de godin of furie dezer onverklaarbare razernij, toe en haar aangrijpende, riep hij uit:
- Ongelukkige! onteert gij u alzoo! Rampzalige! is dat een voorbeeld voor onze dochter!
Toen schreeuwden allen: - Terug, Magyaarsche hond! Slaat hem dood! Slaat hem dood! - en wierpen zich op hem. De worsteling duurde niet lang; welhaast overweldigd werd hij gebonden, en lag weerloos door de Serben omringd.
- Wat wilt ge met mij doen? - kermde hij.
- Wat wij willen? Weet ge niet dat uwe vrouw en wij Serben zijn? - antwoordde een der moordenaars.
- En ik ben een Magyaar. Welnu, wat zegt dat?
- Wat dit zegt? Dat het heden ons feest is, het feest van de uitroeijing der Magyaren. Gij zijt de laatste. De anderen zijn reeds dood. Daar gij de laatste zijt, moogt gij kiezen, hoe te sterven.
- Mijn God! Dood? De Magyaren vermoord? En gij, basilius! de beul?
- Ik ben geen beul; maar hoofdman.
- Rampzalige! het bloed der vermoorden kome over u en uwe kinderen! De vloek Gods vervolge u, ellendige!
- Ellendige! - schreeuwde de Serber - dien hoon zult ge met bloedige tranen beschreijen.
- Wie zag mij ooit schreijen?... Gij kunt mij martelen, gij zijt er talrijk genoeg toe; maar ik zal geen' traan vergieten.
- En ik zeg u, dat gij schreijen zult! Ja, ik zal u

{==423==} {>>pagina-aanduiding<<}
doen weenen. - Uwe vrouw heeft u verzaakt en verraden.
- God moge haar oordeelen.
- Uwe ouders en bloedverwanten zijn vermoord.
- Ik zal hen wedervinden in den hemel.
- Waarlijk, gij zijt een koel man.... Maar gij hebt eene dochter.....
De Magyaar ontroerde hevig.
- Zij heet lina, niet waar? - vervolgde de Serber, met uitgezochte wreedheid.
- Wat wilt gij zeggen? - vroeg de vader sidderend.
- Zij is een schoon meisje; ja, waarachtig, zij is schoon!
- Ja, zij is schoon door hare deugden.
- Ik zeg u, dat zij schoon is - fluisterde de Serber hem toe - en in stilte, opdat de moeder 't niet hoore, wil ik u nog meer zeggen: zij was te schoon om zoo jong te sterven maar zal leven zonder eer.
- Monster! dat de wrake Gods u verplettere! - kermde george, in tranen uitbarstende. Zijn hart was getroffen, zijne fierheid vernietigd. Hij weende inderdaad, en weende bloedige tranen.
- Bravo! - riep basilius uit - daar schreit hij nu voor het eerst van zijn leven! Helder op, muzijkanten! Bij zijne tranen een vrolijk accompagnement.
En de muzijkanten speelden, en de dronke moordenaarsbende danste rondom het slagtoffer; doch de Magyaar weende niet meer. Hij sloot zijne oogen en verdroeg de mishandelingen zonder verder eene klagt te slaken.
- Brengt hem weg! - beval basilius eindelijk - werpt hem op den zolder, tot het dag is. Heden de bruiloft zijner dochter; morgen zijn lijkmaal! Goeden nacht, vriend george!
De Magyaar werd naar boven gesleept. Daar sloot men hem op en liet hem gebonden liggen. Onbewegelijk, als gevoelloos en verstompt, wachtte hij het uur des doods en verlangde er naar.
Nog lang hield de dans aan; doch ten laatste werd

{==424==} {>>pagina-aanduiding<<}
alles stil. De Magyaar sliep niet, maar dacht aan zijne ongelukkige dochter, en aan de ontaarde, diepgezonkene vrouw. In den wezenloozen toestand, die geen waken en geen slapen is, en waarvan de schemerende indrukken zoo moeijelijk zijn te vatten, hoorde hij een geritsel aan het venster. - Daarheen starende, zag hij in den donker eene gedaante naar binnen glijden en op de teenen nader komen. Was het een droom of was het waarheid? Maar spoedig hield alle twijfel op; want eene bekende teedere stem riep fluisterend: ‘Vader!’
- o Mijne lina!
Toen viel de gestalte op hem, en verborg haar gelaat aan zijne borst. Maar spoedig rees zij weder op en doorsneed de koorden, waarmede hij gebonden lag.
Nu kon ook hij zijne dochter weder omarmen.
- Laat ons vlugten! - sprak het meisje sidderende - de ladder is aan 't venster! Laat ons vlugten, vader! Spoedig! spoedig!
George voelde zijn kind wankelen, en ondersteunde het, en hielp het naar buiten klimmen; neen, droeg het naar beneden en voelde met zoete smart haar hoofd aan zijne borst. Om laag gekomen stootte hij met den voet tegen eene spade, en nam die op.
Aan het einde van den tuin hoorden zij den stap van een Serbischen schildwacht.
- Blijf hier! - sprak de Magyaar, greep met vasten vuist de spade en ging behoedzaam op den moordenaar af. Daar volgde eene ontmoeting, zoo onverwacht en snel, dat de Serber zijn loon ontving, zonder een kreet te kunnen slaken.
George nam diens wapenen op, en geraakte zonder andere ontmoetingen, met zijne dochter ter stad uit.
Bij het aanbreken van den dag bereikten de vlugtelingen een naburig dorp. George hoopte daar bijstand te vinden, maar toen hij verhaalde wat de Serben gedaan hadden, vond hij vriendschap noch vertroosting meer. Te naauwer nood bekwam hij eenige levensmiddelen. Elk bad en bezwoer hem verder te gaan. ‘Gaat! Gaat!’ riepen allen, ‘want uw blijven zou ons verderven!’

{==425==} {>>pagina-aanduiding<<}
Zóó groot was de schrik voor de Serben van St. Thomas. Elk vreesde geplonderd en vermoord te worden, als hij de vlugtelingen herbergde.
Gedurende zes dagen vloden zij, de vader zijne lijdende dochter dragende, door bebouwde en door woeste velden, nu in brandenden zonneschijn, dan door plassende regenstroomen. Lina klaagde niet en george vroeg niet of zij leed. Den zesden dag werd het meisje hem zwaarder. De handen tot nog toe om zijn' hals geklemd, hingen magteloos neder; het voorhoofd, op zijn' schouder geleund, werd kouder en kouder; de bleekheid des doods kwam op haar gelaat en zij bezweek aan de vaderlijke borst.
Maar de torens van Szegedin rezen aan den gezigteinder. George verhaastte zijn tred, en bereikte, des middags, uitgeput deze volkrijke stad. Dáár, in eene uitgestrekte vlakte, waren duizenden menschen verzameld, rondom een redenaar, die op eene hoogte stond. Hij deed een verhaal van de gruwelen der Serben. Het volk luisterde sidderend van verontwaardiging en ontdekte, in die gemoedstemming, den reiziger met zijn verwilderd gelaat, die eene jonge dochter, bleek en onmagtig droeg en zich een weg zocht te banen. Men hield hem eerst voor een' zinneloozen, aan zijne bewaarplaats ontsnapt, en vroeg:
- Van waar komt gij?
- Van St. Thomas.
- Van St. Thomas? Dat wij hem hooren! - riepen de omstanders. - Een man van St. Thomas!... Ruimte! Ruimte! Laat hem spreken! Hij moet spreken!
De menigte week en george werd naar de verhevenheid gevoerd. Toen men op die hoogte zijn vermagerd, door lijden, wanhoop en gebrek verwilderd gelaat en de loodkleurige bleekheid van 't meisje, dat hij droeg, aanschouwde, werd de menigte diep bewogen, en ontstond er een geraas als dat van een geweldigen orkaan die over het Plattenmeer op de oevers aanrukt.
Op het gezigt van al dat volk en bij het hooren van dat dreigend geraas kleurde een vurige gloed de wangen

{==426==} {>>pagina-aanduiding<<}
van george. Eene nooit gekende woede blaakte in zijne borst. Het was de geest der wraak, die hem doorgloeide.
- Magyaren! - riep hij uit - ik kom van St. Thomas: misschien de eenigst overgeblevene der velen, die er God in de taal der Magyaren aanbaden. Allen, allen, ook mijne ouders en bloedverwanten zijn vermoord! Had gij daar vrienden? Trekt den rouw over hen aan; want zij zijn dood! Van al wat ik bezat heb ik alleen dit kunnen redden: mijn eenig, arm, door de monsters mishandeld kind! Gij, die vaders zijt, denkt aan uwe dochters en hoort wat zij van de Serben te wachten hebben!
Dus sprekende wilde hij de arme lina opheffen en - toen eerst zag hij dat zij niet meer was! Tot dus verre had hij gemeend, dat zij slechts zweeg en leed, gelijk sedert zes dagen.
- Zij is dood! - riep de radelooze vader en klemde het koude lijk aan 't hart. - o, Zij is dood!
Toen bestierven zijne lippen en zonk hij bezwijmend neder. Dat treurtooneel dreef de geestvervoering der menigte in top. ‘Wraak! wraak!’ riep eene donderende stem, en ‘wraak! wraak!’ gilde het volk, dat naar eene woelende zee geleek. - ‘Te wapen! te wapen! als gij mannen zijt!’ - Was de algemeene kreet. Allen verspreidden zich door de stad. - ‘Te wapen! te wapen!’ galmde het in al de huizen, en binnen een uur stonden tienduizend mannen, woedend en gewapend vaardig om naar St. Thomas te rukken.
Maar eensklaps greep de vrees hen aan; eene vrees door den moord ingegeven, en door moord gevolgd. - ‘Als wij uitgetogen zijn, zullen dan de Serben niet hier ook onze vrouwen en kinderen vermoorden?’
Die woorden klonken van mond tot mond.
‘Dat de Serben vergaan!’ riepen alle stemmen. - ‘Dood hen; gelijk zij onze broeders te St. Thomas hebben gedood!’ - En het volk keerde zich, in dien aanval van afgrijselijken waanzin, tegen zijne eigene stad, en brak, als een stortvloed die de dijken vernielt, in de huizen der Serben en bragt de bewoners, tot den laatsten man, om het leven.

{==427==} {>>pagina-aanduiding<<}

Dat geschiedde op den zesden dag na de slagting der Magyaren te St. Thomas.
George droeg het lijk zijner dochter in het woud, groef er een kuil en legde het daar in. Dè moed ontbrak hem om aarde op het beminlijk gelaat te werpen; maar hij plukte bladeren en strooide die zwijgend over het lijk, en dekte het met zoden en een laag van mos. Toen verscheurde de smart zijn boezem: geen traan welde in zijne oogen op; maar het vuur der wraak brandde in zijn binnenste. Hij vatte zijn mes om den naam van zijn kind in den boom te snijden, aan welks voet het begraven lag; maar toen hij de laatste letter gesneden had, stond er: basilius. Hij had aan den beul en niet aan het offer gedacht. Geene vervloekingen konden méér beteekenen of verschrikkelijker uitdrukken wat het vaderhart gevoelde, dan het verschijnen van dien naam dáár, in dat oogenblik, en boven dat lijk.

II.

De balling.

George bleef en doolde rond in het woud; weder naar het graf gaande vond hij het niet terug. Hij was verdwaald. De nacht daalde en overviel hem in den doolhof der boomen, en hij zocht en zocht totdat hij in een kreupelhout verwarde, over een boomwortel viel en liggen bleef. Waartoe op te staan van eene plaats, die zoo goed was als elke andere! Hij legde 't moede hoofd op den grond en verzonk van afmatting in een onrustigen slaap.
Omtrent middernacht stoorde het hinniken van een paard zijne koortsige rust. Niet ver van hem af stond het, aan een boom vastgemaakt, en een weinig verder, achter het kreupelhout, hoorde hij de droevige stem eener vrouw en de krachtige stem eens mans; waar tusschen zich bij wijlen de toonen van een kind mengden.
De man, dit bleek later, had een merkwaardig voorkomen; dikke knevels en zwart haar, dat over zijne schouderen nederhing. Zijne trekken en bewegingen

{==428==} {>>pagina-aanduiding<<}
teekenden ziels- en ligchaamskracht. In zijne forsche armen hield hij een wicht van vier jaren, dat hem vader noemde en met de kleine handjes streelde. De vrouw snikte en droogde tranen van hare bekreten wangen.
- Kent ge uw gebedje, jongen? - vroeg de man aan het kind.
- Zéker - sprak de vrouw - hij bidt elken morgen en avond.
- Word een braaf man, mijn zoon! en wees gelukkiger dan uw vader. In het volgende jaar moet gij hem ter school zenden, dat hij leere kennen en doen wat goed is.
- Dat zal ik - hernam de vrouw, al moest 't ons laatste geld kosten.
- Als hij groot is, zeg hem dan maar niet wie zijn vader is; verzwijg hem mijn' naam, opdat hij nimmer wete dat hij de zoon is van een balling, die met sluikers en roovers moet heulen.
- Vraag uw vader, mijn kind! wanneer hij weêrkomt. - sprak de vrouw.
- Ik weet het niet, mijn jongen! Nooit zie ik een' dag aanbreken, waarvan ik zeggen kan: deze behoort mij. Heden hier, morgen twintig mijlen verder, overmorgen misschien onder de aarde.
- Och, spreek toch niet zoo! Zie, 't kind heeft de traantjes in 't oog.
- Het is toch de waarheid. o, Mijn kind! wie geen eerlijk handwerk drijft durft niet bidden, noch des morgens noch des avonds, dat zijn leven veilig zij.
- Maar gij zijt toch geen moordenaar! Aan uwe handen kleeft geen bloed. Mishandelingen deden u eens opstaan tegen 't geweld, en de ballingschap en 't gebrek drijven u op verkeerde wegen.
- Tracht niet mijn opstand tegen de wetten te verschoonen, lieve! Vroeg of laat.... God alleen weet, hoe mijn einde zal zijn!
De vrouw weende weêr, en het kind begon óók te schreijen omdat het zijne moeder zag weenen. De bewogen balling troostte beiden zoo goed hij kon. - Zoo

{==429==} {>>pagina-aanduiding<<}
duurde het gesprek een paar uren voort; toen volgde het afscheid.
- Vaartwel, mijne lieven! en bedroeft u niet te zeer! Dat God u beware en zegene! God - van wiens genade ik geen zegen voor mij-zelven durf smeeken.
De balling maakte zijn paard los, en na vele herhaalde kussen en groeten ging de vrouw heen; doch de man bleef, met den eenen voet in den stijgbeugel, staan luisteren, zoo lang hij de stem van 't kind nog hooren kon. Toen voelde hij onverwacht eene ijskoude hand op de zijne. Hij wendde zich om, en naast hem stond george.
- Vrees, van mij, niets! Grijp niet naar uwe pistolen! Mijn bloed zou immers het eerste zijn dat gij vergoot. Het is niet daarvoor, dat uw leven, te midden van groote gevaren, zoo veel jaren is gespaard. Uwe bestemming is niet die van een gewoon misdadiger.
- Kent gij mij?
- Ik ken u bij gerucht, als een man op wiens hoofd een' prijs is gesteld; maar ik weet ook, dat gij vrouw en kind hebt, die gij teederlijk bemint; ik weet, dat ge, om deze te zien, uw leven waagt door hierheen te komen, waar ieder u kent en gij dus ligt zoudt kunnen worden verraden.
- Genoeg! Gij zijt arm en slecht gekleed. Waarschijnlijk wilt gij onder mijn volkje dienen. Welnu, geloof mij, grijp eer deze pistool en schiet u zelf voor den kop.
George vestigde een' ernstigen blik op hem en sprak bedaard: - Doe wat ik u zal zeggen en uw naam zal door velen gezegend worden.
- Zijt ge dwaas? Heb ik niet alles gedaan wat ik vermogt? Heb ik mij niet gewend nu tot dezen, dan tot genen? Heb ik niet gezegd: men heffe mijne ballingschap op, dan zal men sluikerij noch berooving meer hooren? Bood ik niet aan de nadeelen, door mijn volk toegebragt, zoo veel mogelijk te vergoeden, en van mijn door onregt verkregen geld een huis te bouwen ter eere van dien God, wiens geboden ik zoo dikwerf heb overtreden? Al wat ik vraag is dit: te mogen leven in het

{==430==} {>>pagina-aanduiding<<}
midden van mijne medeburgers, en met deze handen mijn dagelijksch brood eerlijk te verdienen. Maar ik ben teruggestooten. Niemand heeft mijne aanbiedingen willen aannemen. Er is geene voldoening, die ik niet geven wil tot verzoening van de wetten Gods en de wetten des Rijks; doch men heeft alles geweigerd, en mij voor immer gebannen; ja, vogelvrij verklaard. Wat wilt dan gij? Mij overleveren? Ga heen, rampzalige! Gij hebt het gezegd: tot nu toe heeft deze hand geen bloed vergoten; maar....
- Voortaan zult gij het vergieten, en daardoor uw oogmerk bereiken. Gij zijt Magyaar! Uw vaderland geeft wat de wet u weigert. Uw land heeft vijanden! Kom in hun bloed de vlek afwasschen, die op uwe daden kleeft.
- Ach, wek dat verlangen niet weder in mij op. o, Indien 't mij gegeven ware te sterven op het slagveld, strijdend tegen de vijanden mijner Natie!....
- En als de glorie, in plaats van de dood, er u wachtte? Als dezelfde mannen, die thans u vervolgen, u met lauwerkransen te gemoet kwamen, en, in stede van u als gevaarlijk te beschouwen, u noemden: een redder des vaderlands?
- Vlei mij niet met eene ijdele hoop! Ik ben vader... Indien gij waarheid spraakt! Ik vermag veel. Ik kan driehonderd mannen onder de vanen brengen, die dikwerf den dood hebben getard: mannen tegen vermoeijenissen gehard, gewoon aan koude en hitte; die drie dagen en nachten in den zadel blijven, zonder een voet uit den stijgbeugel te trekken.
- Ik verzeker u, dat gij hen zult aanvoeren.
- En welk belang stelt gij in mij? Wat ben ik voor u? Wie zijt gij?
- o, Ik heb mijne redenen. Ik ben een man, dien de Serben uit zijne woning, uit zijne bezittingen hebben verdreven; wiens vrouw zij verleid, wiens dochter zij ontëerd, wiens bloedverwanten zij vermoord hebben. Door de vlugt alleen heb ik mij gered. In dit woud heb ik mijne dochter begraven; mijne éénige, mijne vermoorde

{==431==} {>>pagina-aanduiding<<}
dochter. Dat hebben de Serben van St. Thomas aan mij gedaan. o, Dat wij hen reeds beoorloogden op leven en dood!
- Vloek over de Serben!
- Welnu, ik rust niet voor ik uwe kwijtschelding bezit. Gij zult die bekomen, onder voorwaarde van met uwe manschappen tegen de Serben op te rukken, en moge God u zoo veel zegen doen toevloeijen als gij kwaad zult brengen over dat vervloekte geslacht.
- Open mij den slagboom van het oorlogsveld en gij zult de offers mijner wraak niet kunnen tellen.
- Binnen veertien dagen breng ik uwe kwijtschelding. Waar vinden wij elkander?
- Waar? Nergens. Ik vertrouw niemand..... Maar als gij opregt zijt, ga dan naar Felegyhaz; dáár in de herberg komt alle morgen een oude, verminkte bedelaar, wiens witte haren in twee vlegten gescheiden zijn; hij heeft maar ééne hand... aan die teekens kunt gij hem kennen. Toon hem déze pistool en laat u door hem leiden; maar tracht niet van hem mijne verblijfplaats te vernemen: geene pijniging zou ze hem doen verraden. En nu... Vaarwel! Uw weg is regts; de mijne gaat links.

III.

De veertien dagen waren nog niet verstreken, toen george in de herberg te Felegyhaz binnentrad. In een' hoek zat de oude bedelaar met één arm. George toonde hem de pistool, en de bedelaar stond op, ledigde en betaalde zijn gelag, en ging, door george gevolgd, op weg zonder een woord te spreken.
Voor eene stalling, aan het einde van het dorp, stond de oude stil. Hij ging er binnen en kwam welras met twee paarden terug. Door een teeken wees hij george er een te beklimmen; terwijl hij het andere besteeg. De weg liep over eene heide, waar weldra geen merkteeken eenig gebaand pad aanduidde. Toen de avond begon te vallen vertoonde zich in de verte een schijnsel van vuur. - Daar is de hoofdman - sprak de oude er heen wij-
{==432==} {>>pagina-aanduiding<<}
zijnde - daar zult gij rosa sandor ontmoeten. - Nader gekomen zag george bij het wachtvuur drie paarden en even zoo vele menschelijke gedaanten. Nu floot de oude op eene bijzondere wijze. Een der mannen kwam hen te gemoet. Het was rosa sandor-zelf.
- Wat brengt ge? - vroeg hij.
- Uwe en der uwen kwijtschelding - antwoordde george, afstijgende, en gaf hem een perkament over, terwijl hij sprak: - Lees en verheug u! - Sandor ging hij het vuur, ontvouwde het geschrift met eene bevende hand en las. Een paar tranen ontrolden zijne oogen, hij boog langzaam eene knie en hief oogen en handen ten hemel en riep juichend uit: - ‘Dank, o mijn God! Sedert zestien jaren ben ik als een wild gedierte gebannen en vervolgd geworden, en nu geeft Gij, dat ik en de mijnen weder Magyaren kunnen zijn!’ - Toen weder oprijzende, riep hij: ‘Te paard! Verzamel de manschap!’ - De twee mannen stegen op, en deden hetzelfde gefluit hooren, dat dadelijk aan alle kanten werd beantwoord. In weinig minuten deed dit sein twee-honderd-tachtig forsche en wèlgewapende mannen rondom het vuur vergaderen.
- Vrienden en makkers! - sprak sandor - wij zijn geene verworpenen meer. Het vaderland roept ons. Overwinning of een eerlijke dood wordt ons aangeboden. Wilt gij mij volgen in de gevaren van den strijd?
- Hoerrah! - was de kreet. - Wij volgen!
- Zweert dan!
De eed was kort: ‘Trouw aan 't vaderland!’
Weinige dagen later werd St. Thomas door een leger Magyaren omringd. In de voorhoede was sandor. Onder de eersten die in de bestorming den wal beklommen, was george. Slechts één uur duurde de worsteling; de stad viel, en geen Serber werd gespaard. Basilius stierf door het zwaard van george, en - toen de laatste Serber gevallen was, verkeerden de vlammen de stad in puin.
Verschrikkelijke gevolgen der volkswraak! Het vergoten bloed kome over de bewerkers!
En gelijk St. Thomas werd menig ander oord woest, door den strijd der stammen.


{==433==} {>>pagina-aanduiding<<}

Het bruidspaar.

Onder de Oostenrijksche standaards kreeg de Magyaarsche soldaat het heimwee. Een man dwaalde van post tot post, bezocht de herbergen, waar de huzaren kwamen en mengde zich in hunne gesprekken. Wat hij zeide werd van mond tot mond herhaald. De krijgsman, zoo even nog vol oorlogslust, werd stil; want de vreemde had verhaald van het gebeurde op den vaderlandschen grond, en heengaande, liet hij gedrukte afkondigingen, oproepingen en liederen achter. De gemeenen bragten ze aan hunne onderöfficieren om ze te hooren lezen, en den inhoud vernemende stortten zij tranen en harstten in verwenschingen uit. Proza en poëzij werden van den eersten tot den laatsten lettergreep van buiten geleerd, en des daags en bij nacht herdacht en herhaald. Verscheiden manschappen lagen kwijnend in het hospitaal en wilden eten noch drinken, en antwoordden, als de geneesheeren vroegen: ‘Wat hen deerde?’ - ‘"Ons land! ons land!.... Wij moeten terug!’ - Velen stierven en men wist niet waaraan. De forsche zonen van het Noorden kwijnden, door het verlangen naar huis, als boomen op vreemden en dorren grond verplant. Men nam eene proef. Enkele kregen verlof en waren den volgenden morgen hersteld en vrolijk. Intusschen werd er ontdekt, dat iemand deze vreemde ziekte, in 't geheim, aan de soldaten berokkende; doch wie hij was kon men niet vernemen. Geen der soldaten wilde hem verraden en alle andere pogingen waren ijdel. Hij ontweek de officieren. De gemeenen waren zijne mannen. In hun midden gevoelde hij zich veilig, en het zaad, dat hij strooide bragt een ruimen oogst aan. De neêrslagtigheid der troepen werd elken dag duidelijker. Weêrzin dreigde langzamerhand de banden van krijgstucht te verbreken. Men hoorde de vrolijke deuntjes, die den ruiter vermaken als hij zijn bemind ros naar de drinkplaats geleidt, niet meer. De Hongaren zongen alleen klagende liederen, woorden van smart aan het
vaderland gewijd, die het bloed dat er gestort was, be-
{==434==} {>>pagina-aanduiding<<}
weenden, en waarvan elk couplet met Elgen Magyar eindigde. Die weemoedige verzen, naar een rouwzang gelijkende, overmeesterden de verbeeldingskracht der zangers, en de aangehouden klanken vervolgden hen tot in den droom. Nog heden hoort men, in de stilte van den nacht, zulke melodiën in de wouden van Hongarijë en rondom de dorpen. Nog heden herhaalt de echo, meer dan ooit, de lijkzangen, die uit de graven-zelve schijnen op te rijzen.
In eene der kleinere steden van Gallicië was een eskadron huzaren in bezetting: schoon volk; voor menig hunner sloeg het hart der Poolsche meisjes sneller, en de schoonste dame der streek beminde den dappersten dier mannen. De Gravin anna, eene jeugdige Poolsche weduwe, was sedert eenige maanden verloofd met den onversaagden Kapitein van dat volk, en de dag van de bruiloft was nabij. Nog één etmaal en de huwelijksplegtigheid zou gevierd worden. Op den avond te voren bezocht de Officier zijne bruid, maar niet met den vrolijken blik, dien zij regt had te verwachten. Hij wilde opgeruimd schijnen, doch het is zoo moeijelijk het oog eener vrouw te misleiden, die met naauwlettende liefde haren beminde gadeslaat. Zij naderde hem en wilde met hare kleine hand de rimpelen, die kenteekens van zorg en verdriet, van zijn voorhoofd strijken. Een lachje beloonde hare teederheid; doch de rimpels kwamen terug.
- Wat scheelt er aan Kapitein? - vroeg de bruid; en, knorrigheid voorwendende, zeide zij: ‘'t Is niet aardig van u, den avond vóór den builoft zoo treurig en diep mistroostig te zien.
- Ik ongelukkig! - riep hij uit. - Voorzeker neen! en toch ja, zelfs den avond vóór zulk een' schoonen dag ben ik gekweld door een onaangenaam toeval; eene verdrietige zaak, waaraan ik niets kan veranderen. De krijgsraad heeft een mijner manschappen ter dood veroordeeld en ik heb, zoo even, zijn vonnis geteekend. Die man zal morgen worden doodgeschoten. Morgen, den dag van onze vereeniging! dat hindert mij.
- Zeker een groot misdadiger?

{==435==} {>>pagina-aanduiding<<}

- Ja, volgens de krijgswetten.... Hij is overtuigd geworden van de anderen te hebben willen verleiden om den standaard te verlaten en naar Hongarijë te keeren, ten einde de Serben te bevechten. Daar staat de dood op.
- En gij hebt dat vonnis geteekend! Zijt gij geen Magyaar? Bemint gij uw volk en vaderland niet?
- Ik ben soldaat, in 't veld, en moet de wetten gehoorzamen.
- Onmogelijk! Gij, wiens ziel zoo innig kan lief hebben. Gij moet ook die liefde, de liefde tot het vaderland, de edelste van allen, kennen!
- Ik bemin 't, maar ik dweep niet, noch ben de speelbal van begoochelingen in staatszaken. Ik wantrouw de fraaije grondstellingen, die de omwentelaars, zonder zelf er aan te gelooven, zoo listig weten te verkondigen, om de Maatschappij het onderst boven te keeren, tot zij hunne persoonlijke wenschen, hunne eerzucht of wraakzucht hebben voldaan. Die eeuwige worsteling tegen niet te veranderen zaken bewerkt niets anders dan eeuwigdurend berouw.
- Zeg niet eeuwigdurend berouw, maar eeuwige hoop. Wilt gij aan ten onder gebragte en onderdrukte volken de hoop ontnemen, dat de dag eenmaal zal aanbreken, waarin zij zullen hersteld worden in hunne regten en zelfstandigheid?
De geestdriftvolle Polin verliet, zoo sprekende, de zijde haars bruidegoms, zette zich voor de piano en speelde en zong, met bezielde toonen, het bekende lied: Nog is Polen niet verloren. Hare oogen schoten vonken, door de tranen heen en haar vriend, zich bij haar voegende, vatte hare hand en kuste die, en sprak: - ‘Arm Polen! uwe dochters hebben reden om over uw treurig lot te weenen. Telkens als gij het zwaard hebt getrokken, is het in uwe dappere vuist gebroken. Gij hebt het gewigt uwer ketenen slechts verzwaard en het getal uwer bannelingen vermeerderd. Gij zijt een ontzettend voorbeeld voor elke onberaden Natie, die zich waagt in eene worsteling met volkeren sterker dan zij!... Ongelukkig de

{==436==} {>>pagina-aanduiding<<}
Magyaren, zoo zij, met die noodlottige les, hun voordeel niet doen!’
- Hoor ik een Magyaar, die zoo spreekt? - vroeg de bruid.
- Anna! uw eerste gemaal werd den dag na uwe bruiloft op het slagveld doodelijk getroffen. Wilt gij uw' tweeden den avond te voren verliezen? Spreek, ik zal u gehoorzamen. Den Keizer zwoer ik trouw; maar het staat aan u mij dien eed te doen breken.
- Helaas! Dat verg ik niet. Mijn hart en mijne vaderlandsliefde zijn in strijd.... Ook ik bemin u meer dan mijn' geboortegrond, dan de vrijheid. Na zulk eene bekentenis, die voor de eerste maal aan de lippen eener Poolsche ontsnapt; na zulk eene verklaring, waarover ik mij schaam, kunt gij over mijne zwakheid oordeelen. Ach, als gij u wildet opöfferen, zou ik u weêrhouden.... Maar ik meen u te mogen vragen om het leven te redden van dien man, wiens vaderlandsliefde sterker is dan de uwe. Op dezen avond, vóór onze bruiloft, bid ik u, als bruidsgeschenk, om het leven van dien ongelukkige.
- Dus vraagt gij mij afstand van mijne krijgsmansëer.
- Laat hem op eene andere wijs gestraft worden.
- Er is geen keus. Die man heeft tot muiterij en desertie willen verleiden, en de wet heeft hem tot den kogel verwezen. Ik moet het vonnis doen uitvoeren, of, met hem, naar Hongarijë vlugten. Eens dáárheen kan ik niet wederkeeren. In zulk een geval volvoert de regter de straf of wordt medepligtige. In de eene hand houd ik het zwaard der geregtigheid, in de andere de standaard van den opstand. Kies!

Naauwelijks kleurden de eerste zonnestralen de lucht, toen de veroordeelde ter strafplaats werd gevoerd. Het eskadron ging zwijgend op weg. In het midden, op eene open kar, zag men den kapellaan met het kruisbeeld in de hand, en naast hem, in een wit hemd, blootshoofds, met geboeide handen, george van St. Thomas.

{==437==} {>>pagina-aanduiding<<}

De zon ging met majesteit op toen de huzaren het aangewezen oord bereikten; de wind deed de pluimen der krijgslieden en de witte haren van het slagtoffer golven. Men gebood hem van de kar te gaan; zes huzaren stegen af en maakten hunne karabijnen gereed; de overigen vormden een kring. De Adjudant ontvouwde een papier en las, met eene barsche stem, het doodvonnis over george geveld. Volgens gewoonte bood een der krijgslieden den Adjudant een stokje aan en bad driemalen om genade voor den veroordeelde. - Na de derde reize brak de Adjudant het stokje, wierp de stukken voor georges voeten en sprak: ‘God alleen is genadig.’
Op deze woorden hief de gevonnisde het hoofd op en rigtte zich, in zijne volle lengte, omhoog; zijne gelaatstrekken werden levendig. Hij zag rond, rigtte toen de oogen ten hemel en riep met geestdrift uit: - ‘Ik dank u! o mijn God! en ook u mijne kameraden, voor mijn' dood! Het leven is mij sedert lang een last; de dood mij welkom! Ik heb alles verloren: gade, dochter en huiselijken haard. Mijn vaderland alleen reste mij, en nu ik dat niet kan verlossen, verheug ik mij te sterven. Kameraden! dankt God; gij, die aan de andere zijden der bergen eene moeder, eene geliefde, eene trouwe vrouw, een' zoon of dochter hebt, die uwe wederkomst verbeiden. Gij, die uwe huizen, hutten, en gezinnen bezit. Ik bid vurig, dat gij, in uwe laatste ure, den dood zoo welkom zult kunnen heeten als ik, die op aarde niets meer te verliezen heb.’
Hij zweeg en knielde. De soldaten bleven als standbeelden toezien. De Adjudant zwaaide het papier en de zes manschappen legden hunne karabijnen aan. Nogmaals gaf de Adjudant een teeken met het vonnis.... maar snel sprong een jong onderofficier uit het gelid, ontrukte hem het papier, verscheurde 't, en wierp de stukken naar de zes man met de aangelegde karabijnen. Tweehonderd zwaarden gonsden door de lucht, een stofwolk ging op, en tweehonderd huzaren renden heen.


{==438==} {>>pagina-aanduiding<<}

Nog één oogenblik.

De bruiloftsgasten waren aangekomen. De bruidegom, in zijn prachtig krijgsgewaad, schitterend van goud, zat bij zijne verloofde, mede rijk in satijn en kanten gekleed. Alles was gereed tot de plegtigheid. Waarop wachtte men?
De bruidegom wilde het uur, zoo vurig gewenscht, tot na de terugkomst van den Adjudant vertragen, om den afloop der straf te vernemen; vreezende dat, in het oogenblik, waarin de plegtige verbindtenis zou plaats hebben, het schot der karabijnen zijn oor zou treffen en zijn gemoed ontroeren; terwijl de priester den zegen des hemels over de gelukkige echtgenooten uitsprak. De gedachte folterde hem, dat juist dàn de ziel des veroordeelden voor Gods regterstoel zou verschijnen om welligt straf te smeeken voor de wreedheid hier tegen hem gepleegd.
De Adjudant liet zich lang wachten, de Kapitein werd ongerust en de bruid angstig.
- Misschien - sprak zij zachtjes - ware het beter geweest de plegtigheid een dag uit te stellen.
- Of die te verhaasten. - hernam haar vriend.
Nog kwam de Adjudant niet. Eén uur, twee uren verliepen; het werd middag; nog niemand.... elke minuut scheen eene eeuw. Eindelijk hoorde men, in den voorhof, een paard in vollen ren aankomen, toen, op de trappen, haastige treden en het klinken van sporen. Aller oogen vestigen zich op de deur, zij gaat open en de Adjudant verschijnt, bleek, met stof bedekt, vermoeid en bezweet.
- Blijf daar! Blijf daar! - riep de Kapitein - Gij brengt een doodberigt, kom niet binnen!
- Ik breng geen doodberigt - antwoordde de Adjudant met eene heesche stem - maar een honderd malen erger. De veroordeelde heeft alle de huzaren medegesleept; zij rennen weg naar de Hongaarsche grenzen. Twee uren ver hebben zij mij medegevoerd en toen losgelaten om rapport te doen.

{==439==} {>>pagina-aanduiding<<}

- Mijn paard! - riep de bruîgom en wilde naar buiten snellen; maar zijne bruid, bleek, met den schrik op 't gelaat, weêrhield hem.
- Één oogenblik! Wacht één enkel oogenblik, geliefde! - bad zij, maar hij klemde haar in de armen, gaf haar een' kus op 't voorhoofd, vloog heen en wierp zich te paard. Het dier steigerde, en scheen het voorplein niet te willen verlaten; zijn meester wierp nog éénen blik naar 't balkon, zag nog éénmaal zijne dierbare, in haar feestgewaad, hoorde nog eens haar roepen: ‘Keer spoedig!’ maar gaf zijn ros toen geweldig de sporen en zag haar nimmer weder.
Het eskadron had nu zijn spoed een weinig vertraagd; en rigtte zich vrolijk regtstreeks naar de blaauwe bergen. Door wouden, over heiden, heuvels en dalen, vervolgde het den togt, en liet de torens naast zich aan den horizon liggen. Het avonduur had reeds geslagen, de paarden hinnikten, maar nog ging het voorwaarts, altijd voorwaarts. In het midden was de man met de witte haren, george, die hun den weg, langs ongebaande paden, door heiden, bosschen en moerassen, wees. De schemering spreidde haren sluijer over het land. Men bereikte een' stroom, hier en daar brandden vuren op heuveltoppen. Aan gene zijde dier hoogten was het vaderland der Magyaren! Aan den voet dier bergen ontspringt de rivier, en hier, voor 't eerst, na den aanvang der vlugt, uit Gallicië, steeg men af, om de dorstige rossen te drenken met het water, dat van den geboortegrond komt.
Gedurende dit rustuur zongen de huzaren, in koor, het vrolijk lied, waarvan elk vers aan het vaderland is gewijd:

‘Ook ik, ik werd geboren, 
Waar ginds die sterre straalt.’ 

Maar welk teeken gaven de uitgezette wachten? Het meldde, dat er ginder een ruiter naderde. Men zag dien ruiter, wiens paard in vlugheid met de vogels wedijverde, op den wind golfde zijn witte pluim en zwierde

{==440==} {>>pagina-aanduiding<<}
zijn rijke pels; goud blonk op zijn shako. Men herkende hem: het was de Kapitein. Dadelijk zaten allen op, trokken den sabel, plaatsten zich in strijdörde, en toen hun Hoofd dáár was, begroetten allen hem naar krijgsmans wijze. Hij hield zijn paard in, wilde spreken, maar vond geene woorden om zijne verontwaardiging uit te drukken. Terwijl hij, na zulk een hevigen rid, adem schepte, traden vier mannen uit de gelederen, van welke de jongste, dezelfde die het vonnis had verscheurd, de hand eerbiedig aan het voorhoofd bragt, sprak:
- Wees welkom, Heer Kapitein! Gij komt juist op het oogenblik dat wij gereed zijn om de Hongaarsche grenzen over te trekken. Gij zult dit met ons doen. De tijd tot overweging is kort; beslis spoedig. Wij zullen uw paard bij den teugel grijpen en u met geweld medevoeren; ofschoon wij vertrouwen, dat gij vrijwillig tot ons komt: maar op die wijze besparen wij u eene noodlottige ongenade, als de onderneming mislukt. Ga met ons.... gedwongen! Als wij slagen zij u de eer; als wij overwonnen worden zij ons de schuld! Welaan dan Kapitein, verdedig ul werp een of twee van ons uit den zadel, de eerste die de hand aan de teugels van uw paard durft slaan!... Zie, ik ben 't, houw toe, Kapitein! houw toe!
Hij deed wat hij zeide, vatte den teugel en een oude brigadier stak de hand in de manen.... De Officier bewoog zich niet, hij staarde hen aan; maar hief geen sabel op. Achter zich had hij zijne bruid, vóór zich het vaderland! Aan de eene zijde een paradijs vol liefde, aan de andere de vrijheid zijner stamgenooten. De inwendige worsteling overstelpte hem... Hij boog het hoofd... De trompetten klonken; bij dit krijgsgeschal trippelde zijn paard als van ongeduld; de geest drift overmeesterde hem, en zijn sabel trekkende, zwaaide hij die hoog en - ‘Voorwaarts dan!’ - riep hij - ‘God wil het!’
Nu stortte hij, met een huzaar ter wederzijde, naar den vloed: ‘Voorwaarts! Voorwaarts! over de blaauwe bergen! naar 't vaderland!’ - Het eskadron volgde in en door den stroom; de rossen boden hunne breede

{==441==} {>>pagina-aanduiding<<}
borst aan de golven, de ruiters zongen hun Magyaarsch lied, en te midden van al die vervoering en woeling gevoelde de Kapitein grievend, dat elke schrede hem verder bragt van zijne bruid.
Midden in den togt reed george van St. Thomas, met de banier van Hongarijë, het oog bezield en het gelaat in vuur; want elke schrede bragt hem de wrake nader.
De rivier een oogenblik van het doorwaden troebel, stroomde weder helder en zacht; het woud dekte met zijne schaduwen de vlugtelingen; het gedruisch van hunnen togt verloor zich in de diepte van den nacht; steeds ging het voorwaarts! voorwaarts!
De geest des oorlogs was losgebroken; het bloed stroomde alom in steden en velden. - Nogmaals werd een held door het lot bedrogen. Die held, vroeger hoofdman van sluikers, moest tot zijn oude zwervende leven terugkeeren, en werd weder een voorwerp van jagt voor de handhavers der wet.
Eene bewaarplaats van ongelukkigen in hun verstand gekrenkt, nam een huzarenkapitein op, die onafgebroken op smartelijken toon uitroept: ‘Wacht nog een oogenblik!’
George van St. Thomas rust van zijn lijden uit in het graf.




Iets over de gebruiken in de staten van Noord-Amerika.

(Twee Fragmenten uit brieven.)

Het tabakrooken.

Op een' Zondag kwam ik te Philadelphia aan en de lust beving mij om een kleine wandeling te doen, en de straten en gebouwen eens op te nemen. Ik stak dus, in het logement, eene sigaar aan, maar naauwelijks had ik eenige schreden in de straat gedaan, of ik werd aangesproken door een man, die beleefd zeide: ‘Mijnheer! des zondags rookt men te Philadelphia niet op de straat.’

{==442==} {>>pagina-aanduiding<<}

Niet zeer gemeenzaam met 't Engelsch zijnde, verstond ik hem niet goed, gaf hem zijn beleefden groet terug en wilde voortgaan; maar nu vatte hij mij aan den arm en herhaalde zijne aanbeveling: ‘om mijn sigaar te dooven, wijl men des zondags te Philadelphia, op de straat, niet rooken mogt.’ Knorrig keerde ik terug en bleef te huis, en vertrok den volgenden dag naar Boston.
Dáár wilde ik, even als te Philadelphia, de stad eens opnemen, en ging derhalve uit, naar mijne gewoonte met een sigaar in den mond. Naauwelijks was ik den stoep afgetreden, of een agent van politie klampte mij al weder aan boord, en zeide:
- Mijnheer! wees zoo goed uw sigaar weg te doen; men rookt te Boston niet op de straat.
- Met uw verlof - antwoordde ik - het is heden geen zondag.
- Gij hebt gelijk, 't is dingsdag. Maar.....
- Welnu?
- De dagen hebben met hetgeen ik u zeg niets te maken.
- Te Philadelphia - hernam ik - heeft een heer, die mij dezelfde dienst bewees, mij zeer stellig gezegd en herhaald: dat men des zondags niet op de straat rookt.
- Te Philadelphia, dat is mogelijk; maar 't gaat òns niet aan. Te Boston, Mijnheer! rookt men nimmer op de straat. Daar gij vreemdeling zijt vergenoeg ik mij met u dat te zeggen; doch wanneer gij voortgaat zal ik gedwongen zijn u als een inwoner te behandelen.
- En wat zoudt ge dan doen?
- Ik zou u beslaan in eene boete van vijf dollars.
- Dan zou mijn sigaar mij te duur worden; maar 't komt mij voor, dat dit eene tirannij is. Ik heb er geene woorden voor. Geen dwingeland behandelt zijne slaven harder, dan 't gebruik hier den vrijen man.

De voorstelling.

Ik ontmoette twee belangrijke reisgenooten, van welke de eene het land op zijn duimpje kent. - Niets zou mij

{==443==} {>>pagina-aanduiding<<}
aangenamer zijn geweest, dan eene dadelijke kennismaking; maar ik had niemand om mij, volgens de Amerikaansche gewoonte, aan hen voor te stellen. Men zorge vooral die formaliteit der voorstelling niet te verzuimen, waarop men hier uiterst gezet is; veel méér nog dan in Engeland vanwaar zij is overgenomen. De Amerikanen drijven de naauwgezetheid daarin al zeer ver. Tot een voorbeeld verhaalde men mij het volgende.
Er was een man in de Mississipi gevallen en op het punt van te verdrinken. Een Amerikaan, toegevende aan het gevoel van menschlievendheid, stond gereed om hem te redden, en had reeds zijn rok uitgetrokken, om zich in den stroom te werpen. Toen echter bedacht hij zich, nam zijne lorgnet, bezag den drenkeling, en trok zijn rok weder aan, met al de koelheid, die dit ras kenmerkt, en zich omkeerende, sprak hij binnen 's monds: ‘Ik ken dien heer niet, hij is nooit aan mij voorgesteld.’
Te Baltimore vond ik, in een openbaar rijtuig, een vrij kostbaren armband, en herinnerde mij hem gezien te hebben aan den arm eener jonge dame, die digt hij mij had gezeten. Ik vloog haar na, en gaf haar het gevondene terug; maar zonder een enkel woord van dankbetuiging, zelfs zonder mij te groeten, nam ze de bracelet aan en ging voort. - Ik was niet aan haar voorgesteld; zij kende mij dus niet, en dit was genoeg om haar van alle verpligting aan mij te ontslaan.
De manier waarop ik met den Heer harris in kennis kwam, zal u de dwingelandij van de voorstellings-formaliteit nog duidelijker maken. Ik ontmoette dien Heer, te Mobile, in het Mansion-house, waar wij beiden logeerden. Zijn gunstig uiterlijk, zijne trekken vol goedheid en schranderheid onderscheidden hem boven de menschen van het gewone slag. Des middags zat hij naast mij aan tafel. Een oogenblik hield ik hem voor een Franschman en waagde het een woord tot hem te rigten; toen hij, eensklaps, zich in het zuiverste Amerikaansch tot zijn' anderen buurman wendde. Ik zeg het zuiverste Amerikaansch, want hoewel de taal Engelsch is, hebben de Amerikanen eigenaardigheden van uitspraak, vooral in

{==444==} {>>pagina-aanduiding<<}
't plaatsen der klemtoonen, die de Yankees zeer duidelijk van de Britten onderscheiden. - Ik hield dus dadelijk af, uit vrees van mij bloot te geven. Drie malen daags, gedurende drie dagen, zaten wij naast elkander aan tafel, sliepen in belendende kamers, ontmoetten elkander gestadig op den trap en in de koffijzaal, zonder een groet te wisselen. Den vierden dag, toen de reizigers, die, gelijk ik, naar Mobile wilden, zich gereed maakten om naar de stoomboot te gaan, zag ik ook mijn tafel- en kamer-buurman, in reisgewaad, met den mantel over den arm en het valies aan de hand.
- Goed - zeide ik in mijzelven - nu zullen wij toch zestig uren lang bij elkander zijn, en de drommel zal er meê spelen, als ik nu geene gelegenheid vind om kennis met hem te maken. Met het doel echter om mijne toekomstige vriendschap niet in de waagschaal te stellen, bleef ik het gebruik in het oog houden. Des morgens had ik mijn' naam op het register van de stoomboot ingeschreven en eene kajuit gehuurd. Gij weet zeker, dat, op de stoombooten, deze kabinetjes twee bedden boven elkander bevatten? Oordeel nu over mijne blijdschap, toen ik in mijn' kamergenoot mijn' gehoopten toekomstigen vriend harris ontdekte. Ik wist niet wat ik denken moest van het toeval, dat ons gedurig bij elkander bragt; en eindigde met te gelooven, dat er eene bestiering onder schuilde.
Als ik met een ander dan een Amerikaan had te doen gehad, zou ik hem dadelijk hebben gezegd: ‘Laat ons aan de bedoeling van den grooten manitou gehoorzamen, die ons volstrekt schijnt te willen verbinden. Daar is mijne band, geef mij de uwe, en ruilen wij eene sigaar! Ik heb gemerkt dat de uwe alleraangenaamst zijn; de mijne zijn light brown eerste qualiteit. Wij zijn geboren om elkander te verstaan. Laat ons vrienden zijn voor het leven!’ - Twee Franschen zouden dit niet hebben kunnen weêrstaan; maar deze was een zoon van Amerika, en ik bedwong mijne geestdrift. Het toeval, dacht ik, heeft reeds zoo veel gedaan, dat het nu ook wel zorgen zal ons in betrekking te brengen.

{==445==} {>>pagina-aanduiding<<}

Van de zestig uren waren er reeds acht-en-veertig verloopen, zonder dat wij een enkel woord hadden gewisseld; niettegenstaande ik, altijd op eene gelegenheid hopende, mijn buurman in 't oog hield als eene hen hare kiekens. De wijs waarop eindelijk de toenadering ontstond, leidt mij natuurlijk om u iets van de scheepvaart op de rivieren in Amerika, en bijzonder van die op de Alabama te zeggen.
De Selma, onze stoomboot, was niet zoo prachtig, als ik vele andere bòten in Amerika heb gezien. Het was een vaartuig zoo wel tot vervoer van goederen als van reizigers bestemd. De passagiers zijn er boven en de koopwaren in het ruim. Het gemakkelijke reizen alhier, het comfortable, dat men er op booten en stoomwagens en tot in de kleinste herbergen aantreft, benevens het goedkoope der vruchten, zijn oorzaak, dat er in Noord-Amerika verbazend veel wordt gereisd. Wij waren op de Selma met drie-honderd passagiers, en in een overtogt van Philadelphia naar New-york laadden en losten wij, in weinig uren tijds, elfhonderd personen.
Eer wij te Montgommery aankwamen, waren er tien aanlegplaatsen. Tien malen dus, 't zij nacht of dag, raakten wij de oevers van de Alabama om goederen of menschen aan wal te zetten of in te nemen, waaruit volgde dat het inwendige aanzien van het vaartuig, even als de oever van den stroom, gestadig veranderde en ik telkens vreesde den Heer harris te zullen verliezen. In dat geval ware mijne smart alleen te vergelijken geweest bij die van calypso over het vertrek van ulysses.
De boeg is bij dag de gewone verblijfplaats der reizigers, omdat men daar het verst verwijderd is van de twee reusachtige schoorsteenen der werktuigen, en deze plaats tevens het beste gezigt geeft op de heerlijke tooneelen, die zich elk oogenblik, bij elke kromming van de majestueuze rivier, voor het oog ontwikkelen.
De Alabama is een der minst bezochte rivieren van Noord-Amerika; zij wordt niet, gelijk de Mississipi, de Missouri en de Hudson, in alle rigtingen, van stoombooten doorkruist; slechts twee zulke vaartuigen doen de

{==446==} {>>pagina-aanduiding<<}
dienst tusschen Mobile en Montgommery en ontmoeten elkander éénmaal, in den aftand van vijfhonderd Eng. mijlen. In het midden van dezen, hier en daar, onmetelijk breeden stroom schijnt men dus verloren te zijn in eene uitgestrekte wildernis: zware wouden van reusachtige stammen bezoomen de somtijds steile oevers; op het water en in de bosschen rondom heerscht eene stilte, die door niets gestoord wordt dan door het geraas der werktuigen, dat, door de eentoonigheid, eindelijk ook in stilte zich oplost. De schaduw der boomen belommert een gedeelte van de rivier, wier water, effen als een spiegelglas, zich voor den boeg des vaartuigs plooit, om daarna in cirkelvormige baren op te bruisen als de raderen het in zijne diepte beroeren.
De vaart op de Alabama heeft iets van eene fantastische wandeling: de bogten zijn er zoo menigvuldig, dat men dikwerf voor, naast en achter zich niets ziet dan groene heuvels, die aan een meer doen denken met eilanden bezaaid, tegen welke de boot telkens schijnt te zullen aanloopen, en die met behendigheid moeten ontweken worden. Ik kan u geen denkbeeld geven van de indrukmakende grootschheid der gezigten van deze streek, die nog in haren oorspronkelijken toestand is, door 's menschen hand naauwelijks aangeraakt.
Men heeft de Amerikanen steeds beschreven als een volk van cijfers, ongevoelig voor de schoonheden der Natuur. Wanneer zij eens, zegt men, hun' rijken grond bewonderen, dan geschiedt dat uit hoogmoed. Als zij op de majesteit hunner stroomen bogen, is het om de stoffelijke voordeelen, welke zij hun opleveren. Dit oordeel is waar en onwaar. Men moet den Amerikaan in tweeërlei toestanden gadeslaan. Hij acht inderdaad boven alles datgene wat nuttig is en voordeel geeft; hij is werkzaam; altijd wenschende naar veel gelds en denkende over de middelen om dat te verkrijgen. Zoo is hij in het dagelijksche leven, in den winkel, op het kantoor, in het midden zijner zaken. Maar is hij zonder bezigheid; moet hij, b.v., zestig uren op een stoomboot doorbrengen, dan verandert hij geheel, en wordt, zoo als

{==447==} {>>pagina-aanduiding<<}
men zegt, een nieuw mensch. Dan ontwaakt weêr de natuurlijke aanleg in hem, en kan hij mijmeren, de pracht der natuur bewonderen en die in al hare waarde schatten zoo goed als iemand. Zoo zag ik hem gedurende den dag, ongedwongen gezeten op de voorplecht van de Selma, met een brandende sigaar, zwijgend en verdiept in de beschouwing der schoone bladzijden van het boek der schepping, die zij allen toch zeker twintigmalen doorbladerd hadden. Misschien was ik de eenige aan boord voor wien deze gezigten nieuw waren; en toch was er niemand zoo koud, dat hij niet van tijd tot tijd met geestdrift uitriep: Oh! very fine indeed!
Op deze wijze kwamen wij van aanlegplaats tot aanlegplaats, toen, vijf uren vóór onze aankomst te Montgommery, de boot aan een klein dorp dat den grooten naam van Washington voert, voor de laatste maal stil lag. Dáár wachtte mij eene verrassing: de ontmoeting, namelijk, van een jong Amerikaansch officier, stevens geheeten, die in den oorlog tegen Mexico had gediend en met wien ik te New-Orleans, na zijne terugkomst, had kennis gemaakt. Doch mijne vreugde verdubbelde, toen ik, met hem, in de groote zaal van de Selma gekomen, als een duo, de kreeten hoorde: ‘Hoe, zijt gij daar? Hoe vaart ge? Hoe vaart ge?
Het was stevens aan de eene, harris aan de andere zijde, die elkander, in mijn bijzijn, de handen drukten. Mijn wachten was dus niet te vergeefs: het toeval voltooide zijn begonnen werk, door, tusschen harris en mij, den gemeenschappelijken vriend stevens, als een trait d'union te plaatsen. Met één' blik had hij reeds begrepen, dat zijne vrienden nog geen woord met elkander gewisseld hadden, en hij haastte zich derhalve om ons den een aan den ander voor te stellen. Mijne hand viel in de hand van harris, die haar hartelijk drukte. Het was duidelijk, dat wij beiden één zelfde gewenscht doel bereikten.
- Laat ons daar eens op klinken! - sprak stevens. Naar Amerikaansch gebruik klonken onze glazen tegen elkander, en van nu af ontstond er eene innige welge-
{==448==} {>>pagina-aanduiding<<}
zindheid tusschen harris en mij. Wij betuigden wederkeerig hoe wij hadden gereikhalsd naar deze kennismaking, en het bleek nu, dat hij, even als ik, sedert onze eerste ontmoeting in Mansionhouse, te Mobile, geworsteld had met het verlangen om mij aan te spreken, doch door dezelfde reden: 't gebrek aan eene voorstelling, was teruggehouden.




De duiker.


‘Wie uwer, o Ridders of knapen! heeft moed 
En duikt in dien malenden kuil? 
Een gouden bokaal gooi ik af in den vloed! 
Verslonden reeds heeft haar zijn muil. 
Wie uwer den beker mij weêr doet aanschouwen, 
Dien blijft hij behooren; hij mag hem behouên.’ 
 
Aldus spreekt de Koning, en werpt van de rots, 
Die boven het peillooze graf 
Der diepte hangt, in der Charybde geklots 
Den vorstlijken drinkbeker af. 
‘Wie uwer heeft moed,’ - hoort men weder hem vragen - 
‘Te duiken, en zich in die kolken te wagen?’ 
 
De Ridders en knapen, in 't ronde vergaârd, 
Staan zwijgend, den boezem geprangd; 
Een blik naar omlaag maakt den stoutste vervaard: 
Niet één, die den beker verlangt. 
Ten derdenmaal hoort men den Koning herhalen: 
‘Wie uwer heeft moed in den maalstroom te dalen?’ 
 
De Ridders staan immer nog zwijgend en bang; 
Doch zedig- maar moediglijk treedt 
Een Edelknaap voor, uit der knapen gedrang; 
Ontdoet zich van gordel en kleed; 
En mannen en vrouwen, al wie hem omgeven, 
Aanschouwen den bloeijenden jongling, en beven. 

{==449==} {>>pagina-aanduiding<<}

En toen hij den rand van de rotskruin betrad, 
En neêrzag met rustigen moed, 
Daar spoog de Charybdis het kwellende nat 
Weêr uit van de branding en vloed: 
Dof loeijend, als 't verre gerommel van donder, 
Komt, schuimend en kokend, de zee op van onder. 
 
Zij warrelt, en wervelt, en bobbelt, en sist, 
Als water en vuur door elkaâr; 
Ten hemel op kronkelt de dampende gist; 
Omlaag wentelt baar over baar: 
Het stroomt er en stort uit de diepten te voren, 
Als wilde de zee nog een zee zien geboren. 
 
Doch eindlijk bedaren 't geweld en gewoel, 
En, zwart in de schuimwitte wel, 
Verbreedt en verdiept zich een malende poel, 
Onpeilbaar als de ingang der hel; 
En 't barnende water, den kolken ontsprongen, 
Wordt weêr in dien zuigenden trechter gedwongen. 
 
Maar eer nu de branding weêr oeverwaarts dringt 
Beveelt zich de jongling den Heer; 
De menigte schreeuwt van ontzetting - hij springt 
En plompt in den warrelstroom neêr; 
En raadselvol, boven den duiker, herëenen 
Zich bruisend de golven: - zijn spoor is verdwenen. 
 
Een wijl wordt het stil op de waatren; maar snel 
En fel komt de branding weêr aan; 
Nu klinkt het van lippen tot lippen: ‘Vaarwel!’ - 
‘Het is met den jongling gedaan!’ - 
Dus klagend staan allen bij d' afgrond en staren; 
Want holler en doller weêr loeijen de baren. 
 
‘Al wierpt gij er zelfs uwe rijkskroon in af; 
Al spraakt gij: “de vinder dier kroon 
Zal Koning zijn! - Hem zij mijn zetel en staf!”’ 
‘Toch dongen wij niet naar het loon! 

{==450==} {>>pagina-aanduiding<<}

De ontzettende raadsels dier woedende kolken 
Zal nimmer een levende ziele vertolken. 
 
Hoe menig een schip in den maalstroom verviel 
Het ging er onredbaar ten grond: 
Aan stukken vergruisd dreven masten en kiel, 
In 't wielende watergraf rond!’ - 
Dus spreekt men, en feller, in stormende koren, 
Doen nader en luider de diepten zich hooren. 
 
Het woelt er, en wervelt, en bobbelt, en sist, 
Als water en vuur door elkaâr; 
Ten hemel op kronkelt de dampende gist; 
Omlaag wentelt baar over baar; 
Dof loeijend, als 't verre gerommel van donder, 
Stijgt, kokend en schuimend, de zee op van onder. 
 
Doch, ziet! - Uit haar zwellenden, donkeren schoot 
Komt, wit als de wiek eener zwaan, 
Een hand op, en lokken en nek raken bloot, 
En spoelen op d' oeverkant aan; - 
Hij is het! Hij wenkt hen! Den linker geheven 
Vertoont hij den beker; den prijs van zijn leven! - 
 
Hij ademde lang, en hij ademde diep, 
En dankte de warmende zon. 
Maar vrolijk zag de een op den ander, en riep: 
‘Hij leeft! Hij is dáár! Hij verwon! 
In 't graf, in de kaken der woedende stroomen 
Verwon hij! De brave is het levend ontkomen!’ - 
 
Hij nadert: elk wil hem begroeten; hem zien...... 
Geknield voor den Koning, biedt hij 
Hem zedig den beker. De Koning reikt dien 
Zijn minlijke dochter.... en zij.... 
Zij vult dien met vonklenden wijn tot den boorde. - 
Daarop sprak de knaap, dat de Koning hem hoorde: 
 
‘Lang leve de Koning! - Elk adem tevreên 
In 't licht, zoo weldadig en schoon! 

{==451==} {>>pagina-aanduiding<<}

Daar ginds heerschen dood en ontzetting alleen. - 
Geen stervling verzoeke de goôn! - 
De mensch trachte nimmer zijn handen te strekken, 
Naar 't geen zij met nacht en verschrikking bedekken! - 
 
Toen 'k nederkwam sleurde de wieling mij meê 
Naar onder. Dáár stroomt, uit een schacht 
Der klippen, een dwarsvloed: een zee in de zee, 
En stroom tégen stroom in. Hun kracht, 
In 't worstlen en kronklen door niets te bedwingen, 
Dreef me om als een tol, in bedwelmende kringen. 
 
Toen toonde mij God, op mijn vurig gebed, 
In 't hoogst van den vreeslijken nood, 
Een klif met getakte koralen bezet: 
'k Greep ze aan, en ontwrong mij den dood. 
Daar lag ook, in 't weefsel der spichte koralen, 
De beker, die anders in d'afgrond moest dalen. 
 
Want bergendiep onder mij, dwaalde mijn blik 
In purperen schemerschijn rond. 
't Gehoor scheen er dood, in een stilte vol schrik, 
En 't oog zocht er vruchtloos den grond, 
Te midden van padden, salmanders, en draken, 
En slangen, die d'ingang des afgronds bewaken. 
 
Het krielt er van monsters op offers verhit; 
Zij warren in klompen dooreen: 
De steek-rog; de zwaardvisch, met stalen gebit; 
De hamer, afschuwlijk van leên. 
Digt neven mij zag ik het dreigende staren 
Des vreeslijken haais - de hijëna der baren. 
 
Daar hing ik verlaten, en wist mij ontbloot 
Van menschlijken bijstand; en wist 
Mij - d'éénig gevoelige in 't rijk van den dood - 
Alléén in het ledige; en wist, 
Daar de Almagt alleen mij nog zien kon en hooren, 
Mij, onder die monsters, voor 't leven verloren. 

{==452==} {>>pagina-aanduiding<<}

'k Bedacht dit, en rilde!... Daar kroop iets!... Daar kwam 't 
Met honderden klaauwen!... Een bosch 
Van sprieten omgaf mij!... Van doodschrik verlamd, 
Liet ik het koraalgetakt los. - 
Nu greep mij de warrelstroom weêr, en wij stoven; 
Doch 't was tot mijn heil, want hij hief mij naar boven.’ - 
 
Verbaasd had de Koning den jongling gehoord, 
En sprak: ‘de bokaal werd uw deel; 
Maar 'k schenk u daarbij, op mijn Koninklijk woord, 
Deez' ring van onschatbaar juweel, 
Beproeft gij het nogmaals, om nu mij te ontvouwen, 
Wat ook op den bodem der kolk is te aanschouwen.’ - 
 
Dat hoorde de dochter; haar boezem joeg snel; 
Zij smeekte met vleijenden mond: 
‘Mijn vader! ô Eindig dat gruwzame spel! 
Reeds deed hij, wat niemand bestond! 
Of laat zich de lust van uw hart niet bedaren, 
Moog' één dan der Ridders den knaap evenaren!’ - 
 
Toen vatte de Koning den beker met spoed 
En wierp in den maalstroom hem neêr: 
‘Brengt gij me dien weder, dan stijgt ge door moed 
Mijn Ridders te boven in eer, 
En zult als uw bruid haar omhelzen nog heden, 
Wier teedere ziel mij voor u heeft gebeden.’ - 
 
Dat trekt hem met hemelsche koorden: hij oogt 
Haar aan, die een engel gelijkt; 
Hij ziet door een blos hare schoonheid verhoogd, 
En hoe zij verbleekt en bezwijkt; 
Dat drijft hem; dien prijs wil zijn liefde verwerven.... 
Hij stort naar beneên, tot verwinnen of sterven. 
 
Weêr hoort men de branding; weêr stuift zij vooruit, 
Met dondrend geloei en gesteen. 
Nu bukt zich, en staroogt de minnende bruid..... 
Weêr woelen de zeeën dooreen: 
Zij bruisen naar boven, zij ruischen weêr neder; 
Maar brengen den bloeijenden jongling niet weder. 
 
c.g. withuys. 
Uit het Hoogduitsch van schiller. 






{==453==} {>>pagina-aanduiding<<}

Mengelwerk.

Twee beroemde vrouwen.

(Uit een ongedrukt handschrift van Karel X.)

Vóór de omwenteling had ik geenerlei vertrouwelijke betrekking met Mevrouw de Gravin de genlis gehad, en haar gedrag gedurende die omwenteling was niet geschikt geweest om mij een gunstig gevoelen omtrent haar in te boezemen. De eerste uitgave van haren roman: Les Chevaliers du Cygne, voltooide mijn afkeer van eene vrouw, die niet geschroomd had om de Koningin, mijne schoonzuster, wreedelijk te beleedigen.
Bij mijne terugkomst in Frankrijk ontving ik een brief, in den uitersten geest van Koningsgezindheid geschreven, en onderteekend: Gravin de genlis. Dien houdende voor eene aardigheid van een mijner vertrouwelingen, lette ik er weinig op; maar twee of drie dagen daarna kwam er een tweede brief met dezelfde onderteekening, waarin over mijn stilzwijgen werd geklaagd, en de schrijfster zich beriep op de opöfferingen voor mijne zaak gedaan, die haar regt gaven op mijne gunst.
Nu dacht ik, dat er twee dames van denzelfden naam bestonden.
De Prins de talleyrand was juist bij mij en ik verzocht hem het raadsel op te lossen.
- Dat is zeer gemakkelijk - sprak hij - Mevrouw de genlis is éénig; maar zij heeft haar geheugen verloren en gelooft nu, dat degenen wier vijandin zij geweest is, ook 't hunne kwijt zijn.
- Zij spreekt - hernam ik - van hare deugden en ongelukken en van vervolgingen onder het Keizerschap geleden.
- In 1789 was haar man reeds arm: de omstandigheden hebben haar dus niets kunnen ontnemen. En wat

{==454==} {>>pagina-aanduiding<<}
bonapartes tirannij tegen haar betreft, deze bestond in het genot vooreerst: van eene prachtige, vrije woning in het Arsenaal; ten tweede: van een jaargeld van zesduizend francs uit zijne eigen inkomsten: alles onder de eenige voorwaarde, dat zij hem maandelijks bekend zou maken met den gang der letterkunde.
- Nu dat is een verschrikkelijke wreedheid geweest! - riep ik lagchend uit. - Ik moet erkennen, dat die dame veel geleden heeft! Maar nu verzoekt die martelaresse mij om een gehoor....
- Geef haar dat; zij zal u vermaken. Die vrouw verdient waarlijk gehoord te worden; al zij 't dan maar voor eens.
Ik volgde den raad van den Heer de talleyrand en stond de gevraagde audientie toe. Den avond vóór die ontmoeting ontving ik een derde brief, waarin zij mij zekeren casimir aanbeval, den phénix van den dag, en nog twee of drie andere pèrsonen, die, volgens haar schrijven, zeer beroemd waren. Een naschrift strekte om er mij op voor te bereiden, dat zij verzoeken zou tot Gouvernante te worden benoemd van mijne aanstaande kleinkinderen: de spruiten van den Hertog van berry, toen nog ongehuwd.
Tenzelfden tijde werd ik door een dozijn personen van allen rang, ter gunste van Mevrouw de Baronnesse de staël lastig gevallen. Deze, door bonaparte gebannen, was met grooten spoed naar Parijs gesneld; overtuigd, dat Frankrijk haar met ongeduld verwachtte.
Mevrouw de staël had tweeërlei redenen om mij te naderen. Vooreerst wilde zij zich aan het hoofd van mijnen Raad plaatsen, en ten anderen wenschte zij de betaling te verkrijgen van twee millioen francs, door haren vader, gedurende zijn Ministerie, in de schatkist gestert.
Ik was ook met Mevrouw de staël niet zeer ingenomen; want ook zij had, in 1789, zoo veel haat tegen ons laten blijken, dat het haar nu wel genoeg had mogen zijn, rustig in Parijs te kunnen wonen. Doch ik kende haar niet.
Madame de staël twijfelde er zelfs niet aan of wij

{==455==} {>>pagina-aanduiding<<}
haar dankbaarheid verschuldigd waren, vermits zij, door de overmaat van hare trotschheid, met bonaparte in twist was geraakt. De Heeren de fontanes en de châteaubriand spraken mij het eerst over haar en met zóó veel gewigt, dat ik niet kon nalaten te zeggen: Die dame schijnt wel eene Mogenheid te zijn.
- Ja, Monseigneur! - was het antwoord - Het zou een ongeluk kunnen zijn voor uwe Hoogheid, als Mevrouw de staël u minder genegen ware. Men vertrouwt haar en - zij heeft veel geleden.
- Het zij zoo; maar hoe veel leed heeft ze mijne schoonzuster, de Koningin, niet aangedaan! Denkt zij dat hare beweringen, hare logens mij ontgaan zijn! Was het niet aan haar te wijten, dat de Ambassadrice van Zweden, die ongelukkige vorstin tot in haar paleis durfde braveren?
De zendelingen van Mevrouw de staël betuigden hunne bewondering over mijn geheugen; doch bezwoeren mij om het verledene niet te gedenken; op niets anders dan de toekomst te letten en niet te vergeten, dat het genie van Mevrouw de staël, en haar Europesche roem mij onberekenbaar nuttig konden zijn.
Afkeerig van strijd gaf ik mij over, stemde er in toe om eene zamenkomst ook met deze beroemde dame te hebben, en bepaalde dat zij komen zoude op denzelfden dag als Mevrouw de genlis.
Mijn broeder zeide even waar als geestig: dat de naauwkeurigheid de beleefdheid der Vorsten is. De Prinsen van ons Huis hebben er nooit aan te kort gedaan. Zoo was ik dan ook in mijn Kabinet en vrij van alle bezigheden toen Mevrouw de genlis werd aangediend.
Ik werd pijnlijk getroffen op het gezigt van deze lange, uitgedroogde gestalte, met hare gele tint, gekleed zoo als zij was, in een gooren sitsen japon en omhangen met eene vuile shawl; terwijl haar linnen, haar kapsel, in één woord, hare geheele figuur meer dan slordig waren. Hare werken over de opvoeding gelezen hebbende, en denkende aan de lessen, welke zij er in geeft over de zindelijkheid en de noodzakelijkheid der zorg

{==456==} {>>pagina-aanduiding<<}
voor de kleeding, werd ik overtuigd, dat bij haar de leer waarlijk niet door de kracht van het voorbeeld werd ondersteund.
Terwijl ik deze opmerkingen maakte, ging de Gravin steeds voort neigingen te maken. Eindelijk bragt zij, uit een langen zak, vier handschriften van een geweldigen omvang te voorschijn.
- Ik breng - sprak ze - aan Uwe K.H., tot mijne welkomstgroete: 1o. een Gedragslijn en het ontwerp van eene Staatsregeling. 2o. Eene Verzameling van antwoorden op de aanspraken, welke aan Monseigneur zullen gedaan worden. 3o. Eene Verzameling van brieven, te zenden in de Provinciën en aan de vreemde Mogendheden; en 4o. een Ontwerp van opvoeding, zoo als die voor de Koninklijke familie moet worden ingerigt. Uwe K.H. zal zich dus kunnen overtuigen van de uitgebreidheid mijner kennis en de zuiverheid van mijne Koningsgezinde gevoelens.
Velen in mijne plaats zouden zich geërgerd hebben. Ik echter dankte, in den opregtsten toon, Mevrouw de genlis voor de schatten, die zij mij wel wilde aanvertrouwen. Vervolgens nam ik het voorkomen aan alsof ik haar beklaagde wegens de behandeling, waaraan zij onder de Keizerlijke tirannij had bloot gestaan. Zij zuchtte en sprak:
- Helaas! de afschuwelijke dwingeland heeft mij tot zijn speelbal durven gebruiken. Niettemin poogde ik door mijnen raad hem op den goeden weg te brengen, en zijn gedrag en zijne gesprekken te regelen; doch hij heeft er geen acht op geslagen. Ik heb hem zelfs aangeboden om middelares te zijn in zijne geschillen met den Paus; maar hij heeft mij op dat aanbod niet eens geantwoord, en echter, godgeleerde als ik ben, zou ik, toen er sprake was van een Concordaat, vele moeijelijkheden hebben kunnen vereffenen.
Deze laatste aanmatiging vond ik zóó grappig, dat het mij groote moeite kostte om ernstig te blijven. Ik wilde een eind aan het gehoor maken, toen mij inviel haar te vragen: of zij Mevrouw de Baronnesse de staël van nabij

{==457==} {>>pagina-aanduiding<<}
kende? Naauwelijks had ik dien naam genoemd of de Dame trad eene schrede terug en maakte een kruis.
- De Hemel beware u! - riep zij uit - dat ik met dezulken zoude omgaan. Het is méér dan pligt om elk, die de werken van Mevrouw de staël niet gelezen heeft, te waarschuwen, dat het tafereelen zijn, enkel geschikt om den smaak te bederven en de zeden te verwoesten! Dat Monseigneur zich wachte voor dergelijke boeken. Hij zal in de mijne alles vinden wat nuttig en goed is. Ik hoop, dat Monseigneur buiten alle betrekking zij met de kleine necker.
- Mevrouw de Baronnes de staël heeft mij een gehoor verzocht - hernam ik - en ik denk, dat zij reeds in de Tuilleriën zijn zal.
- Dat Uwe K. II. die vrouw niet vertrouwe! Ik bezweer U, in haar niets anders te zien dan de oude vijandin der bourbons, en in mij, daarentegen, hunne getrouwste dienaresse.
Dit nieuwe bewijs van gebrek aan geheugen vond ik nog aardiger dan al wat zij reeds had uitgestald. Ik maakte de gewone buiging tot afscheid, en zag Mevrouw de genlis vuurrood worden, toen zij, uitgaande, eensklaps tegenover hare trotsche mededingster stond. De twee dames bezagen elkander van het hoofd tot de voeten, en de klucht, met het vertrek van Mevrouw de genlis geëindigd, begon weder op eene andere wijze met Mevrouw de staël.
De Baronnes was niet zóó morsig als Mevrouw de genlis, maar toch allerzonderlingst opgeschikt. Zij had een kleed aan van zwaar rood satijn, met goud en zijde geborduurd en opgelegd, en pronkte met eene menigte diamanten en ringen. Nimmer was een keurslijf lager uitgesneden, noch liet minder bekoorlijkheden zien dan het hare. Haar hoofd was gedekt met een overgrooten tulband, die haar een zeer vreemd voorkomen gaf, volstrekt niet in overeenstemming met haar gelaat. Ik kon mij van zulk eene vereeniging van genie en slechten smaak geen denkbeeld vormen.
Mevrouw de staël ving aan met vergiffenis te vragen,

{==458==} {>>pagina-aanduiding<<}
dat zij mij eenige oogenblikken kwam ontrooven, die ik misschien, bij voorkeur, aan Mevrouw de genlis zou geschonken hebben. - ‘Zij is eene der vermaardheden van den dag’ - voegde zij er met een gedwongen glimlach bij - ‘zij meent alléén de geheele letterkunde te vertegenwoordigen. o, Monseigneur! wat zou de wereld met zulke menschen een gevaar loopen van achteruit te gaan; temvijl zij integendeel voorwaarts moet gedreven worden. Het is de taak van Uwe K.H. om zich aan het hoofd dezer groote beweging te stellen. Aan U behoort het den schok te geven; ten minste als Uwe K.H. mij wille hooren en in mijne ondervinding vertrouwen stellen.’
- Mijn God! - dacht ik - al weder eene, die voorschriften van gedrag en plannen van Grondwetten komt aanbieden voor den Koning mijn broeder! Is het ontwerpen van Staatsregelingen in Frankrijk tot eene razernij geworden! - Die overdenking gaf Mevrouw de staël gelegenheid om op haar gemak een aantal fraaije gezegden, de eene nog verhevener dan de andere, uit te kramen. Om er een einde aan te maken vroeg ik haar: of zij niet eenig verzoek had te doen?
- o Ja, Prins! - was 't antwoord - eene kleinigheid; minder dan niets: omtrent twee millioen francs, en de renten er van tegen 5 ten honderd. Dat zijn van die dingen, welke ik mijne zaakgelastigden laat beredderen. Ik houd mij alleen met de Staatkunde en de Regeerkunst bezig.
- Helaas, Mevrouw! de Koning is met vaste denkbeelden, de vruchten van vijf-en-twintig jaren nadenkens, in Frankrijk teruggekomen, en ik vrees dus, dat hij van uwe goede oogmerken geen gebruik zal willen maken.
- Des te erger voor hem en Frankrijk! Men weet hoe nadeelig 't voor bonaparte is geweest, mij de twee millioen te onthouden en mijnen raad te verwerpen. Ik heb de omwenteling in den grond bestudeerd en die in al hare wentelingen nagegaan. Ik vlei mij de eenige loots te wezen, die met vaste hand het roer van den staatshulk kan besturen; mits ik benjamin tot bootsman hebbe.

{==459==} {>>pagina-aanduiding<<}

- Wien? - vroeg ik verwonderd.
- Het zou mij zeer smarten - hernam zij - wanneer de naam van dien grooten man, den Baron benjamin constant de rebecque nimmer het oor van Uwe K.H. getroffen had. Een zijner voorouders redde het leven van hendrik IV. Geheel verkleefd aan de afstammelingen van dien goeden Koning, is hij gereed hen te dienen. Een of twee ontwerpen van Grondwet, welke hij in zijne portefeuille heeft, en die ik heb nagezien en met noten toegelicht, zouden verwonderlijk wel te gebruiken wezen. De Koning moet één er van aannemen en benjamin constant met de uitvoering belasten.
Ik trachtte, zoo veel mogelijk, mijne onafhankelijkheid te bewaren; doch Mevrouw de staël, door ijver en geestdrift vervoerd, overlaadde mij, in plaats van om hare eigene belangen te denken, met een stroom van redeneringen, bedreigingen en voorspellingen. In het kort: in stede van eene beminnelijke vrouw, had ik een' leeraar van 't Staatsregt, in rokken voor mij staan. Ook beken ik, dat hare mededingster mij meer vermaakt had. Bij het afscheid was zij ontevreden en ik over het onderhoud weinig voldaan.
Denzelfden avond den Heer de talleyrand ontmoetende, zeide deze, tot mijne verwondering:
- Monseigneur heeft mij met Mevrouw de staël in volslagen onmin gebragt.
- Ik? Hoe is dat mogelijk? Uw naam is niet genoemd.
- Zij houdt het voor zeker, dat ik Uwe K.H. weerhoud haren raad te volgen en zeer jaloers ben op benjamin constant. Zij heeft beloofd zich te zullen wreken.
- En wat zou zij kunnen doen?
- Veel kwaads, Monseigneur! Zij heeft eene sterke partij. De Hemel beware ons als ze Bonapartiste wordt!
- Dat zou aardig zijn!
- Zij zou dan niet meer Koningsgezind zijn, en dàt is het ergste.
Ik begreep toen nog niet hoeveel invloed zulk een man en zulk eene vrouw kunnen hebben. Nu weet ik het, en als Mevrouw de staël nog leefde, zou ik zeker mijn best doen om haar te behagen.






{==460==} {>>pagina-aanduiding<<}

De zeeleeuwen-klub.

I.

Als men van de vestingwerken van St. Malo den bevalligen loop beschouwt van het strand, aan den eenen kant beperkt door een' strook van schuim, en aan den anderen bezoomd met het bleeke groen der zandheuvelen, met mosplanten bewassen, stuit het oog op steile rotsen, die eene kaap vormen en in zee uitloopen. Het fort Rotheneuf kleeft, als een arendsnest, aan het uiterste eind van dat voorgebergte. Zijne plaatsing is zóó, dat, op eenigen afstand gezien, een gedeelte zijner werken over den rand der rots uitsteekt, en, als door een onzigtbare magt geschraagd, boven den loeijenden afgrond hangt, die onophoudelijk den grondslag bestormt.
De zijde der Kaap naar de stad helt over en vormt een zonderlinge stoep, waarvan elke trede, een toevallige lijn der rots, een grillig in den steen gehouwen uitstek schijnt. Van dien reuzentrap, langs welken geen menschelijk wezen nog ooit is afgestegen, rust de onderste trede op het strand, met afgebrokene en scherpe steenklompen omgeven. De andere zijde, die de baai van Rotheneuf beheerscht, daalt met eene vrij steile doch begaanbare helling tot op den oever. In weerwil van de nabijheid der stad en van het volkrijke dorp Paramé is deze noordwestzijde van de Kaap la Valde volstrekt eenzaam. Haar woest en treurig voorkomen en de koude zeewind, die er onophoudelijk blaast, lokken geene wandelaars aan, en behalve een tolbediende, en nu en dan eens een jager, komt niemand den grond der heuvels betreden. Tusschen dien heuvel en de naaste bebouwde landen is de zandige vlakte een armelijk grasveld zonder frischheid of groei.
In de wintermaanden is de wind aan deze zijde zoo hevig en aanhoudend, dat het denkbeeld om er te gaan wonen dwaas moest schijnen. Evenwel had zich, in het begin van 1793, een arme visscher met zijn gezin, op het midden der helling, in eene hut van planken, neder-
{==461==} {>>pagina-aanduiding<<}
gezet. Die man, jean pierre malescot, was een zeerob, die later zijn brood won met het kalfaten van schepen en schuiten in de haven van St. Malo. Sterk en in zijn werk bekwaam, had hij, door zijn arbeid, goede dagen kunnen hebben, indien zijn opvliegend karakter en ruwe manieren niet achtervolgens alle scheepstimmerwerven voor hem gesloten hadden. Dáárom was hij geëindigd met visscher te worden; doch de visscherij is eene onzekere en karige kostwinning, vooral voor hen, die gebrek aan de noodige netten en tuig en een gezin te verzorgen hebben. Dikwerf ontbrak dan ook het brood in de hut, en malescot leed er onder, en door zijn lijden nog driftiger, mishandelde hij meêdoogenloos zijne vrouw en zijne dochter, een meisje van vijftien jaren.
Overigens kon de wereld den hreeuwer niet naar die huiselijke tooneelen beoordeelen. Yvonne, zijne goede vrouw, klaagde nooit; gesterkt in haar geloof aan een beter leven, verborg zij elke smart zorgvuldig in haren boezem en oefende ook haar kind in onderwerping en geduld. Dit edel zwijgen, gevoegd bij eenige goede daden, die van tijd tot tijd het gedrag van malescot opluisterden, gaven hem eene dubbelzinnige vermaardheid. Men wist, dat hij een uitmuntend zwemmer was, die, zonder zich te overspannen, een' halven dag in het water kon blijven, en door wonderen van vermetelheid en behendigheid schipbreukelingen had gered, als niemand meer aan de mogelijkheid van hulp wilde gelooven, en verhaalde elkander die omstandigheden, waarin hij een' moed boven allen lof had betoond. Daartegen zeiden vroegere kameraden, die veel met hem hadden omgegaan, dat hij baatzuchtig en inhalig was. Zij schudden het hoofd als men van zijne huishouding sprak; en als zijne onverschrokken menschenliefde geprezen werd, gaven zij te kennen, dat hij, naar hunne meening, meer bestierd werd door praal- en hebzucht, dan door medelijden. De mensch in levensgevaar, zeiden zij, betaalt ruim, en dan zijn er ook nieuwsgierige toeschouwers die in de handen klappen en bravo schreeuwen; maar toon hem in den duisteren nacht, als er niemand is om

{==462==} {>>pagina-aanduiding<<}
te betalen en toe te juichen, een' ongelukkige die in gevaar is... en zie dàn wat hij doet. Zij, die dus spraken, oordeelden juist. Hoort wat er in een donkeren en mistigen nacht van Februarij 1795 gebeurde.
Sedert drie uren sliep malescot, toen een hevig geklop, op de deur zijner hut, hem deed ontwaken. Vloekend stond hij op en nam den houten boom weg, met welken de deur van binnen gesloten werd.
- Spoedig, malescot! Spoedig! - riep de aankloppende tolbeambte, wiens wachthuis honderd schreden van daar, in eene kloof van de rots verborgen stond. - Ginds zijn menschen op het punt van te verdrinken; neem uwe lijn, en ga spoedig te water!
Terwijl hij sprak, floot de wind en brak het verdoovend gebulder van de branding der golven op het strand. Het stormde zwaar op zee, en de hut beefde op haren grondslag. Malescot, bijkans naakt, bibberde van koude op zijn drempel en antwoordde niets.
- De tijd dringt - vervolgde de beambte - om hulp naar het fort willende gaan, heb ik oogenblikken verloren, die ik gaarne voor een jaar soldij zou willen terugkoopen; de kreten waren zwak en hartverscheurend! Kom, malescot! eene poging, om Gods wil eene poging!
Nog liet malescot het antwoord wachten. Eindelijk sprak hij op een gemeenen, norsch schertsenden toon:
- Waartoe dient gij, kustwachters, toch, die bang zijt voor het water als de dolle hond!? - Heeft een douaan nog ooit een mensch gered? Nooit. En toch wordt hij elke week of maand geregeld betaald, en malescot sterft van honger in zijn hok! - Maar, zoo is de wereld! - Goeden nacht, burger soleil. Mijn vrouw zal een profundis bidden voor hen, die in de zee liggen: dat is alles wat men in zulk een weêr doen kan.
De tolbeambte had weinig gelet op de beschuldigingen tegen zijn corps; maar het slot der aanspraak verontwaardigde hem.
- Wat! - riep hij uit - zoudt gij die arme menschen laten omkomen, daar het u niet onmogelijk is

{==463==} {>>pagina-aanduiding<<}
hen te redden! De kreten klonken geen halve mijl van den wal. De redding is maar een spel voor u, die nog vlugger zijt in het water dan op het drooge.
Tot antwoord wierp de visscher zijne deur toe, zwerende: ‘dat hij in zulk een nacht geen voet zou verzetten, al gold het de levens van al de bewoners van St. Malo.’ - Verstomd bleef de beambte op de plaats staan als vastgenageld. De man was gemeen soldaat, en leefde enkel van zijne gage; maar de nood der ongelukkigen lag hem als lood op het hart. Hij klopte nogmaals aan.
- Malescot! - riep hij - ik ben een arm mensch, even als gij, maar als geld u kan bewegen, weiger dan uwe hulp niet! - Ik zal u drie stukken geven van zes livres, als gij een mensch levend aan wal brengt.
Nu ging de deur weder open, en malescot trad op den drempel, met zijne flesch aan den hals en de lijn onder den arm.
- En als het een doode is? - vroeg hij.
- Dan zult ge de helft hebben. - antwoordde de beambte.
- En als ik niets aan den wal breng? - vroeg deze weder.
- Dat verhoede God, man! Gij zijt hard jegens de lijdenden. Maar ik zal u dan toch een kroon geven.
- Goed. - hernam malescot, en ging; maar na een stap gedaan te hebben bedacht hij zich en sprak: - Geef mij die kroon maar op hand burger soleil.
- Als gij weêrkomt.
- Neen nu. - Ja of neen?
De beambte gaf hem het stuk geld, zonder zijne verontwaardiging langer te ontveinzen. Hij had het regt nu gekocht om te bevelen.
- Thans op weg! - gebood hij.
Malescot liet het zich geen tweemalen zeggen: betaald wordende werkte hij. Het was geene menschlievendheid, die hem dreef: met levensgevaar menschenlevens te redden was zijn ambacht; hij bedreef edele daden voor zóó veel, of zóó veel, en anders niet.

{==464==} {>>pagina-aanduiding<<}

Haastig ging hij naar 't strand, door den beambte gevolgd.
Een oogenblik later maakte hij een kruis en sprong in zee.

II.

In den namiddag van den vorigen dag had eene kleine open bodem, gebruik makende van een nevel, die plotseling de baai bedekte, stil het anker geligt, en, met alle zeilen in top, den steven gewend naar het eiland Jersey. In dien tijd waren zulke heimelijke togten niets ongewoons: de vlugtende adellijken verkozen de kusten van St Malo als het minst gevaarlijk en 't gemakkelijkst om uit te wijken. Er waren daar vele strandwachters, maar de kust biedt er ook talloos vele gelegenheden aan om zich te verbergen. De rotsen bevatten grotten of kloven, en hare uitstekken in zee kleine havens in menigte. Soms moest de émigrerende lang in die verblijven wachten, doch hij was er veilig. Als eindelijk de honderdöogige verspieders door mist of nevel werden geblinddoekt, of als de nacht eens regt donker was, dan verliet een klein vaartuig heimelijk den beschermenden inham, om koers naar Engeland te zetten.
Het smokkelen ook was toen eene uitmuntende broodwinning. Er zijn zeer groote fortuinen te St. Malo, die geen anderen oorsprong hebben dan in den smokkelhandel. De smokkelaars van 1793 wonnen zoo wel op de uit- als op de te huis reis. Zij hielpen de belastingen en de guillotine ontduiken. De visschersschuit met émigranten uitgaande, kwam met tabak en zijden stoffen terug.
Het vaartuig dat wij, onder bedekking van den mist, hebben zien vertrekken, had slechts één passagier aan boord. Een jong man van twintig à twee-en-twintig jaren, die de bekommering en waarschuwingen der zeelieden door groote belooningen had tot zwijgen gebragt.
De Burggraaf de st.-jouan verliet, met weerzin, den geboortegrond. Zijn vader, eerst onlangs overleden, had de gevolgen der gebeurtenissen van 1789 voorzien en

{==465==} {>>pagina-aanduiding<<}
zich gehaast om zijne bezittingen te gelde te maken; doch de jonge Markies, meester van eene zeer aanzienlijke fortuin, verbond zich geheel aan de zaak des Konings en bood zich bij den Heer de la rouarie onvoorwaardelijk aan. Hij had, zoo wel persoonlijk als met geld, den Bretonschen zamenzweerder ondersteund; doch toen het plan mislukt en de hoofd-leider dood was, achtte hij zich van alle verpligtingen ontslagen. Met een helderen blik overzag hij de Koningsgezinden in Bretagne. Hij zag hunne slapheid in handelen, bij zoo veler gereedheid om zich om te keeren, en daarmede alle kans op triomf voorbij. Elke goede uitvoering van wijze plannen, 't zij van aanval of verdediging, was bovendien belemmerd door edellieden, die, in plaats van eendragtig te handelen, met elkander twisteden over den voorrang, en, in opgeblazen adeltrots, niet den schrandersten en dappersten tot veldheer begeerden, maar hem die de meeste kwartieren bezat, en onderling over 't getal van ieders kwartieren strijd voerden. Hij begreep den onwil of het onvermogen der Prinsen, en, wanhopende aan het volvoeren eener taak in welke het vernuft van de la rouarie was te kort geschoten, stortte hij tranen over den man, die groot zou zijn geweest, indien hij niet, verlamd door de nietigheid zijner vrienden, ware bezweken. Daarom dacht hij nu aan zich-zelven. Zijn kasteel stond nabij de kust, hij pakte het overschot van 't vaderlijk vermogen in eene cassette, en begaf, zonder eenig gevolg, zich naar de plaats der inscheping.
De storm overviel hem op weinige mijlen afstands der baai van Rotheneuf. Weldra luisterde het slingerende vaartuig niet meer naar het roer, en ten laatste, door de hooge zeeën overstelpt, ging het te gronde. De Burggraaf, een zwemmer zonder wedergade, hield zich tot den nacht boven, van tijd tot tijd om hulp roepende. Het gelukte hem alzoo eene van het strand afgelegen lage klip te bereiken, op welke hij, uitgeput en bijna magteloos, nederzonk, en, met zijne cassette onder het hoofd, insluimerde.
Dit gebeurde omtrent een uur vóór dat malescot in

{==466==} {>>pagina-aanduiding<<}
zee ging. De koude van het water beving hem aanvankelijk en verlamde de werking zijner spieren; hij vorderde met moeite; zijne ademhaling was kort en zwaar; elke baar, die over zijn hoofd ging, maakte hem duizelig, doch welhaast triumfeerde zijne tweeslachtige natuur; op nieuw stroomde hem 't bloed vurig door de aderen; elke krachtige slag deed hem boven het water uitstijgen, en na eenigen tijd was hij weder even zoo goed op zijn gemak in de zee als kort te voren tusschen de dekens.
Toen hij den beambte verliet, wees deze hem de rigting aan dien hij volgen moest; want men hoorde geen hulpgeroep meer.
- Benedenwinds van het fort de la Conchée en een halve mijl van het strand. - had de brave man hem gezegd.
Malescot volgde, zonder te twijfelen, die rigting; hij was in zijn élément. De storm en hij waren bekenden. Dikwerf inderdaad had de visscher, fier op zijne meerderheid, de guurste en winderigste dagen gekozen om van de kade der stad in zee te springen, en door de menigte zijne krachtige bewegingen en behendige waterkunsten te doen bewonderen.
- Eene halve mijl in zee te gaan, zelfs onder het bulderen van orkanen, was voor malescot eene kleinigheid en een uur na zijn vertrek was hij dan ook, spijt branding en storm niet ver van het aangeduide punt.
Nu hield hij zich van tijd tot tijd in eene regte stelling om den omtrek zoo veel mogelijk te overzien, en te ontdekken of zich eenig ligchaam op de oppervlakte der zee vertoonde; maar hij zag niets. Toen, zijne taak naar pligt vervullende en daarbij het onderscheid tusschen een kroon en achttien livres in 't oog houdende, deed hij als de jager, wiens hond het spoor van gevallen wild verloren heeft. Eerst beschreef hij een groote cirkel rondom de vermoedelijke plaats der schipbreuk, de klip, wier donkere kruin tegen de schuimende baren afstak, vervolgens den cirkel hoe langer zoo meer verkleinende, naderde hij allengskens de klip; wèl verze-
{==467==} {>>pagina-aanduiding<<}
kerd, dat niets hem in de doorzochte ruimte had kunnen ontsnappen. Zulk een' arbeid kon alleen door een meester in de zwemkunst worden volbragt.
Na een half uur van onvermoeide nasporingen had hij nog geenen schipbreukeling, dood of levend ontdekt. Hij was toen zeer digt bij de klip gekomen en deed nu een kreet klinken zoo scherp en schel, dat hij zelfs den braven tolbeambte in zijn wachthuis door merg en been klonk.
Dadelijk vertoonde zich eene menschelijke gedaante op de klip.
- Zijt gij alleen? - vroeg malescot.
- Ja.
De stem droeg blijken van afmatting, maar tevens van die aristocratische hoogheid, welke zich noch in het ongeluk, noch zelfs onder het woeden der hartstogten verzaakt.
- Een ci-devant! zeker! - dacht malescot in zichzelven, en sprak: - Burger! gij moogt uwe handen en voeten gebruiken, indien ge zwemmen kunt; zoo niet, dan heb ik eene lijn bij mij en zal u op het sleeptouw nemen naar Rotheneuf. Gij zult nog wel wat water binnen krijgen, maar dat zuivert.
- Is 't eb? - vroeg de onbekende.
- Eerst over drie uren.
- Hoe ver zijn wij hier van 't strand? - hernam hij
- Drie kwartier zwemmens.
Malescot sloeg met vermaak de uitwerking zijner ant woorden gade. 't Was hem, den ongeachten gewezen breeuwer een stil genoegen, op zijn gemak, een voornamer mensch te kunnen kwellen.
Na eenig zwijgen hernam de schipbreukeling neêrslagtig:
- Ik ben te moê. Ik zou halver weg bezwijken. Zeg mij, brave man! overstroomt de vloed deze klip?
- Binnen een uur of vier kan een brik er over heen varen zonder te stooten. Maar zoudt ge op die klip willen blijven? Kunt ge niet zwemmen? Zie daar mijne lijn, bind die om....

{==468==} {>>pagina-aanduiding<<}

- Wat zal ik doen? - zuchtte de vreemde besluiteloos.
- 't Staat hem niet aan naar Rotheneuf te gaan, waar eene wacht is, - dacht malescot - maar wat gaat mij dat aan! - Toen sprak hij ongeduldig: - Hoe is 't, komt ge af? Zonder u te willen dwingen, moet ik u zeggen, dat ik liever tusschen mijne dekens lig dan hier. Als ge niet te water komt, ga ik heen.
De schipbreukeling, die niemand anders was dan de Markies de saint-jouan, deed eenige schreden voorwaarts, en stond toen weder besluiteloos stil.
- Ik ben eenigzins verlegen, goede man! - sprak hij. - Ik heb daar een kistje met waarden, dat ongelukkig wat zwaar is. Anders, in een gewoon geval, zou een uur zwemmens minder of meer mij niet hinderen; want ik vond er nog mijne wedergâ niet in; maar ik ben al een paar uren met dat kistje beladen geweest, en nu doodelijk moê.
- Een paar uren met vracht? Dat is knap! - riep de breeuwer getroffen uit, daar dit zijne liefhebberij raakte. - Maar wat ge zegt van nog nooit uws gelijken te hebben gevonden, dat zult ge voortaan moeten zwijgen; want ik ben malescot, van wien ik wed dat ge wel eens gehoord zult hebben.
- Inderdaad. - sprak de Markies, zijn geheugen raadplegende - Een wakker, medelijdend man! Den hemel zij dank, dan ben ik gered! Gij zult dan de helft der zwaarte voor uwe rekening nemen?
- Geef het maar geheel hier, burger! Gij zijt reeds lang te water geweest, gij moet er genoeg van hebben. Geef 't zonder zorg maar hier.
De Markies dacht een oogenblik na. Voor zoo veel hij wist was malescot een eerlijk man, maar hij kon toch niet besluiten om zijne geheele bezitting aan een' onbekende te vertrouwen.
- Dat kistje en ik - hernam hij - zullen nimmer scheiden. Doe zoo als ik u voorstel: gij zult vijftig louis d'or hebben, zoo ras wij aan wal zijn.

{==469==} {>>pagina-aanduiding<<}

- Vijftig louis d'or zegt ge? Op weg maar! Vooruit! Is al het goud der wereld dan in dat kistje?
- Er zijn papieren van waarde in. Neemt gij den voorslag aan?
- Zeker! Ik neem 't aan en sta in voor uw kistjen en voor u.
Nu reikte de Markies aan malescot de eene zijde toe van eene vierkante cassette, die hij-zelf aan de andere zijde bleef vasthouden, en beiden begonnen met krachtige slagen naar de kust te zwemmen.

III.

Het kistje was zwaar, doch in weerwil daarvan vorderde de Markies zwijgend, zonder te hijgen, en zóó snel, dat de visscher hem naauwelijks kon bijhouden.
Deze was intusschen vol allerlei overleggingen. Het zou niet onmogelijk maar onnut en vermoeijend zijn te verhalen, welke slechte gedachten elkander in zijnen geest verdrongen, en het eerste onbestemde denkbeeld deden opkomen aan eene verwijderde misdaad; aanvankelijk verre verworpen, toen met koelheid ter uitvoering ontwikkeld, vervolgens met de begeerte van een woest dier voortgezet. Men kan den voortgang en zamenhang der twee denkbeelden: Hier is een groote schat te krijgen, die mij levenslang rijk zou maken! - Het koste wat het wille, ik moet dien hebben!’ gemakkelijk nagaan.
Na een kwartier uurs hoorde malescot, die onopgemerkt van rigting veranderd was, de ademhaling van den Markies zwaarder worden. Hij voelde dat het kistje hem meer woog, en daar hij juist tot de misdaad besloten had, klaagde hij over een scheut in den arm, met welken hij zwom, en verzocht zijn' reisgezel van plaats te verwisselen, om met den anderen arm te kunnen zwemmen en den vermoeiden rust te geven. De Markies vermoedde niets kwaads en stemde gaarne in eene schikking, die hem-zelven zou te stade komen. Malescot, steeds het kistje vasthoudende, zwom voor zijn reisgezel heen; maar gaf dien eensklaps met zoo veel hevig-
{==470==} {>>pagina-aanduiding<<}
heid en juistheid een trap tegen de borst en het hoofd, dat hij oogenblikkelijk het koffertje losliet en zonk. Meteen gaf de visscher zich schot en verwijderde zich, uit alle magt, in de rigting van de kust.
Intusschen was de Heer de st. jouan slechts een weinig bedwelmd geworden, hij kwam spoedig weêr boven en gesterkt door zijne verontwaardiging begon hij den vlugteling te vervolgen. Het onweder woedde toen vreeselijk, en de bliksem toonde hem malescot in de verte, maar zoo dikwerf een nieuwe straal de zee verlichtte, zag hij den afstand, tusschen zich en den roover, verminderd. Zijne inspanning groeide met zijne hoop, om den verrader in te halen.
Deze zwom als een wanhopige, keerde van tijd tot tijd zich om en bemerkte de vorderingen zijner partij met angst, woede en spijt. Het kistje belemmerde zijne bewegingen. Bereikte hem de eigenaar, dan zou 't hem beletten zich te verdedigen: in dàt geval moest hij het loslaten of sterven; doch malescot was reeds zóó ver gekomen, dat hij den dood verkoos boven het verlies der cassette. Zijn eenige hoop was eene rots te bereiken, waar hij de vracht zou kunnen nederleggen, om zijn' vervolger het hoofd te bieden; maar deze naderde meer en meer, en was naauwelijks vijftig vaam meer verwijderd; terwijl de naaste klippen wel tweehonderd vademen verre waren. Evenwel bereikte malescot die nog tijdig, zwom er snel om heen, en verdween eene sekonde er achter, waarna zijn verwoede tegenstander hem terug zag komen.
Na weinige slagen waren zij bij elkander en toen ving er een voorbeeldelooze strijd aan - een gevecht zoo als niemand ooit heeft gezien, noch ooit naar waarde zal kunnen beschrijven. Het onweder, in zijne hevigheid, brulde boven die twee mannen: onbemerkbare punten in de oneindigheid der ruimte, nietige wezens, door verdelging aan alle kanten bedreigd, die elke golf kon opnemen en op eene rotspunt verbrijzelen. En toch onverschillig voor het vreeselijke tooneel om hen heen, doof voor de stem des donders, ongevoelig voor den schok

{==471==} {>>pagina-aanduiding<<}
der baren, die telkens boven hen botsten en braken - poogden deze twee mannen hunne verminderende krachten te verzamelen, niet tegen de zee, hun gemeenschappelijken vijand, maar om elkander naar het leven te staan; met die ontgloeide, in hare diepste kolken bewogen zee tot kampplaats voor en tot eenige getuige van die misdadige en wanhopende worsteling.
De Markies wist niet dat malescot het kistje had nedergezet en meende dus, hem aanvallende, slechts eenen van zijne armen te vreezen te hebben. Zoodra hij den visscher kon hereiken, hief hij zich uit het water op, om, met zaamgeklemde vuisten, op diens horst neder te komen. Deze voorzag die beweging, en in 't oogenblik, dat de Markies met het volle gewigt zijns ligchaams op hem vallen zou, ontweek bij den schok, greep hem, op zijne beurt aanvallende, bij den keel, en spande al zijne kracht in om hem onder water te wurgen. Eene stuipachtige, wanhopige beweging belette dit, en beiden kwamen hijgende weder boven. De st.-jouan was nu beter op zijne hoede, en de strijd werd gelijker: was malescot sterker en minder uitgeput, zijne partij was ontegenzeggelijk nog beter zwemmer en behendiger dan hij. Met ongeloofelijke vlugheid om zijnen vijand been wendende, viel bij dien van voren, van achter en van ter zijde aan, als in dezelfde sekonde. Malescot had reeds vele slagen ontvangen, die, hoewel met meer hehendigheid dan sterkte toegebragt, hem eenigermate bedwelmden. Hij voelde zich verzwakken en vreesde nu in wanhoop den schat en meteen zijn leven te verliezen.
Maar 't was niet aldus besloten. Op het oogenblik, dat eene duizeling hem aangreep, raakte zijne hand toevallig de lijn, die hij om het lijf had gerold; dadelijk besloot hij het touw, dat ter hulpe was bestemd geweest, nu tot moordtuig te bezigen. Al zijne nog overige kracht verzamelende, vlood hij eene wijl, wond het touw af, nam het drieduhhel, maakte een knoop aan het einde, keerde zich toen weder om, en wachtte, vastbesloten, den nieuwen aanval zijns tegenstanders af. Deze hoopte door eene uiterste poging aan het gevecht een einde te ma-
{==472==} {>>pagina-aanduiding<<}
ken, doch malescot sloeg hem, met den knoop van 't touw, door het zeewater nog zwaarder en harder geworden, op de hersenen, zoodat de Markies gedurende eenige sekonden, op zijne beurt, bedwelmd en bewegingloos bleef. Op dat oogenblik verlichtte een bliksemstraal den nacht; de moordenaar en het slagtoffer zagen elkander in de oogen, en malescot, toen een woesten overwinningskreet slakende, zwaaide nogmaals zijn' touwenknods en bragt een tweeden slag toe. De ongelukkige de st.-jouan verdween in de golven.
- 't Is jammer - sprak de booswicht - hij was een uitmuntend zwemmer.
En nu naar de rots gezwommen, waar hij den schat had nedergezet, begroef hij dien en keerde vervolgens terug naar de kust, waar de tolbeambte nog immer waakte en wachtte.
- Welnu, malescot! - sprak deze - zoo alleen?
- Ik heb niemand gevonden, burger soleil!
- Die ongelukkigen! Nu, in Gods naam! Wij hebben gedaan wat wij konden.
- Dat hebben we, burger soleil! Goeden nacht!
Vóór den aanbraak des dageraads verdween malescot, vrouw en kind verlatende, en sedert hoorde men te St. Malo niets meer van hem.

IV.

Het volgende tooneel is te Londen, in een prachtig huis, op de Pall-mall. Tien jaren zijn er verloopen. Op een zachte divan zat, half liggende, een dik manspersoon, met een gemeen en norsch gelaat, uit een kort, zwart gesmookt pijpje rookende, met een kom punch voor zich. Die man had een kamerrok aan van uitstekende fraaiheid; zijn groote voeten staken in prachtige kamermuilen, een' Sultan uit de Arabische vertellingen waardig, en rustten achteloos op 't fraaije beeldwerk van een rijken wit marmeren schoorsteen. Alles in het vertrek ademde weelde en overdaad. Ook was die man, in weerwil van zijn grof gezigt en zijn zwart rookertje,

{==473==} {>>pagina-aanduiding<<}
een groot heer. Hij was bekend als Mijnheer de Markies de st.-jouan; laatste telg van een beroemd en magtig geslacht, dat voorheen zich dikwijls met het Hertogelijke Huis van Bretagne vermaagschapte. Mijnheer de Markies had, in het begin der onlusten, Frankrijk verlaten; maar, voorzigtiger dan zijne lotgenooten, die in hun valies, slechts eenige verschooning en oude adelbrieven pakten, had hij, in tijds, de bezittingen zijner voorouderen, kasteelen, bosschen en landerijen, in goud en in wisselbrieven, op Londen, veranderd. Zijn rijkdom was onberekenbaar. Voor een jaar zijner inkomsten zou hij een vierde der hoofdstad kunnen koopen.
De lezer begrijpt alreeds, dat deze Nabob niemand anders is dan malescot, de gewezen breeuwer. Na zijn gesprek met den tolbediende, was hij de cassette weder gaan opzoeken. Tusschen de rotsen verborgen, onderzocht hij, toen het dag werd, die cassette en vond er, behalve een pas, de noodige bewijzen in, dat de houder was de Markies de st.-jouan; voorts een aantal wissels op verschillende Bankiershuizen te Londen en eene goede som in goud. Op het zien van dien rijkdom dacht malescot een wijl waanzinnig te worden. Een geheelen dag bleef hij als betooverd den roof aanstaren; zijne hand beefde bij 't aanraken van 't goud; hij telde, juichte en schreide; zette het goudgeld op stapels en maakte allerlei uitvoerlijke en onuitvoerlijke plannen; of stortte de goudstukken weêr in het kistjen en woelde met krankzinnige vreugde in den rammelenden hoop. Geen zweem van berouw of wroeging over de misdaad, naauwelijks eene herinnering daaraan was in zijne ziel; zijne vreeselijk geschokte zenuwen alleen deden hem somtijds dreigende vreemde geluiden slaken; dan sloeg hij vlammende blikken op, bedekte het kistje met zijn ligchaam, en vroeg, in zich-zelven, welke menschelijke magt hem van dien schat zou kunnen scheiden.
Des avonds bedaarde die koortsachtige overspanning en kwam het denkbeeld in hem op om te vlugten. Hij bevond zich tegenover eene hem welbekende sluipplaats der smokkelaars. De koop was spoedig gemaakt. Met

{==474==} {>>pagina-aanduiding<<}
de cassette in zijn buis gewikkeld, zwom hij over en bood zich aan om gedurende den overtogt als matroos te werken. Te Southampton liep hij groot gevaar van ontdekt te worden; doch dat gevaar te boven gekomen, had hij niets meer te vreezen. Te Londen veranderde hij van naam en voorkomen. De geheele stad werd in 't werk gesteld om het huis van den Markies in orde te brengen; en eene maand later was hij, die te Southampton schier ongekleed was aangekomen, gezeten in een prachtig hôtel, met een vorstelijken stoet van bedienden en dienstboden omgeven. De cassette was een tooverkist: het bevatte adeldom en fortuin.
Allengskens werden de wissels betaald, en groeiden zijne bezittingen tot millioenen. Toen gleed hij zachtkens langs de helling zijner nieuwe levensbaan. De bedwelming eens bedaard en de grappige ongewoonheid met fatsoenlijke manieren, aan zulk eene gedaanteverwisseling onafscheidelijk verbonden, verminderd zijnde, was hij niet veel belagchelijker of gemeener dan andere rijkgeworden notabelen. Hij was te Londen wat vele anderen daar en elders zijn; hield open tafel; verbaasde het publiek door opgeblazen, overdadige weelde; hield wedrennen te New-Market en speelde verschrikkelijk hoog in geoorloofde en verbodene gezelschappen. Hoe 't zij, niemand vermoedde het bedrog. Men is steeds meer of min geneigd om norsch- en barschheid voor rondheid door te laten gaan; vergetende dat de eerste dikwerf een masker is waarachter zich de leugen verschuilt. Een bedrieger moet noodzakelijk een behendig en geslepen tooneelspeler zijn. Wees ruw en onbeschaamd en de meeste menschen zullen u onbepaald vertrouwen. Malescot, met deze eigenschappen ruim bedeeld, had dus niets te vreezen; doch hoe weinig voorname manieren en pligtplegingen onder de uitgewekenen werden in acht genomen, zij waren evenwel te lastig voor den gewezen scheepsbreeuwer; de minste beschaafdheid van toon hinderde hem, en als men hem met voornaamheid begroette, hield hij 't voor bespotting. Dus omgaf hij zich, als uit instinkt, weldra met eenen kring van vlugtelingen van

{==475==} {>>pagina-aanduiding<<}
de minste soort; meestal bedriegers gelijk hij, die met groote woorden over het verlies klaagden van een rang en stand, die zij nimmer bezeten hadden, en gehechtheid aan de zaak van 't Koningschap naäapten op hoop van winst. In dien tijd was er eene menigte van zulke heeren te Londen, die, terwijl de waarlijk beklag- en hulpwaardigen met eerlijken arbeid hun brood zochten te winnen, onder het voorwendsel van eene teedere opvoeding of wankele gezondheid, de tafelschuimers werden en bleven der rijkere edellieden. Malescot overblufte allen door zijnen rijkdom, en gevoelde zich in hun midden wèl.
Daarenboven was hij, om den tijd te dooden, lid geworden van een aantal genootschappen en klubs. Het was toen in het begin des Keizerrijks en de fabelkunde, in weerwil van oorlog en kustbewaking het Kanaal overstekende, had velen dier klubs hare namen, vaak wonderlijk toegepast, doen aannemen. Zoo noemden de Jockeys zich: Centauren; de zwemmers: Phoquen; de drinkers: Silenen. - Malescot was een zeer middelmatig centaur, een vrij goede sileen, maar de Koning der phoquen. In de eerste der genoemde klubs dreef men den spot met hem, en wond men hem op tot allerlei dolle en reeds vooraf verloren weddingschappen. Van zijn volstrekte onkunde omtrent paarden trok men partij, door hem afgereden dieren tegen onmatige sommen te doen koopen, en te doen wedrennen; waardoor hij, als wedder, vele bankbiljetten verloor, die hij met bijkans echte gentlemans-koelheid betaalde. In de zwemmers-klub ging 't anders. Door zijne buitengewone bekwaamheid won hij daar onophoudelijk en verloor nooit, zoodat op het einde des jaars winst en verlies omtrent gelijk stonden. De zeeleeuwen vergoedden hem, wat de paardmenschen hem namen.
In den tijd, waarin wij hem voor den lezer weder doen optreden, had hij verbazende sommen aan de laatstgenoemden verloren, en bij de zeeleeuwen was niets te doen: die bron scheen uitgeput. Zijn luim was dus niet zeer vrolijk; maar terwijl hij nadacht, hoe hij aan den eenen kant

{==476==} {>>pagina-aanduiding<<}
steeds verloor en aan den anderen kant niets terugwon, trad zijn kamerdienaar binnen en diende hem den Heer smithson aan.
Deze smitnson droeg op een onmatig lang ligchaam een uitgerekten, dunnen hals, aan welks einde een dier Britsche hoofden slingerde, waarvan de spotprenten de type algemeen bekend hebben gemaakt. Hij was de bestendigste gezel van den Markies. Gelijk deze, deed hij, in de klub der tweeslachtige dieren, opmerkelijke kunststukken', doch zonder eenig doel van mededinging; integendeel, hij beoogde niets meer dan eene tweede plaats. In de weddingschappen koos hij steeds de zijde van den Markies en niemand sprak met meer vuur van diens heldendaden dan hij. Wel wist men niet juist waarvan de Heer smithson leefde; maar hij was wèl gekleed, gaf aan zijne luimen ongedwongen toe, en betaalde zijne klubschulden prompt.
Hij trad binnen, groette, en bood zijne hand deftig aan; toen begon er een gesprek, niet belangrijk in zichzelven, doch allerbelangrijkst door de gewigtige gebeurtenissen waartoe het aanleiding gaf.
- Hier pitt! - zeide Mr. smithson - Maak uw kompliment, mijn jongen!
Pitt was een klein, zeer lelijk Spaansch hondje. Het naderde, kwispelde met den staart, en ligtte een poot op.
- 't Is goed, pitt! - En de Heer smithson streelde den hond met vaderlijke liefde den kop, stak een sigaar aan, en vroeg aan den Markies:
- Niets nieuws?
- Niets.
- Niet? o hé! gij zijt geheel van streek. De drommel! Sedert meer dan twee maanden deed ge niets. Waar denkt gij aan?
- Ik wil u niet ontveinzen, dat ik heel gaarne een duizend pond zou winnen. De zotte Ier, die mijn pitt leert, kost mij wel honderd pond in de maand. 't Is duur, maar de hond is ook knap. Hebt gij al wat van hem gezien? Hier pitt! Hij.....

{==477==} {>>pagina-aanduiding<<}

- o, 't Is zeer aardig. Maar inderdaad, ik verlang naar 't een of ander.... Zullen we niet wat doen?
De Markies blies langzaam een mond vol rook uit, en zeide:
- Ja, alles verveelt mij, smithson! Alles verveelt mij, begrijpt ge? Er is niets te doen. Waarop zal men wedden?
- Is 't anders niet? Gij hebt dus geen plan? Welnu, ik heb er een. Waarom hebt ge 't mij niet gezegd?
- Ba! - zeide de Markies, met eene ongeloovige houding van meerderheid.
- Dat ‘ba!’ beteekent niets! Ik heb een denkbeeld. Gij zijt een braaf zwemmer; maar, nog eens, dat ‘ba!’ zegt niets.
De Markies zweeg; want, ofschoon hij wel eens twistte, redeneren was zijne zaak niet. De Heer smitnson ging eenigzins knorrig voort.
- Ja, gij zijt.... stil pitt!.... Gij zijt een sterke zwemmer, maar niet rijk in ontwerpen. Neen! Ziedaar, waarom wedt ge niet om met een gewigt aan 't lijf, den Teems over te steken? Dat is geen slecht idé, hm? Men moet maar vinden: wat zegt gij er van?
Op dat denkbeeld, zoo eenvoudig en tevens zoo vruchtbaar, wierp de Markies zijne pijp, door eene vensterruit heen, op straat en sprong op. Hij zag eene reeks van gelukkige weddingschappen in de toekomst. Nadat de eerste vervoering over was, raadpleegden de beide zeeleeuwen ernstig over de middelen om het schrandere denkbeeld van den Heer smithson spoedig vruchtbaar te maken, en besloten zij, dat de Markies den volgenden dag, als toevallig, eene middelmatige weddingschap zou voorslaan, welke de Heer smithson behoorlijk op zou jagen.
- A propos! Hoe veel gewigt neemt ge aan? - vroeg deze. - Mij dunkt vijftien á achttien pond?
- Ba!
- Twintig pond ten hoogste; geloof mij!
Maar de Markies haalde de schouderen op en zwoer, dat hij 't zich zou schamen minder dan vijftig pond voor te slaan.
Daarop nam smithson afscheid.


{==478==} {>>pagina-aanduiding<<}

V.

Eenige dagen later zaten een man en twee vrouwen, in een dier ellendige hokken, welke men in de wijk van den Tower vindt, rondom een' schotel aardappelen, die zij met graagte schenen te eten. Eene dier vrouwen was nog in de kracht der jaren, doch verdriet en behoefte hadden hare gezondheid ondermijnd. De andere, hare dochter, was eene uitstekende schoonheid. De man kon dertig jaren bereikt hebben; onder zijne grove kleeding, zag men eene mannelijke, rijzige gestalte.
Terwijl zijne huisgenooten met smaak aten, schoof hij, na een paar beten genuttigd te hebben, zijn bord weg en verviel in een somber gepeins.
- Eduard! - sprak de jongste vrouw, op een liefdevollen, met vrees gemengden toon - hebt gij dezen morgen geen' honger?
Eduard rees plotseling op, en trad met groote schreden in het vertrek op en neder. De vrouwen wisselden een blik.
- Nog altijd in treurige gedachten, Mijnheer eduard? - sprak de oudste. - Om Gods wil, schep moed! Weet gij niet dat het ons bedroeft, als gij neerslagtig zijt?
De jonge man streek de hand over het voorhoofd, alsof hij de denkbeelden, die hem benaauwden, wilde wegvagen, en zich naar de vrouwen wendende, vatte hij beider handen en drukte die in de zijnen.
- o, Ik weet dat ge goed zijt - was zijn antwoord - ik weet wat ik u schuldig ben; aan u, mijne moeder! die den drenkeling hebt opgenomen en bijgebragt, en hoe groot uwe armoede was, toch uwe laatste bete brood met hem gedeeld hebt. Ik dank u.... Ik dank u.... en ook u, marie! die den onbekenden alles hebt geschonken, wat gij ter wereld hadt: uwe hand en uw hart. Ik dank u beiden, dat gij mij naar dit vreemde land zijt gevolgd.
- Eduard! - viel maria hem in de rede - spreek zoo niet; wij deden slechts onze pligt.
- Neen! Neen! Gij deedt meer! Ik heb er behoefte

{==479==} {>>pagina-aanduiding<<}
aan, mij uwe weldaden te herinneren; want er is eene andere herinnering!....
- Welke? - vroeg maria.
Misschien zou eduard meer hebben gezegd; maar deze vraag deed hem tot zich-zelven komen, en hij hernam op strengen toon:
- Niets. Ik heb u verboden mij te ondervragen, maria! Er zijn dingen die gij niet weten moet.
De jonge vrouw zweeg stil, en liet haar hoofd zinken, terwijl een traan in hare oogen blonk.
Nu werd er hard aan de deur geklopt.
- Wie komt!? - riep eduard op een hoogen toon, die vreemd afstak bij zijne armoedige kleeding.
Yvonne, de oudste der beide vrouwen, stond op en deed open.
Een klein, dor, voorbeeldeloos gekromd mannetje sloop het vertrek binnen, gevolgd door een grooten jongen in een werkpak.
- Goeden dag! Goeden dag! - zeide hij, inkomende, en zijn scherpe blik nam, als werktuigelijk, de waarde van het huisraad op.
- Wat wilt gij? - vroeg eduard.
- Och, niet veel. - sprak de kleine grijsaard, meer aan zijne teleurstelling denkende bij het gezigt van het schamele huisraad, dan antwoordende op de vraag van den jongen man - Waarlijk niet veel. - Toen voegde hij er grinnekend bij:
- Mijnheer denkt niet meer om mij, naar ik zie. Huurders en verhuurder zien elkander alleen op den betaaldag, en daar Mijnheer niet betaalt.....
- Is de tijd al om? - vroeg eduard met geveinsde verwondering.
- Al? Ja, reeds de derde verschijndag, als 't u belieft, is om - hoort ge?
Eduard stond als verplet door de zwaarte zijner ellende. De vrouwen waagden eenige beden om geduld: doch eduard zeide eenvoudig:
- 't Is goed, Mijnheer!
- He! He! john! hoort ge? - hernam de huisheer,

{==480==} {>>pagina-aanduiding<<}
grimlagchende tegen zijn gezel, die nog aan de deur was gebleven - Hij zegt dat het goed is.
- Dat zegt UE. niet. - antwoordde john.
- En wat zegt gij er van, john?
John zag Meester schupp, den huisheer, oplettend aan, alsof hij zijn antwoord op diens gerimpeld gelaat had willen lezen; maar de duizenderlei kruisende gedachten, die elkander op het beenderig gezigt van den woekeraar verdrongen, vormden zulk eene verwarring, dat john er niets uit wist op te maken, en het stilzwijgen bewaarde.
- Welnu, 't is grappig. Niet waar?
- Zeer; ja, wel zeer grappig! - riep john nu schaterende uit.
- Vertrek, Mijnheer! - gebood eduard vertoornd.
- Heerlijk! En mijn geld, als 't u belieft?
- Morgen zult gij 't hebben.
- Morgen! Hoort ge john? Hij zegt morgen. De laatste keer zeî hij ook: morgen.
- Ja, dat zeî hij toen óók tot UE.
De jonge man verbeet zich met moeite, en eene krachtige poging op zich-zelven doende, hernam hij:
- Wilt gij tot morgen wachten?
Deze woorden werden met zulk een dreigend ongeduld uitgesproken, dat de oude nadacht, en, met een blik de schouders van eduard en john gemeten hebbende, antwoordde:
- Het zij zoo, ik zal mij nog eens laten bewegen; maar morgen zonder fout, verstaat ge?....
- Genoeg! Bij den hemel! genoeg!
- Of het geregt zal zich in de zaak mengen.
De Heer schupp sprak deze laatste woorden op den drempel en trok, voorzigtig, zonder hunne uitwerking af te wachten, de deur achter zich toe.
Toen hij vertrokken was zagen moeder en dochter eduard aan, die zwijgend op en neder ging.
- Hoe zult gij 't maken? - vroeg eindelijk de moeder, zacht en schroomvallig.
- Ik weet 't niet; maar de man moet betaald worden.

{==481==} {>>pagina-aanduiding<<}

Eensklaps nam hij zijn hoed en ging uit, en de dochter verborg haar gelaat aan het hart der moeder.
- Dat God ons behoede! - sprak zij, met de blikken ten hemel - en er geene booze gedachten in hem oprijzen.
Eduard dwaalde gedachteloos eenigen tijd door de kronkelende straten der city. Zijne denkbeelden waren verward. Het geschetste tooneel had hem vernietigd. Vroeger was hij rijk geweest, sedert jaren kende hij de armoede; maar nog nimmer had de ellende zich zóó aan hem vertoond. Hij liep met gebogen hoofde, en in zich-zelven woorden sprekende zonder zamenhang.
- Ik zal naar Frankrijk gaan - zeide hij - en eene schuilplaats aan mijne oude bekenden vragen.... Helaas, zullen zij mij herkennen? Zij zullen mij terugstooten.... Zonder bewijzen! zonder geld!.... Zij zullen mij een' bedrieger noemen!.... o, Die man! die man! Zal God hem nooit op mijn' weg zenden?.... Zal ik nooit....? Och, ik ben dwaas, - die arme marie!.... zij is zoo goed.... zoo liefdevol....! 't is onmogelijk!
Ongevoelig en onder de verwenschingen der voorbijgangers, die hij op het voetpad gedurig in den weg was, had eduard den Teems bereikt. Dáár was een oploop van nieuwsgierigen; zoo als 't bleek, in de verwachting van een buitengewoon schouwspel, te zamen gevloeid. Bij den oever zag men een hoop mannen, voortdurend door nieuw bijkomenden vermeerderd, en onder hen één man van aanmerkelijke dikte, die niets aanhad dan een zwembroek en linnen buis, en met zijn vuurslag een stuk zwam aanstak. Om dezen man heen bewogen zich de anderen; zij verdrongen elkander om hem iets te zeggen. Elk was met hem bezig.
Die man en die hoop mannen waren geene andere dan de Markies de st.-jouan, gereed om met een gewigt van vijftig ponden den Teems over te zwemmen, en de zeeleeuwen, belanghebbende aanschouwers van deze groote daad. De weddingschappen, door den Markies en den Heer smithson ter eenre, en de overige leden der klub, ter andere zijde gesloten, waren zeer aanzienlijk.

{==482==} {>>pagina-aanduiding<<}

Eduard was gedachteloos door den hoop gedrongen. Zijn oog ontmoette toevallig dat van den Markies, en hij rilde van 't hoofd tot de voeten. De gesprekken eindigden intusschen; de hoop bewoog zich naar den waterkant. Mijnheer de st.-jouan had zijn pijpje aangestoken, bond het gewigt aan zijn ligchaam en ging, met het kalmste gelaat ter wereld, te water. Dan, hetzij 't geen gelukkige dag voor hem was, of dat hij zich te veel van zijne krachten had voorgesteld, hij zonk, na eenige slagen, en kwam niet weder boven.
Eduard, na hem herkend te hebben, had alle zijne bewegingen gadegeslagen; zoodat men, als het verschil tusschen hun beider toestanden niet zoo groot ware geweest, gedacht zou hebben, dat hij in den adellijken vlugteling een ouden kennis had wedergevonden. Toen deze nu in de golven verdween, wierp hij zich, eer nog iemand er aan dacht om ter hulp te snellen, in den stroom en bragt den drenkeling in een paar minuten aan den oever; na behendig onder water, het gewigt, dat hem wederhield, te hebben afgesneden. De geheele klub stond verbaasd. Vele zeeleeuwen zelfs, betooverd door de vastheid zijner slagen en 't verdienstelijke der indompeling, toen hij naar den Markies dook, sloegen geen acht op zijne minder dan eenvoudige kleeding, en boden hem een handdruk aan.
Eduard merkte deze bewijzen van goedkeuring naauwelijks op. Hij scheen door één enkel denkbeeld overheerd en bleef bij den Markies, toen deze door zijne lieden naar 't rijtuig gedragen werd. Zoodra de bewustelooze er was ingelegd, ging hij tegenover hem zitten en riep zelfs den koetsier toe: ‘Naar 't hôtel!’ Dáár gekomen, volgde hij den lijder in diens kamer, deed hem te bed leggen en plaatste zich aan de sponde alsof hij een der huisgenooten ware geweest.
Mijnheer de st.-jouan, die onder water te vergeefs had gepoogd zich van het gewigt te bevrijden, bleef lang buiten kennis; eerst een half uur later opende hij de oogen, en zijne eerste woorden waren eene verwensching van zich-zelven, en van de àl te vindingrijke Heer smith-
{==485==} {>>pagina-aanduiding<<}
son. Daarna vroeg hij om zijn pijpje. Na eenige trekken gedaan te hebben, die hem geheel herstelden, bemerkte hij eduard.
- Wat duivel wilt gij? - vroeg hij barsch.
- Ik wenschte u geheel hersteld te zien, Mijnheer! - antwoordde de jonge man, wiens stem van onwillekeurige aandoening beefde.
- En waarom wilt gij dat voor den duivel?
- Ik ben zoo gelukkig geweest u uit een groot gevaar te redden en.....
- Ah! zijt gij dat? Ik dank u!.... Ik zou nooit gedacht hebben dat vijftig pond.... Maar dat gaat u niet aan.
Daarna de behoeftige kleeding zijns redders ziende, voegde hij er bij:
- Ik ga nu wat slapen, mijn vriend! Kom morgen weder.... of later. Ik zal iets voor u doen.
Dit zeggende keerde hij zich om en sliep rustig in.
- Hoe heet uw Meester? - vroeg eduard, op hoogen toon, aan een der knechts.
- Mijnheer de Markies de st.-jouan.
- Zelfs den naam!... den titel! - riep eduard bij zich-zelven, de deur uitgaande.
De knechts meenden dat hij gek was; te meer nog omdat hij, het vertrek verlatende, zich omkeerde en tegen den slapende eene dreigende beweging maakte.

VI.

Des avonds kwam hij verhit en koortsig in zijne woning terug. Vreugde en berouw vervulden hem. Men zou aan de verschillende aandoeningen op zijn gelaat gezegd hebben, dat hij een lang beoogd doel had bereikt, maar er weder van terug schrikte en het niet durfde aangrijpen. Het gezigt van yvonne en maria, die vrouwen welke zich geheel aan hem gewijd hadden, scheen hem eene smartelijke aandoening te verwekken. Hij bragt den nacht in vrolijke en ijselijke droomen door. Nu eens meende hij in triomf het kasteel zijner voor-
{==484==} {>>pagina-aanduiding<<}
vaderen binnen te treden. Dán eens ontwaakte hij opspringende, hijgende en met angstzweet bedekt: - eene stem had in zijn oor het woord: ‘vadermoorder’ gefluisterd.
Des anderen daags was de Heer schupp vroegtijdig daar. Door de gebeurtenissen van gisteren had eduard hem geheel vergeten. Zijne komst herinnerde hem te gelijk de gedane belofte en de onmogelijkheid om haar te vervullen.
- Mijnheer! - sprak hij - ik heb mij te onbedacht verbonden.
- Ah!
- Ik heb geen geld.
De Heer schupp hernam, dit hoorende, al zijne onbeschoftheid, en zich keerende tot zijn helper john, die zonder pligtpleging op de tafel was gaan zitten, zeide hij:
- Ik wist 't wel... Ik heb 't wel gezegd! Geen geld! Heb ik het niet gezegd, john?
- Ja, UE. heeft 't wel gezegd.
- Hoor - hernam eduard - ik ben stellig verzekerd binnen kort geld te zullen hebben.
- Binnen kort! - herhaalde de grijsaard spottende.
- In acht dagen; misschien eerder.
- En gij meent, dat ik mij met zulke praatjes zal laten betalen? Ik moet geld hebben!
- Maar ik heb 't niet.
- Zoo veel te erger! Dan moet ge verkassen.... Uw huisraad blijft en wordt verkocht.
- Neen, dat zult ge toch niet doen.
- John! Hij zegt dat ik 't niet doen zal.
- Laat john daar, als 't u belieft, Mijnheer! - sprak eduard, den hoogen toon hem eigen weder hernemende. - Ik ben u drie guinjes schuldig. Zet ons 't huis uit. Gij zult geen enkele guinje voor de meubelen maken.
Schupp keek john aan, die zijne schouders ophaalde, bij wijze van treurige toestemming.
- In plaats daarvan - vervolgde eduard - sla ik u voor, om u binnen acht dagen alles te betalen, en eene premie voor nog elken dag wachtens bovendien.

{==485==} {>>pagina-aanduiding<<}

De verhuurder zette zich tot overweging. Yvonne en maria begrepen niets van de zekerheid des jongen mans.
- En welke premie zult gij geven? - vroeg de Heer schupp weifelende.
- Een halve guinje, voor elken dag.
- Een halve guinje! Goede hemel! - riepen de vrouwen uit.
- Een halve! - herhaalde de eigenaar op zijne beurt - dat is te weinig... te weinig... als ge mij een guinje beloofdet... dan misschien...
- Welnu eene guinje; 't zij zoo. - sprak eduard.
Het berouwde den Heer schupp bitterlijk, dat hij niet méér had gevraagd; maar in weerwil van zijne onbeschaamdheid durfde hij er toch niet op terugkomen. John had, in de ruime zakken van zijn jas, altijd papier, pennen en een inktkoker. De Heer schupp deed eduard eene verbindtenis teekenen en beloofde spoedig te zullen wederkeeren.
Na zijn vertrek drongen de vrouwen te vergeefs bij eduard om opheldering aan. Hun toestand zou veranderen. Zij zouden welvarende, zoo niet rijk worden. Elke andere inlichting bleef achter. Eduard wilde niets meer zeggen.
Ondertusschen herstelde de Markies geheel. Zonder voor zijn redder eenige wezenlijke dankbaarheid te gevoelen, zag hij hem toch met genoegen, en dit was alles wat deze verlangde. Zijn zedelijk overwigt deed het verdere. Hij vleide de neigingen en grillen van den voormaligen breeuwer, en wist hem te vermaken en te verstrooijen. De Heer lancel (eduard had dezen naam aangenomen) werd steeds met ongeduld gewacht, en na verloop van eene maand waren de Markies en hij onafscheidelijk.
Toen stemde de Heer lancel, die alle belooning had geweigerd, er in toe, eene aanmerkelijke som onder den titel van leen aan te nemen. De Heer schupp werd betaald. Yvonne en maria betrokken een beter verblijf; maar eduard verklaarde tevens, eenigen tijd met haar niet te kunnen zamenwonen. Yvonne wilde haar moederlijk

{==486==} {>>pagina-aanduiding<<}
gezag doen gelden; maria weende; doch alles te vergeefs: eduard bleef standvastig.
De Heer lancel werd, gelijk men denken kan, door den Markies, in de klub der zwemmers voorgesteld en aangenomen. In plaats van zijne intrede te betalen, won hij dadelijk en zonder moeite al de weddingschappen, die men hem als proeven oplegde. Zijne overwinningen waren zoo schitterend, dat de zeeleeuwen verdeeld raakten. Men wist niet meer wie de kroon, als koning der waterhelden, verdiende: hij of de Markies. Die mededinging ergerde den Heer de st.-jouan. Dit was de eerste oorzaak van tweedragt tusschen de beide vrienden; maar de Heer lancel had reeds lang zijne schuld ofbetaald, en scheen zich thans weinig over de verkoeling van zijnen voormaligen heschermer te bekommeren.
Integendeel begon hij-zelf de vijandelijkheden. Tot nu toe hadden zij nooit tegen elkander gewed; doch nu sloeg de Heer lancel, bij wijze van schermutseling, den Markies eene onbeduidende weddingschap voor. Deze antwoordde door eene uitdaging, die zijn mededinger met een enkelen slag moest nedervellen. Maar de jonge man bleef overwinnaar, en sedert dien dag openbaarde zich tusschen hen een geweldige haat. Zij namen zelfs de moeite niet dien te ontveinzen. Het was eene worsteling op leven en dood. De weddingschappen volgden elkander met voorbeeldelooze snelheid op, en daar het geluk zich steeds voor lancel verklaarde, werd deze millionair; terwijl de Markies nog slechts een honderdduizend pond overhield.
Dat is de gewone loop der dingen, voor negen van de tien spelers; maar die snelle, volkomen terugvloeijing van fortuin gaf iets wonderbaars aan het lot, hetwelk deze twee mannen met elkander in betrekking had gebragt. - De Heer smithson, de vernuftige zwemmer, die er zich op verhovaardigde, dat hij even geestige als diepzinnige invallen had, herhaalde met zelfvoldoening: ‘Als de Teems vele zulke visschen bevatte als dien, welken die drommelsche lancel heeft gevangen, zou het een uitmuntende zaak wezen, visscher te zijn.’

{==487==} {>>pagina-aanduiding<<}

Eduard bezocht zijne gezellinnen maar zelden: die te zien scheen hem meer en meer onaangenaam te worden. De moederlijke liefde van yvonne, de innige, zich geheel overgevende teederheid van maria griefden hem. Beiden zuchtten over die onverklaarbare verandering; maar klaagden niet meer. Zij schreiden te zamen, en toonden hem niets dan genegenheid en stille onderwerping.
Als de jonge man alleen in 't prachtig vertrek was, waar hij de zwemmers ontving, zat hij soms uren lang in treurige mijmeringen verzonken: zijn blik rustte dan met woestheid op zijne schermdegens en pistolen; maar weldra schudde hij met verachting het hoofd, vloog naar de klub, en ontscheurde, meêdoogenloos, den Markies weder een deel van diens vorigen rijkdom. Deze was gemelijk geworden en leefde in eene gestadige opgewondenheid, die bij de minste tegenspraak tot woede klom. Hij had de centauren laten varen en sleet den geheelen dag in de klub; maar het geluk bleef hem vijandig. Op zekeren dag moest hij zich-zelven bekennen, dat als hij nog ééne maand zoo volhield, de bedelstaf zijn deel zou wezen. Toen nam hij een wanhopig besluit. Nog slechts twintigduizend guinjes waren hem overgebleven van de millioenen, welke de misdaad hem had verschaft, en dezen wilde hij, in eens, op het spel zetten. Maar, zijn tegenstander werd zoo zeer door het lot begunstigd!... Na lang nadenken meende hij een middel, om de fortuin te dwingen, gevonden te hebhen, en besloot lancel tot een watergevecht uit te dagen. Hij herinnerde zich, dat, in zekeren onstuimigen nacht, bij St. Malo, een dergelijke kamp tot zijn voordeel was afgeloopen. Dit en de naam dien hij onder de scheepstimmerlieden had, ‘van, in het water, onverwinnelijk te wezen’ gaven hem een blind vertrouwen op den goeden uitslag van deze gewaagde onderneming.
Niet zoodra had men in de klub zijn plan vernomen, of die weddingschap, nog zonder voorbeeld in de jaarboeken der zeeleeuwen, werd met geestdrift toegejuicht. De meest verheugde echter was de uitgedaagde lancel-
{==488==} {>>pagina-aanduiding<<}
zelf. Bij het voorstel van den gewaanden Markies was 't hem alsof er een zware last van zijn hart viel. Zijn gelaat, gewoonlijk zoo strak, had eene zegevierende uitdrukking, toen hij de uitdaging aannam; en de hand van zijne tegenpartij, hoe groot en grof die ware, drukte hij zoo innig, dat het dezen een kreet van pijn deed slaken.

VII.

De strijd vastgesteld zijnde, moest er eene geschikte plaats voor gekozen worden. De worsteling was te buitengewoon om niet te doen denken aan eene minder alledaagsche kampplaats dan den Teems, welken iedere zeeleeuw reeds zoo goed kende, alsof hij-zelf het bed er van gegraven had. In de algemeene vergadering, daarover belegd, werden onderscheidene voorstellen gedaan. Een jonge leeuw, van groote verbeeldingskracht, stelde de St. Laurensstroom en den waterval van Niagara voor. Dat werd met warmte ondersteund; doch de meerderheid was tot zulk eene verre reize niet genegen. Een ander beval de Noorweegsche kusten en den Maalstroom aan. Dat vond nog méér bijval en zou misschien zijn aangenomen, als een zeer koudelijk lid niet had aangemerkt, dat die breedte tot de bevrozen streken behoorde en te vruchtbaar was in verkoudheden. Een derde was eenvoudig genoeg om het Commercial-dock te noemen; maar werd met luide en algemeene teekenen van verontwaardiging beantwoord: dat denkbeeld was àl te kleingeestig. Eindelijk, na lang zoeken en niet minder levendige als leerrijke beraadslagingen, waarin menig zeeleeuw bewijzen gaf van grondige aardrijkskunde, bepaalde de klub zich tot de Schotsche kust, op de verzekering van den Heer smithson, uit Western afkomstig, dat hij er eene allergeschiktste plaats zoude aanwijzen.
De dag der afreize werd daarop vastgesteld, en, vermits de klub zich in twee partijen van wedders had verdeeld, zoo benoemde de vergadering tien kommissarissen: uit elke partij vijf.

{==489==} {>>pagina-aanduiding<<}

Drie dagen later trok eene karavaan van dertig koppen, die der koks en van pitt, den gedresseerden hond, niet medegerekend, naar Schotland.
Te Lewis aangekomen bezochten de zeeleeuwen de kust, om de plaats in oogenschouw te nemen. De Heer smithson had hen niet misleid; alles was daar bijeen: waterval en afgrond - Maalstroom en Niagara. Tusschen twee loodregte rotsen van gelijke hoogte worstelde een bruisende stroom: gekneld en gedrongen schoot hij warrelend voort, wit van schuim, als een verwonnen worstelaar, die van verlangen brandt den aanval te hervatten, en stortte van eene tamelijke hoogte met veel geraas neder, en voorwaarts naar zee.
Toen de zeeleeuwen dit heerlijk oord in verrukking hadden beschouwd, gebruikten zij hun avondmaal en deden 't, als gewoonlijk, eer aan; terwijl zij over hunne heldendaden breed uitweidden. Onder het nageregt werden de bepalingen van het gevecht voor den volgenden dag geregeld. Op een te geven teeken moesten de strijders zich van de rotsen werpen, elkander in het midden van den stroom ontmoeten, en daar bestrijden met al de middelen, welke beleid, list en kracht hun aan de hand zouden geven. Overwonnen zou hij zijn die het eerst den oever betrad of wijkend den ingang der kreek overschreed.
Des anderen daags ging de zon schitterend op; de waterval vertoonde bij de komst van het gezelschap een prachtig schouwspel. Boven het schijnbaar kristallen gordijn des vallenden waters, zweefde eene digte wolk van opspattend schuim; er stond een regenboog, die den afgrond als met eene glorie van hemellicht omringde.
Het is echter zeer waarschijnlijk, dat de kampvechters niet veel oplettendheid aan dit prachttooneel betoonden. Zij maten met het oog de hoogte van den sprong, dien zij te doen hadden, en schenen er niet door afgeschrikt. De Markies kon niet terug; want zijn geheele bezitting hing er aan, en lancel scheen door een onwederstaanbaar vermogen gejaagd te worden. Hij staarde met

{==490==} {>>pagina-aanduiding<<}
ongeduld in de diepte, en zijn blik wierp vlammen uit, zoo dikwerf hij dien van zijne wederpartij ontmoette.
De wedders van lancel gingen nu, met hunnen kampvechter aan 't hoofd, de kreek om en vertoonden zich welhaast aan de overzijde, tegenover die voor de st.-jouan, welke den Markies omringden. Daar men om het geraas van den waterval niet anders dan door teekenen kon handelen, zwaaiden twee der kommissarissen, daartoe gekozen, te gelijk met hunne witte zakdoeken, en de beide kampioenen deden gelijktijdig den sprong. Zij verdwenen in de diepte van het bruisende water; doch na weinig oogenblikken zag men hen op een afstand weder boven komen.
Gelijk zij den sprong wederzijds even moediglijk hadden gedaan, zoo gingen zij ook even onverschrokken op elkander af; na, als bij onderlinge overeenkomst, een eindweegs met den stroom te zijn afgezwommen, om meer ruimte te hebben.
Nu ving de kampstrijd aan.
Het was een tweegevecht zoo als 't kon en moest zijn tusschen twee zeeleeuwen, zoo sterk, en zoo geoefend en ervaren, dat geen zwemmer zich herinnerde ooit hunne wedergaden te hebben gezien. Men wist niet wat méér bewondering verdiende, òf het beleid en de snelheid der aanvallen, òf de behendigheid met welke zij werden ontweken of vruchteloos gemaakt. Zoo als de kampioenen daar in allerlei houdingen en wendingen elkander bestookten; nu duikende, dan weder als geheel uit het water oprijzende, schenen zij meer tot de zee dan tot het land te behooren. De toeschouwers trippelden en huppelden van vermaak, en schreeuwden en klapten in de handen van geestdrift. De uitslag bleef steeds onzeker; maar eensklaps, en wel in een zeer belangwekkend oogenblik der worsteling, kwam er een nevel op, die tot een mist verdikte en zich als een gordijn over het tooneel uitspreidde, zoodat de teleurgestelde getuigen niets meer konden waarnemen van hetgeen er verder gebeurde.
Ook de strijders verloren elkander eene wijl uit het oog. Toen de st.-jouan dit scherm van damp tusschen hen

{==491==} {>>pagina-aanduiding<<}
en de aanschouwers bemerkte, riep hij lancel toe: ‘of het niet beter ware den strijd te schorsen?’ - Maar dit lag geenszins in het plan van lancel. Spottend lagchende vroeg hij, alsof dat de eenvoudigste zaak ter wereld ware:
- Zijt gij nu bang, malescot?
Wij zullen niet beproeven de verbazing en schrik van dezen te beschrijven, toen hij zich eensklaps bij zijn waren naam hoorde aanspreken. Er voer hem daarbij een schok door de leden, die hem vernietigde, alsof een bliksemstraal hem getroffen had.
De ander vervolgde:
- Hindert u thans de mist? Het was immers nog veel donkerder aan de punt van la Varde en toen gaaft gij niet om de duisternis. Herinnert gij u het weêr nog, dat wij toen hadden, malescot?
De moordenaar had in het uur van de misdaad zijn slagtoffer naauwelijks kunnen zien, en er was ook door hem nimmer aan gedacht, dat hij nog onder de levenden kon zijn, dien hij zoo goed getroffen had en naast zich had zien verdwijnen in de golven; maar die naam, en de bijzonderheden, welke hij hoorde, lieten hem geen twijfel meer over of lancel was dezelfde dien hij meende vermoord te hebben, en schier waanzinnig van verbazing riep hij uit:
- Groote God! heb ik hem niet gedood!
- Het scheelde niet veel, Mijnheer de Markies de st.-jouan! - hernam lancel, steeds spottende - gij hebt er geene moeite aan gespaard. Dat regt moet ik u laten wedervaren. Maar bewondert ge niet met mij de zonderlinge overeenkomst? Het water; de eenzaamheid; het geraas; de man, die u zocht te bestrijden.... alles is hier hetzelfde. Behalve ééne kleine uitzondering! - In de plaats van een jongeling, door schipbreuk en vermoeijenis afgemat, hebt gij hier te doen met een volwassen, sterk, vast besloten man... dien gij niet vermoorden zult. Dat beloof ik u, malescot!
- Misschien! - brulde deze, zich vooruitspoedende

{==492==} {>>pagina-aanduiding<<}
om zijne partij te verrassen; maar lancel ontweek hem, en schijnbaar voor hem vliedende, ging hij voort:
- Ik denk het althans niet, dat gij mij nu vermoorden zult, malescot! - Maar hoor mij! Gij hebt mij naar 't leven gestaan om mijn vermogen, en zelfs mijn naam gestolen; maar toch zoek ik geen wraak. Wraak aan u! Waartoe zou ze mij dienen? Mijn vermogen heb ik u weêr afgewonnen, en mijn naam wacht mij in Frankrijk.
- Maar wacht toch gij! - riep malescot uit. - Gij, die vraagt of ik bang ben! wacht mij toch af! Ik tart er u toe!
- Geduld, malescot! Hoor verder! Ik heb, door u, op de aarde een engel gevonden: een engel, die de dochter van een roover en moordenaar is: die engel is mijne vrouw. De wet maakt dien booswicht tot mijn vader, en dat kan niet zijn; want gij weet het: ik ben de Markies de st.-jouan! - Die man moet dus sterven, niet waar? Hij moet sterven door mijne hand; want anders zou 't geregt hem doen ophangen. Het geregt maakt de schande, door honderdduizend afdrukken van 't vonnis, alom bekend, en zijn dood moet bedekt blijven met een sluijer nog digter dan van den mist die ons omringt, en zijn lijk moet een graf hebben zoo onbekend en stil, als het graf, dat zich onder u opent; want mijne vrouw is uwe dochter!
De verbazing en ontroering des moordenaars werd bij elk woord grooter en heviger.
- Begrijpt ge mij wel goed? - vervolgde lancel, zijne vaart verminderende. - Gij zijt de vader van mijne vrouw, en als ik u dood is het niet om mij te wreken; maar om haar en mij-zelven te behoeden voor schande! - Doch woorden genoeg, niet waar? Laat ons nu handelen!.... Herinnert gij u nog zeker touw, malescot? Dat vreeselijk wapen, waarvan gij u zoo goed bediend hebt, toen ik u voor 't eerst ontmoette?
Dus sprekende maakte de wezenlijke Markies eene lijn los, die hij onder zijn vest om het ligchaam had

{==493==} {>>pagina-aanduiding<<}
gewonden, nam haar driedubbel, en sloeg er een knoop in, en zwaaide dien boven zijn hoofd.
Op dat gezigt verbleekte en sidderde malescot; hetzij dat hij eerst toen het oogmerk zijns vijands begreep, of dat die knoop hem de misdaad, aan welke hij reeds lang niet meer gedacht had, op eens voor den geest voerde. - Zijne krachten begaven hem, en vlugtende riep hij uit: ‘De wapenen zijn niet gelijk! De weddingschap is te niet!
- Het betreft hier geene weddingschap! - antwoordde de Markies. - Waren de wapenen gelijk, malescot! toen gij storm en zee te hulp kwaamt, om een schipbreukeling af te maken? Dit touw is geknoopt als toen, en thans is de beurt aan u!...
Dit zeggende zwaaide de Markies de wrekende lijn, en de knoop trof het hoofd van den door schrik verlamden, moorddadigen roover.
- Genade! Genade!
Maar de touwknoop trof weder en weder, en de Markies hield niet op voordat hij den gestraften misdadiger zag verdwijnen in de golven.
Toen zwom hij naar den oever. Op de vragen, die hem gedaan werden antwoordde hij: ‘Dat de Heer de st.-jouan den strijd waardiglijk had volgehouden; maar bij eene hevige inspanning eensklaps gezonken was. Waarschijnlijk was er in zijne borst eene ader gesprongen. Hij had al het mogelijke gedaan om hem te redden; maar te vergeefs. Het was ongelukkig; zeer ongelukkig; maar niet te verhelpen!

VIII.

Zes weken na dit ongeluk las men in eenige Parijsche bladen: dat de Markies de st.-jouan in Frankrijk was teruggekeerd, en zijn naam van de lijst der uitgewekenen had doen schrappen. Hij was buiten 's lands gehuwd, en van zijne gade en schoonmoeder vergezeld.
In de klub der zwemmers viel het oog van Sir john

{==494==} {>>pagina-aanduiding<<}
black, een weinig beteekenende zeeleeuw, toevallig op dat berigt.
- Wie is toch die de st.-jouan? - vroeg hij, zich naar smithson keerende, en deze antwoordde:
- Hebt gij ooit een hond gezien, zoo gedresseerd als pitt? Sir john! zie, daar doorbladert hij de verhandeling over de zwemkunst! 't Is waarachtig zoo! Zie maar! - En inderdaad pitt zat te knagen aan den omslag der verhandeling.
- Ik zou - ging hij voort - hem voor geen honderd guinjes willen afstaan. Maar gij spraakt van de st.-jouan, geloof ik. Och die arme Markies! 't Was eene ongelukkige weddingschap, en die lancel, dien men sedert niet meer gezien heeft.... Hier pitt! De schalk heeft het boek geheel bedorven.... Die lancel beviel mij nooit, Sir john! en ik denk, dat de mist, op de kust van Lewis, vreemde dingen verbergt. Wat zegt gij er van, Sir john?
- Ik zeg niet neen, Mijnheer smithson!.... Maar wie zou die de st.-jouan wezen? - en hij reikte het blad den anderen toe.
- Weet ge niet of lancel gehuwd was?
- Wacht eens... Ik geloof ja... De Heer schupp, mijn zaakgelastigde, heeft mij verhaald, dat lancel eerst arm was... Maar dat is eene heele historie... Verbeeld u: hij heette toen williams... neen, alleen eduard, kortaf... de Heer schupp, zeg ik, mijn zaakgelastigde, heeft mij verteld, dat hij met twee vrouwen woonde: moeder en dochter.
- Daar hebt ge 't - viel smithson in - daar hebt ge 't! Hij zal zich den naam van den Markies hebben toegeëigend, na hem te hebben vermoord. - Eene weddingschap! - voegde hij, opstaande, er bij. - Ik wed, dat die schandelijke lancel, te Parijs, onder den naam van onzen vriend, figuur maakt.
De uitdaging had geen gevolg.
- Arme de st.-jouan - hernam de Heer smithson treurig - in zijn' tijd viel eene weddingschap nooit in 't water.

{==495==} {>>pagina-aanduiding<<}

- Ja, hij was een ferme wedder.
- En welk een sileen, Sir john! Maar lancel zwom beter.
- Dat is mis, Mijnheer smithson!
- Welnu! vijfhonderd pond voor de st.-jouan.
Deze woorden, luidruchtig uitgesproken, maakten op de zeeleeuwen denzelfden indruk, als de trompet op een strijdros tot vrachtpaard vernederd. De geheele klub rilde en schaarde zich, als uit instinkt, gelijk in den goeden ouden tijd der de st.-jouans en lancels, in twee partijen. Daarna een blik in de rondte werpende, zagen de leeuwen elkander zwijgend aan. Het was een oogenblik van onbeschrijfbare neêrslagtigheid.
- Zij zijn niet meer! - klaagde de Heer smithson, het eerst op zijn stoel nedervallende.
- Zij zijn niet meer! - herhaalden al de zeeleeuwen in koor.
Toen schoof de Heer smithson zijn armstoel weg. Men kon 't zien, dat er een gewigtig iets in zijn brein was opgekomen. Zijn hond bij eene poot nemende, plaatste hij zich in 't midden der vergadering, en sprak met eene voegzame deftigheid:
- Het waren twee groote zeeleeuwen! Leve de herinnering aan hunne slagen! Nu zij niet meer bij ens zijn, is de tijd van glorie ten einde.... Mijne heeren! het is mij zwaar dat te zeggen, maar onze bijeenkomsten worden vervelend, en... weest gelukkig, Mijne heeren! Pitt en ik, wij nemen plegtig ons ontslag.
Met deze woorden verliet de Heer smithson langzaam de zaal.
Die onverwachte afval bragt der klub den doodslag toe. Alle de leeuwen, door moedeloosheid aangetast, volgden smithsons voorbeeld; de gedenkwaardige inrigting viel van zelve uiteen, en de naam van zeeleeuw keerde, misschien voor immer, naar het gebied der Natuurlijke historie terug.

Naar het Fransch van paui. féval.


{==496==} {>>pagina-aanduiding<<}

Bladvullingen.

Toen de Nationale Conventie het besluit nam, om nimmer met een vijand te onderhandelen, zoo lang hij den voet had op Fransch gebied, riep het Lid mercier uit: ‘Hebt gij dan een verdrag gesloten met de overwinning?’ - ‘Neen;’ antwoordde het Lid bazire, ‘maar wij hebben een verdrag gesloten met den dood!’

Een voornaam Bankier verzocht een beroemd Schrijver om een paar regels in zijn album. Deze nam het albumblaadje, en schreef: ‘Leen mij honderd louis d'or, en vergeet mij voor eeuwig.’

Een jongeling getroffen door de schoonheid en het zedig en beminlijk voorkomen eener jonge juffer, die in de kerk naast hem zat, bood haar, toen de tekst was opgegeven, zijn bijbel aan, opengeslagen bij den Tweeden Brief van johannes; terwijl hij met den vinger wees op het 5de vers. De maagd bloosde, maar nam den bijbel aan, en gaf dien, na eene wijle zoekens in het Oude Testament, met aandoening terug, opengeslagen bij het Eerste Hoofdstuk van het Boek van ruth, en wijzende met den vinger op het 16de vers. Eenige maanden later werd in dezelfde kerk hun huwelijk ingezegend.
Minder gelukkig liep het af toen de Generaal walrave, tot levenslange vestingstraf veroordeeld, den 88sten Psalm uitschreef, en dien bij wijze van rekwest zond aan frederik den Grooten. Het kort maar voor hem vreeselijk antwoord des Konings was eenvoudig: ‘Zie Psalm 101.’

De Schilder david stond onbekend onder de menigte voor een zijner schilderijen op de Tentoonstelling, en terwijl ieder het stuk roemde en verhief, zag hij er één, die voerman scheen te zijn, met een verachtelijk opgetrokken lip, en spotachtigen blik, zwijgend voorbijstappen. - ‘Dat stuk behaagt u niet.’ sprak de schilder. - ‘Neen, waarachtig niet.’ - ‘Het is toch een stuk dat veel bijval vindt.’ - ‘Omdat de kijkers even dom zijn als de schilder-zelf. Die ezel schildert een paard welks bek vol schuim staat, zonder dat 't een gebit aanheeft.’ - David zweeg, en zoo ras de zaal der Tentoonstelling was gesloten, greep hij zijne penseelen, en nam het schuim weg.





{==497==} {>>pagina-aanduiding<<}

Mengelwerk.

Fragment eener reize door Zuid-Amerika.

Aréquipa, Puno en de zilvermijnen.

Te Islay verlieten wij den eenzelvigen Stillen Oceaan, om op de Peruaansche kust aan wal te stappen. Wij bereikten de reê van Islay, vergezeld door een aantal zwarte visschen, die als watergoden rondom de korvet la Favorite speelden, en vaak aan de eene zijde naar onder doken, om aan den anderen kant weêr boven te komen, gelijk de bruinvisschen dat doen op de reê van Napels. Toen zij ons het anker zagen werpen, kozen zij het ruime sop.
De reê van Islay is open, en tegen de noordewinden, door eenige rotsachtige eilandjes, die als een punt in zee uitsteken, slecht beveiligd. Om de reizigers en de goederen te ontladen, moeten de sloepen aanleggen tegen eene rots te midden der branding; de menschen klimmen langs een touwen ladder met moeite naar boven, en de goederen, door een kaapstander geligt, worden op de kruin nedergevierd.
De stad bestaat uit eene verzameling van hutten, van stroo en klei gemaakt; maar al de handel der Provinciën Aréquipa, Puno en Cusco geschiedt in deze haven, waardoor er veel beweging en veel geld is. Op al de pleinen en in al de afsluitingen ziet men troepen muilezels uit Aréquipa, die dadelijk, beladen of ledig, derwaarts terug moeten keeren; want er is geen enkele grasscheut in den omtrek van tien mijlen.
Islay verlatende volgt men een weg tusschen twee kale bergen, wier vermoeijende glans, slechts hier en daar, door olijvenboschjes wordt afgebroken; onder wier lommer altijd een herberg is, waar men brandewijn en chicha verkoopt. Zes mijlen verder eindigt het ge-
{==498==} {>>pagina-aanduiding<<}
bergte en komt men in eene uitgestrekte zandwoestijn, waarvan het oog de grenzen niet ontdekt. De togt er door had ik mij poëtischer voorgesteld. In de woestijn mijner verbeelding waren lange rijën kameelen, Oostersche kleederdragten, Arabieren, rondom de karavane rennende, om die te beschermen of te plunderen. - Helaas! Zes ellendige muilëzels, een drijver, en ik, uit mijn land verwijderde Parijzenaar, gevolgd door mijn knecht, wien zijne lange knevels het voorkomen van een kwakzalver gaven: - ziedaar de eenige en zeer armelijke karavane in deze wildernis.
Verder komende, ziet men, niet zonder verwondering, op een afstand uitgestrekte, bebouwde landen, wier oppervlakten door verschillende kleuren zijn onderscheiden. Er schijnt ook water in overvloed te zijn, want men ziet er, in alle rigtingen, plassen en zelfs ook nu en dan eene beek kronkelen; doch voortgaande wijken alle die begoochelingen terug. Die velden en dat water zijn niet anders dan bloemen van salpeter en lagen van grijs en blaauw zand. Deze dorre valei is van eene wijde diepte doorsneden, waarin het dal en het gehucht Vittor als verborgen liggen. De Arriëro zeide ons, dat wij midden in het dorp waren en liep van deur tot deur om huisvesting te vragen; doch de menschen, te middernacht uit hunnen slaap gewekt, zijn doorgaans niet goed geluimd. Deze zonden ons verder en verder, zoodat ik mijne toevlugt in een tambo zocht. Na een marsch van dertien uren slaapt men zeer goed op zijn mantel, onder een rieten dak.
De Arabische dichters bezingen hunne Oases in de woestijn, met hare bouquetten van dadels, die zoete waterputten beschaduwen; wat zouden zij zeggen van de vallei Vittor, te midden van reusachtige zandbergen, besproeid door een beek, die langs groene, altijd frissche oevers loopt, door eene vlakte van goede wijnlanden, en rijk met olijfboomen bezet.
Den dag na mijne aankomst te Vittor, verloor ik eenige uren met in de velden rond te wandelen, alsof ik nog nimmer druiven en olijven gezien had. De herinnering

{==499==} {>>pagina-aanduiding<<}
aan de zandreis van den vorigen dag en het vooruitzigt van denzelfden togt nogmaals te moeten beginnen, deden mij beven op de enkele gedachte van mijn muilëzel weder te bestijgen; maar de Arriëro vloekte en smeekte: wij moesten onzen weg door de woestijn hervatten.
Reeds onderscheidde men duidelijk den vulkaan van Aréquipa, aan wiens voet de stad, het doel mijner reize, ligt. De muilëzels draafden om te eerder hunne stallen te bereiken, wij waren allen welgemoed en legden onzen rid van veertien uren zonder halte af. Intusschen overviel ons de nacht in deze eindelooze step; doch de niet ver verwijderde lichten en het blaffen van honden verkondigden ons de nabijheid van Aréquipa, en wij reden door de voorsteden en over de groote brug, te midden van een stofwolk, door den draf der mnilëzels opgejaagd. Een landsman wachtte mij, bij wien ik de mij zeer noodige gastvrijheid vond.
Ik was regt nienwsgierig naar het voorkomen van de eerste Peruaansche stad, die ik zien zou. Naauwelijks brak de dag aan, of ik zette mij op de balkon, voor mijne kamer; de straat was vol van eene karavane lamaas, met hnnne Indiaansche drijvers. De liefde voor het schilderachtige ter zijde gesteld, is de lama de fraaiste der woldragende reebokken, die ik ken: zijn rug is bevallig gekromd, zonder, gelijk die van den kemel, gebogcheld te zijn; hij draagt den kop hoog en achterwaarts, zijne oogen hebben eene allerzachtste uitdrnkking, zijne lendenen zijn regt en zijne beenen fijn. De karavaan kwam met houtskool beladen van de bergketen. Elke lama draagt twee kleine zakken, te zamen omtrent zestig à honderd pond wegende. Dit dier is in deze oorden van het hoogste nnt; het gaat waar de muilëzels niet knnnen komen, en plnkt onder het gaan de grasscheuten en de verdroogde takjes der heesters langs zijnen weg af. Even als de kameel een zak in de maag hebbende, kan het verscheidene dagen zonder voedsel blijven; 't geen wel te stade komt, daar het, de bergen verlatende, telkens in de zandwoestijnen aan ontbering is blootgesteld. De lama is geduldig, langzaam en kop-
{==500==} {>>pagina-aanduiding<<}
pig. Wanneer men hem overmatig belaadt, strekt hij zich op den grond neder, en staat, hoe men hem slaan moge niet op, voor dat de vracht is afgenomen. Het is hier een spreekwoord: dat de lama is geschapen voor den Indiaan en de Indiaan voor den lama.
De karavaan ging langzaam voort, gedreven door hare vreedzame geleiders met hunne vrouwen, waarvan elke een kind, in een poncho gebakerd, op den rug droeg. Het waren de eerste Indianen, die ik met mijne pas ontscheepte Europesche oogen aanschouwde, en de trekken, welke hun ras van het onze onderscheiden, troffen mij zeer. De Indianen zijn klein, wèlgemaakt, weinig gespierd. Hunne huid is donker rood; hun haar zwart, ruw en dik; hun hoofd klein, het voorhoofd weinig ontwikkeld; de wangbeenderen zijn vooruitstekende, hunne oogen zwart en klein; de neus is gebogen, het gelaat ovaal en baardeloos. De mannen dragen eene ronde, platte muts van blaauw laken, een katoenen hemd, een vest en broek van grof laken en voetzolen van onbereid leder, met riemen om het benedenbeen vastgemaakt. Als het koud is wikkelen zij zich in hun poncho, een langwerpig vierkant stuk laken of katoen, met eene opening in het midden, om er het hoofd door te steken. Deze poncho valt aan beide zijden tot op den gordel. De Indiaan bergt alles, wat hij te dragen heeft, in zijn poncho, dien hij op zijn rug werpt en met de uiteinden op de borst toeknoopt.
De gelaatstrekken der vrouwen gelijken naar die der mannen; alleen zijn zij minder hoekig en teekenen eene groote mate van zachtheid. Hare haren zijn op het midden des hoofds gescheiden en dalen in twee lange vlechten over boezem en rug. Een vierkant stuk stof, gemeenlijk van zwarte wol, bedekt hare schouders en wordt op de borst door eene lange speld van koper of zilver vastgehouden. Een jak met lange naauwe mouwen, en van voren open, bij de eene gekruist bij de andere geregen, omsluit het lijf. Eene wollen rok, over een half dozijn wollen of katoenen onderrokken, daalt tot op de enkels; wollen kousen en voetzolen voltooijen

{==501==} {>>pagina-aanduiding<<}
deze kleederdragt. De stoffen der kleedingstukken worden in elk Indiaansch gezin gesponnen en geweven. Het voorkomen van mannen en vrouwen is nederig en treurig; en als een blanke hen aanziet nemen de mannen eerbiedig hunne mutsen af en begroeten hem met een Ave Maria purissima tatita.
Om de Indianen en hunne kudden, tot op de markt, niet ver van het huis waar ik logeerde, te volgen, ging ik naar beneden. De zakken met houtskool werden afgeladen, de lamaas legden zich op de straat neder, en de Indianen, op koopers wachtende, begonnen hun sober maal van geroosterde maïs en een schotel chupo gereed te maken. De markt te Aréquipa leverde een vrolijk tooneel op. De meloenen, druiven, olijven, ananassen, oranjeappelen, abrikozen, perziken, en alle andere Europesche en Amerikaansche vruchten, waren er onder elke uitstalling op matten gestapeld of uitgespreid en met luifels van velerlei kleuren voor de zon beschut.
De vrouwen wachtten zwijgend en op de hurken zittende naar koopers voor hare waren, en daar deze markt het ontmoetingspunt is zoowel der landlieden en dorpbewoners uit de omstreken, als der Indianen van den bergketen en van de kust, zijn de kleederdragten zeer onderscheiden en schilderachtig. Ik vond daar, tot mijne groote verwondering, den rooden, vierkant op het hoofd gevouwen doek en het van voren geregene lijfje der vrouwen uit den omtrek van Rome; alsmede de wollen rokken, met groote rondom het middel gevouwen plooijen der Tyroolsche boerinnetjes.
Op de markt zag ik een kalant van eene zonderlinge soort. Van de eene uitstalling naar de andere gaande, nam hij, zonder eenigen schroom, de groenten en vruchten weg, die hij naar zijn' smaak vond. Het was een paard zonder zadel of halster, en wel het paard dat de priester berijdt als hij ons Heer naar de stervenden brengt. Zoo groot is de godvruchtige eerbied dier-arme lieden, voor de kerk en al wat er mede in betrekking staat, dat zelfs het dier, 't welk de priester, bewaarder der heilige kruik, bestijgt, hun een voorwerp van vereering is ge-
{==502==} {>>pagina-aanduiding<<}
worden. Geene Indiaansche vrouw zou er zich tegen durven verzetten, als het paard de nuestro amo (van onzen meester), zoo als zij God noemen, de vruchten en de groenten uit haren winkel neemt.
Aréquipa is eene kleine stad, waar men zeer spoedig het nieuws van den dag hoort. De aankomst van een Fransch Caballero, die uit nieuwsgierigheid reist, en in geenerlei soort van koopwaar handelt, maakte er eene zekere opschudding en ik werd met beleefdheden overladen. Het landsgebruik is: dat de mannen het eerste bezoek aan den vreemdeling brengen en hun huis ter zijner beschikking stellen; de vrouwen, die bezoek ontvangen, zenden hare mannen, zonen, broeders (of zaakgelastigden, indien ze alleen zijn), om hare komplimenten te maken en insgelijks haar huis à la disposicion di uste, de gewone uitdrukking, aan te bieden. Ik ontving dus, onmiddellijk of door zendelingen, de bezoeken van een gedeelte der fraaije wereld van Aréquipa. De vreemde handelaren vormen hier geen afzonderlijken kring; vele Engelschen vooral zijn met vrouwen van het land gehuwd. De uiterlijke kalmte der Spaansche vrouwen en hare afkeer van alle hevige bewegingen, buiten het dansen en paardrijden, stemmen zeer wel overeen met de huizittende zeden der Britsche kooplieden; van welke velen eindigen met zich voor altijd in Peru te vestigen.
Ofschoon de handel met het buitenland de bron van bestaan voor de bevolking van Aréquipa is, zijn toch de ingetogen zeden, en het voorzigtig gedrag der Europesche handelaars onder de menigvuldige beroeringen in Peru, en het crediet dat zij geven aan de kooplieden der stad en van de provincie, naauwelijks voldoende om hen door de landzaten te doen dulden. Te vergeefs huwt een Europëer met eene Aréquipasche schoone; hij is en blijft steeds een estrangero. Het is een goed of een slecht estrangero, maar hij wordt nooit een hunner; nooit een hijo del pais: een zoon des lands.
De Amerikaansche Spanjaarden weinig inlandsche voortbrengsels hebbende, om in ruiling tegen de Europesche koopwaren te strekken, zijn genoodzaakt die met geld

{==503==} {>>pagina-aanduiding<<}
te betalen; en dit geld, eens in handen van den vreemden handelaar zijnde, stroomt onmisbaar naar Europa; dus heeft men ook meermalen aan de Peruaansche kamers petitiën ingezonden, om de vreemde kooplieden te verbannen, ten einde den uitvoer van klinkende munt te beletten. Die zelfde aanvraag wordt bij elke voorkomende Staatsbeweging hernieuwd. Ook hebben de vreemdelingen alleen maar het regt om in de kusthavens handel te drijven, en de oorzaak dat zij te Aréquipa geduld worden is eenvoudig, dat deze stad beschouwd wordt de stapelplaats te zijn van Islay, hare zeehaven.
De provincie Aréquipa zendt naar het binnenland: zeer koppige wijnen en geachte brandewijnen, die in de kustvalleijen bewerkt worden. Tot den uitvoer naar buiten 's lands levert zij goud en zilver in staven, stofgoud, salpeter, quinquina (die uit het binnenste van Bolivia komt) en wollen. De wol komt van de bergen en wordt door vier soorten van dieren geleverd, te weten: het schaap, de lama, de alpaka en de vigonje (het Peruaansche schaap). De wol der schapen is in hoedanigheid gelijk aan de gewone Spaansche, die van den lama en alpaka is sterker en gemeener, doch van de vigonje is zij, zonder overdrijving, even schoon als de cachemierwol: ik heb er stalen van gezien van bewonderenswaardige fijnheid.
Ik wilde mij te Aréquipa niet ophouden zonder met de meest invloed hebbende mannen kennis te hebben gemaakt. Men stelde mij dan voor aan de burgerlijke en krijgshoofden, die naar zulke ambtenaren in alle grondwettige Staten gelijken. De Heeren spraken gaarne over de Amerikaansche Staatszaken. De Prefect, die plotselings door den President gamaria tot Generaal benoemd was, herhaalde, dikwerf genoeg, dat de beste regering die van den sabel is. Hij was nieuwsgierig te weten, hoe men te Parijs over den President gamaria dacht, en ik durfde niet zeggen, dat men daar Peru naauwelijks anders kent dan bij name. Vervolgens ontmoette ik den Generaal niëto, hoofd van de militaire Constitutioneele oppositie en de voornaamste hinderpaal tegen de ontwer-
{==504==} {>>pagina-aanduiding<<}
pen van den President gamaria, die hem steeds, zoo verre mogelijk, van Lima verwijderd houdt. Van soldaat af opgeklommen, is het alleen door dapperheid en beleid, dat niëto den rang van Divisie-Generaal heeft bereikt. Zijne eerlijkheid en vastheid van karakter worden geroemd. Indien de burgerkrijg weder uitbarstte, zou, zegt men, niëto bestemd zijn om er eene voorname rol in te spelen.
Ik sprak met de Peruaansche ambtenaren veel over den staat van 't land en den invloed der omwenteling. Over het algemeen zeide men: ‘de opstand tegen Spanje is niet geschied door het volk of voor het volk; want de Indianen, die de bevolking onzer Provincien uitmaken, zijn onder het Gemeenebest gebleven, wat zij onder de Monarchij waren: schat- en dienstpligtig. Het oude regeringstelsel was met vele misbruiken besmet; maar de Spanjaarden, de Amerikanen en de Mestisen deden er allen hun voordeel mede: doch er heeft ten allen tijde een felle haat bestaan tusschen de Europesche Spanjaarden en die welke hier zijn geboren. Gestadig waren de Onderkoningen genoodzaakt om met hun gezag te treden tusschen de beide partijen, die niet zelden handgemeen werden. Die haat der Creolen (een gevolg van het gedrag der Europesche Spanjaarden en van de posten en gunsten, waarmede zij ten nadeele van de zonen des lands overladen werden,) is de oorzaak geweest van de uitbarsting en het tot stand komen der Omwenteling. De Creolen namen de wapenen op tegen Spanje, maar geenzins Gemeenebestgezinden tegen den Spaanschen Koning. De Spaansche landëigenaren en de ambtenaren hielden zich stil gedurende de worsteling, en begunstigden de Koninklijke partij niet anders dan in het geheim. Eigenlijk had men hier geenerlei denkbeeld van eene Republiek; doch vermits men namen moest noemen, om de Mestisen en de Chiolloos te hulp te krijgen, sprak men van een Gemeenebest, dat voor hen de bekoorlijkheid had van 't onbekende. Aan de mindere ambtenaren beloofde men hooge posten en geld; den Indianen werd niets gezegd noch beloofd: beide

{==505==} {>>pagina-aanduiding<<}
partijen presten, evenzeer in de dorpen; en de Indianen hebben gestreden alsof zij een eigen belang te verdedigen hadden. Na de overwinning kwam de tijd om de beloften, in het oogenblik van den nood gedaan, te vervullen; dit was onmogelijk, en de ontevredenen waren ontelbaar. Had een Constitutioneel Koningschap onze leuze kunnen zijn, daaraan zouden kansen van duurzaamheid zijn verbonden geweest; maar welk Europeesch Vorst kon genegen zijn om in dit land vol tweedragt te komen regeren! Bolivar wist het, en zonder zich tot koning te verheffen, wilde hij over allen heerschen; dewijl hij gevoelde, dat eene vaste hand alleen de orde kon herstellen en de wetten handhaven.’ - Deze zelfde taal hoorde ik van al de voornaamsten des lands; doch niemand wist raad om uit dien benarden in een beteren toestand te geraken.
In een twaalftal huizen, waar men mij voorstelde, ontvingen de mannen mij met beleefde terughouding, doch de vrouwen met volkomen gemakkelijkheid. Ik weet niet hoe de Peruaansche dames zich de manieren der beschaafde wereld hebben eigen gemaakt; maar 't is waarheid: dat zij alle de kalmte en bevalligheid bezitten der vrouwen in de salons onzer hoofdsteden opgevoed. Er is ook niets vreemds in hare toiletten: kleedjes van de laatst uitgekomen ligte stoffen, naar de laatste modeplaten van Parijs gemaakt, en natuurlijke bloemen in het zwarte, glinsterende haar. Blanke en fraaije handen; kleine voeten, keurig in satijn geschoeid; een bruine maar blozende tint en zwarte oogen, maken overigens het uiterlijke der dames zoo niet opmerkenswaardig schoon, dan toch in hooge mate bevallig en aangenaam.
Het gesprek liep meestal over het Journal des Modes: muzijk, bals en kleeding. Van de laatste vertelde ik haar zoo veel ik er van wist. De naïveteit van eene menigte vragen echter herinnerde mij dan aan den grooten afstand, welke mij toen van Parijs gescheiden hield. In het verdriet, dat ik er over gevoelde, begon ik er welhaast over te spreken, met zulk eene vervoering, dat zeker meer dan eene der dames oogen-
{==506==} {>>pagina-aanduiding<<}
blikkelijk zou besloten hebben, om de Parijsche wonderen te gaan beschouwen; indien er tusschen Aréquipa en Europa geene vierduizend mijlen, over volle zee, waren af te leggen. Zij konden maar niet begrijpen hoe men, zonder er toe genoodzaakt te zijn, die stad der wonderen verlaten kon, om te gaan reizen in oorden, waar noch opera's, noch concerten, noch hôtels, noch rijtuigen, noch wegen gevonden worden. Om dit duidelijk te maken, zou men eene lange voorlezing hebben moeten doen over het vermoeijende dat er in gelegen is, goede zaken, zonder afwisseling, op den duur te genieten; en over de ongelukkige neiging tot verandering en beweging, welke den mensch, die er meê behebt is, naar een kogel op eene helling doet gelijken. Maar dat zou te lang en vervelend geweest zijn, en hier even als te Parijs, hebben de dames een afkeer van verveling. In eene der beste huizen ontmoette ik eene jonge half Fransche, half Spaansche vrouw, wier levendigheid van geest sterk afstak bij de uiterlijke kalmte der haar omringende schoonen, die de taal van het hart beter schenen te verstaan, dan die van 't hoofd.
De jongere mannen blijven, in den verstandelijke vooruitgang onzer eeuw, niet ten achteren. Zij bestuderen de wetten, houden zich ook een weinig met de letterkunde bezig en hebben zoo veel goeden smaak, dat zij de oude Spaansche Schrijvers, cervantes, hallejo guevedo jovillanos enz., boven de meeste hedendaagsche auteurs verkiezen. In de Fransche letterkunde zijn zij pas tot voltaire en de twijfelzuchtige geschriften der 18de eeuw gevorderd. De oudere mannen, die in den tijd der onderkoningschappen zijn opgevoed, spelen veel, rooken nog meer, en drijven een weinig handel, als zij er den tijd toe hebben. Een onderwerp dat steeds in 't gesprek terug komt, is de vuurspuwende berg, die de stad beheerscht. Al braakt hij geen vuur, toch is hij niet buiten werking, en daar de mond van den krater geen uitgang meer vergunt aan de onderaardsche woeling der lava, beeft en berst de grond gestadig met onregelmatige schokken; zoodat de huizen, op de noodlottige lijnen

{==507==} {>>pagina-aanduiding<<}
staande, steeds gevaar loopen nedergeworpen en verzwolgen te worden. Toen ik te Aréquipa was, hield een onlangs voorgevallen ongeluk, door de vreeselijke schudding van den grond veroorzaakt, de bevolking nog in rouw.
Al de huizen zijn op dezelfde wijze gebouwd: zij hebben namelijk een groot portaal, op de straat uitkomende, eene kleine plaats, met steenen van verscheidene kleuren bestraat, en aan de vier zijden door groote gebouwen ingesloten; aan het einde der plaats, tegenover het portaal, is de gezelschapszaal, en daar achter een tuin met heesters beplant; maar vooral met bloemen, van welke de Aréquipanen hartstogtelijke liefhebbers zijn. Het huisraad, ofschoon eenvoudig, moet zeer veel kosten, als men in aanmerking neemt, dat de meeste meubelen uit Europa komen, en er tusschen Islay en Aréquipa dertig mijlen woestijn liggen. In elke salon vindt men eene piano; maar slechts weinigen kunnen er iets anders op spelen dan walsen en contre-dansen. Men is openhartig genoeg, om te erkennen, dat de opvoeding in Europa beter is dan in Peru, en de ouders geven, als 't in hun vermogen is, hunnen zonen en dochteren volgaarne meesters, om in vreemde talen, het teekenen en de muzijk onderwezen te worden.
Nimmer zal ik een bal vergeten, grootendeels ter mijner eere gegeven. Nadat de vrouw des huizes mij aan verscheidene jonge dames, in een halven kring, ter wederzijde van de Canapé (de eereplaats) gezeten, had voorgesteld, ging zij hare overige gasten ontvangen en liet mij mij-zelven redden zoo goed ik dat kon, met het vijftigtal Spaansche woorden, waarin mijne geheele taalkennis bestond. De dames vermaakten zich zeer met de wijze, waarop ik met mijne vijftig woorden omsprong. Ik had er wel bekenden die Fransch spraken, doch die nieuwe vrienden lieten mij in den steek, en vonden er zeker ook een genoegen in, mij 't Spaansch te hooren radbraken; althans, in plaats van mij te komen helpen, hielden zij zich op een afstand, half wegschuilende in de groep van heeren, die, zwijgend en stijf, aan het andere einde der

{==508==} {>>pagina-aanduiding<<}
zaal het oogenblik verbeidden van den dans. Weldra was ik met mijn voorraad van woorden ten einde raad, en blies den aftogt, en verheugde mij toen ik onder de zwarte rokken en witte dassen was aangeland. Daar ving het voorstellen en handen geven, op zijn Engelsch, weder aan; mijne nieuwe kennissen wilden weten, wat ik van de kleeding der heeren, de toiletten der dames en het meer of minder verschil tusschen deze soirée en eene in Europa dacht. Natuurlijk prees ik alles, en inderdaad was ook alles zeer wel.
Toen alle de gasten er waren, ging de vrouw des huizes naar eene der dames, en geleidde die naar de piano. Deze zong: Di tanti palpiti, en zeker heb ik het elders dikwerf minder goed gehoord; maar naauwelijks had zij geëindigd of de heeren traden in den kring der dames; elk hunner koos zijne danseres en nu begon dadelijk een Spaansche contredans: een zeer aangename dans, waarbij men weinig spreekt, maar elkander dikwerf om den middel vat. De mannen plaatsen zich aan de eene zijde, de vrouwen aan den anderen kant, elke tegenover haren danser. Dan beginnen de eerste paren, met een langzamen walspas, de figuren, welke veel hebben van die der cotillon, en dansen af naar het einde van de rij, en de volgende paren doen even zoo, tot allen gedanst hebben. Na aldus een half dozijn figuren te hebben afgedanst, die een half uur duurden, hernamen de dames hare plaatsen in den halven cirkel, en de Heeren de hunne, aan het einde der zaal.
Ik ken vele lieden van smaak, die voor de eerste maal een Spaanschen dans ziende uitvoeren, misschien zouden glimlagchen over de voorname rollen, welke ieder paar ronde armen en fraaije beenen daarin vervullen; maar zij zouden ongelijk hebben, want het belagchelijke kan alleen liggen in eene linksche nabootsing; maar verdwijnt bij den eersten blik op de ongedwongen, natuurlijke bevalligheid der dansers van het Land. Evenwel erken ik gaarne zelf een oogenblik van spotlust gehad te hebben; doch ik werd er spoedig voor gestraft; want de wals ving aan en ik wilde walsen op Duitschen trant,

{==509==} {>>pagina-aanduiding<<}
gelijk men thans door geheel Europa doet, maar mijne danseres was, na twee of drie toeren, buiten adem, en verklaarde, nooit gehoord te hebben van zulk eene hevige beweging, en dat het haar niet mogelijk was mij te volgen. Daarop werd ik bestormd met vragen over het walsen in Europa en elk drong er op aan, dat ik eens zoude walsen gelijk men 't doet te Parijs. Eene der dames, moediger dan de overige, besloot om 't met mij te beproeven en - wij vingen aan; doch naauwelijks was de helft der zaal afgedanst, of zij hield eensklaps op, en viel, luid lagchende, in een' fauteuil; de toeschouwers volgden haar voorbeeld in koor en ik lachte van goeder harte mede. Hunne wals is zeer langzaam, maar rijk aan figuren, en met allerlei bevallige bewegingen der armen en schouders verfraaid.
Ten tien ure begaf het gezelschap zich naar de eetzaal, alwaar, op eene sierlijk aangeregte tafel, koffij, thee, likeuren, gebak en velerlei versnaperingen gereed stonden. Toen begonnen de oplettendheden en galanteriën hier gebruikelijk. Elke heer biedt eene dame een gebakje of bonbon aan, dat zij aanneemt; doch met hem deelt; of een glaasje likeur, waaraan zij hare lippen even zet, om het overige aan hem te reiken. Gedurende een uur is het een onophoudelijk wisselen van bonbons en likeuren. De mannen brengen toasten, die beantwoordt worden, en men verlaat deze theetafel veel vrolijker dan men in het begin van den avond was. Nu zijn er geen kringen meer van dames, of groepen van Heeren; elk zet zich naast degene die hem 't meest behaagt, en de dansen die er nu volgen zijn niet sneller, maar nog meer bezield. Tegen middernacht worden Champagne en taartjes rondgediend, welke de heeren zich beijveren der dames aan te bieden. Iets af te wijzen zou eene onbeleefdheid zijn, welke geene wèlopgevoede vrouw zich zou durven veroorloven. Zelfs heb ik gezien, dat een heer met dringende vriendelijkheid aan eene jonge dame zijne snuifdoos bood en hoe zij met hare fraaije rozenkleurige vingers een greepje nam van die lelijke tabak, welke zij liet vallen zoodra de snuiver zich had omge-
{==510==} {>>pagina-aanduiding<<}
keerd om de doos elders te doen rondgaan. Uit deze gewoonte volgt, dat eene dame, die 't geluk heeft zeer gezocht zijn, ook gevaar loopt met taartjes, ijs en likeuren te worden overladen. Te vergeefs bidt zij om verschooning, de ijverzuchtige galants volgen haar met den wijn of het suikergoed, en zij moet eindigen met aan te nemen.
De quadrille, onlangs ingevoerd, beproeft men zoo dikwijls er iemand is bekwaam om haar te besturen. Wij dansten er een, ik weet niet op welk air; maar het was nagenoeg nieuw en behaagde uitstekend. De menuet is zeer in den smaak en men verwonderde zich, dat ik die niet verstond. Ik moest het bijna met een eed verzekeren, dat ik die nimmer had zien uitvoeren, behalve misschien in de Opera, in een oud ballet. Daarna kwamen de Aréquipasche dansen: de london, de fandango, de mismis enz. Verrukkelijke bolero's, met begeleiding van castagnetten; voornamelijk de london. Hoe jammer is 't, dat de Peruanen, langzamerhand, hunne bezielde nationale dansen doen plaats maken voor onze koude eentoonige quadrille.
In eene kamer, naast de zaal, waren een aantal vrouwen minder dan eenvoudig gekleed en de hoofden met shawls bedekt. Ik hield ze voor kameniers of zoo iets; doch men onderrigte mij, dat het de moeders der danseressen en andere ziekelijke of gemakkelijke dames waren, die het bal wilden zien zonder de moeite te hebben van toilet te maken. Dit is een algemeen gebruik in Spaansch Amerika; zoodat op een bal somtijds evenveel tapadas (dus heeten de dames die het incognito bewaren) als danseressen zijn. Een ander, nog ongewoner, doch mede alom ingevoerd gebruik, is, dat de deuren der huizen, waar eene partij wordt gegeven, steeds open staan. Ook is het elken blanken voorbijganger geoorloofd zich aan de deur der danszaal te plaatsen; de later komenden dringen de eersten voort en zoo eindigen zij met links en regts van de deur een goed gedeelte der zaal in te nemen. In den tijd der Vice-koningen achtte zich ieder Spanjaard, trotsch op zijne kleur en hidalgo-titel,

{==511==} {>>pagina-aanduiding<<}
den gelijken van den rijksten koopman en den magtigsten landheer, en het is dit beginsel, in de openbare meening heerschende, dat de gemelde gewoonte heeft ingevoerd en doet stand houden.
Als het bal geëindigd is gaat elk te voet naar huis, daar de diepe goten, welke de straten doorsnijden, het gebruik van rijtuigen beletten. Doch de afstanden zijn kort, de straten zindelijk en het weder is steeds droog. Men gebruikt er dus ook geene draagkoetsen. Buiten de stad en op reis rijden de vrouwen te paard, op de wijze der mannen gezeten.
De tuinen en lustplaatsen in Aréquipa's omstreken hebben hunne vermaardheid, naar mijn inzien, alleen te danken aan hun verschil van de zandstreken, met welke zij omringd zijn. Aan welke zijde men Aréquipa verlaat, overal ontmoet men dadelijk zand, en het is te midden van verstikkende stofwolken, dat gij de bekoorlijke hoven moet opzoeken. Deze zijn eenvoudige plantingen van wijngaarden en olijven, besproeid door de rivier Chili, die de voorsteden van Aréquipa doorsnijdt, of door kleine beken, wier bezit duur wordt betaald, en die zich in de woestijn verliezen. De luchtgesteldheid is er heerlijk, droog en zuiver, en men brengt er met genoegen eenige uren wandelende door.
Pulperias (herbergen) vindt men waar de beek het sterkst murmelt en de schaduw het digtst is. - Gelijk voor de wijnhuizen bij onze groote steden, plaatsen de wandelaars zich in de koelte, en ieder, die niet zeer high life is, neemt er chicha, om de peulen van roode piment te eten, en eet er piment om chicha te drinken. De chicha is een drank van gegiste maïs, zeer in zwang bij de Peruanen van elke kleur. Ook de Europeanen vinden ze, als zij eenmaal aan de eenigzins zure smaak gewoon zijn, zeer aangenaam, hetgeen hun, op reis, in de binnenlanden, wel te pas komt, daar het de eenige drank is, die men, altijd en overal, op de gebergten aantreft. Overmatig gedronken, veroorzaakt de chicha eene bedwelming, gelijk aan die van te veel gedronken bier.

{==512==} {>>pagina-aanduiding<<}

In de omstreken der stad vindt men koude baden, die voor zeer gezond worden gehouden; doch vele lieden ontkennen derzelver nut, vermits Aréquipa vijfduizend voet boven de oppervlakte der zee is gelegen; de warmtegraad er volstrekt niet verzwakkende is, en dus warme baden of baden van gewoon doch warm water, veel beter aan de gezondheidsregelen zouden beantwoorden. De meesten evenwel willen dit niet toestemmen, omdat deze baden, gedurende de heete maanden, (November, December, Januarij en Februarij) zeer vermakelijke vereenigingspunten zijn, waarheen de beau-monde, vooral onder 't voorwendsel van zorg voor de gezondheid te dragen, menigvuldige pleiziertogtjes doet. Ik zeg de beaumonde doch vergis mij; niet alsof de beau-monde hier niet, gelijk elders, zich afzonderlijke kringen vormt, maar dewijl die baden, door de Regering daargesteld en gevolgelijk voor het algemeen zijn. Ik wilde alleen zeggen, dat, onder de verschillende baden, sommige altijd meer fashionable en drokker bezocht zijn dan de overige. Eigenlijk is het bad niet anders dan eene uitgestrekte bevloerde vijver, drie à vier voet water houdende. Om zich te ontkleeden en te kleeden is men verpligt, aan den oever, tenten of hutten van boomtakken te doen opslaan. Dit ongemak en de grappige tooneelen, waartoe het aanleiding geeft, verminderen evenwel den lust voor de baden in de open lucht in geenen deele.
Kloosters en kerken zijn de voornaamste gebouwen in Aréquipa. Derzelver bouworde is zwaar en van gemengden stijl. Het is ook eene treurige taak voor een bouwmeester, in het plan van een openbaar gebouw op aardbevingen te moeten rekenen. De Orde waartoe de bouwingen van dit land behooren, is onder den invloed dezer vrees ontstaan; men zou haar de Orde der aardbevingen kunnen noemen. De kerken, kloosters en bijzondere huizen zijn allen gewelfd, de pilaren versterkt en de muren dik als de onze, in den tijd des leenstelsels. Boven elk altaar verheft zich eene trophée van zware kolommen, waar tusschen de vergulde heiligen van hout of steen zijn geplaatst. Nergens heeft men de

{==513==} {>>pagina-aanduiding<<}
zucht voor verguldsel en loveren zoo ver gedreven als hier. Het kleed van St. lukas is met goud geborduurd; St. mattheus, met zijn puntigen baard, den hoed op één oor, en in rood fluweelen wambuis, is insgelijks van boven tot onder met gouden sterren bezaaid. In de kerk der Jezuiten ziet men eene aanbidding der wijzen; waarbij de krib, de ezel en het stroo gelijkelijk verguld zijn. Vele schilderijen zijn geheel allegorisch: zoo verslinden er de ondeugden, gepersonifiëerd, of liever verdierlijkt, het hart van een galant Caballero naar de Fransche mode gekleed. De toorn, de godslastering, de goddeloosheid, monsters van kolossale grootte, vliegen uit den open mond van een ander Caballero. De wellust speelt er op den boezem eener ligte deerne, op satijn en dons gelegen. De wellust is afgebeeld in de gedaante van een adder, en de naam: Voluptas staat er onder. Ik hoopte er eenige schilderijen van de Spaanschc school te zien; maar zag niets dan geschilderde beelden, voornamelijk uit de voormalige fabriek te Cusco.
Ten tijde van de omwenteling werden de goederen der kloosters, door het Gemeenebestelijk Bestuur, benaderd en de gebouwen tot kasernen gemaakt. Nog zijn de zaken in denzelfden toestand. Men geeft aan elken monnik vijftien piasters per maand, en de meesten leven niet meer in vereeniging. De vrouwenkloosters zijn niet opgeheven; want deze stemmen te zeer met de zeden der Spanjaarden, zoo wel Monarchalen als Republikeinen, overeen. Terwijl de Regeringsvorm is veranderd, zijn de wetten behouden; de majoraten zijn gebleven en de dochters der adellijke familiën, wanneer zij bij gebrek van huwelijksgift, niet ten huwelijk gevraagd worden, begeven zich in een klooster. Over het algemeen doen zij dit onwillens en daaruit volgen niet zelden schakingen en schandelijkheden.
Ik ging eens voorbij een balkon waarop een half dozijn vrouwen achteloos gezeten waren, om naar de voorbijgangers te zien; doch waarschijnlijk méér om gezien te worden. Mijn medgezel vroeg mij toen: - Ziet gij het meisje daar in dien hoek? Hoe vindt gij haar?

{==514==} {>>pagina-aanduiding<<}

- Niet onbevallig; zij heeft een aangenaam voorkomen.
- Vindt ge? Het is Donna mercedes, de verbrande non.
- Welke non?
- Hoe! weet gij dat niet?
- Wel neen.
- 't Is eene aardige historie. Ik zal ze u verhalen: Donna mercedes is van eene adellijke familie van Aréquipa. Toen zij den sluijer zou aannemen, was het bij haar afscheid als nieuwelinge gemakkelijk te zien, dat hare roeping slechts voorgewend was; want zij beantwoordde de gewone gelukwenschingen over den heiligen stand, dien zij zou omhelzen, slechts met tranen. De vader van Donna mercedes, een oude Hidalgo, had bepaald, dat de fortuin der familie geheel aan zijnen zoon moest komen en zijne dochter in een klooster zou gaan. Eene teleurgestelde liefde had, zeide men, de Donna aan 's vaders begeerte doen gehoor geven; maar een levendig berouw volgde weldra op dat besluit. Het was echter te laat. Als eene verstandige dochter onderwierp zij zich. Die onderwerping was zelfs zóó volkomen, dat de nieuwe non, door haar voorbeeldig gedrag, den post van portierster van het klooster verkreeg. Op zekeren nacht sloegen de vlammen uit de cel der portierster, en wel werden deze gemakkelijk gebluscht; maar toen men binnentrad vond men het ligchaam der non half door de vlammen verteerd. De lijkplegtigheden hadden plaats, aan de familie werd rouwbeklag wegens den dood der heilige jonkvrouwe gedaan, en bijna was de smartelijke gebeurtenis vergeten, toen eene dienstmaagd van 't klooster, Donna mercedes aan het venster van eene der huizen in de stad meende te herkennen. Men won berigten in - en, ja, waarlijk, zij was het. Het schijnt, dat zij betrekkingen had aangeknoopt met een Spaansch geneesheer, die wel in het klooster kwam, en dat deze een lijk uit het hospitaal in hare cel had gebragt, en met wijngeest bestreken en in brand gestoken. Die geneesheer zou haar huwen en naar eene andere provincie brengen; maar toen de verbrande non herrezen was,

{==515==} {>>pagina-aanduiding<<}
schrikte hij terug voor de gevolgen van het avontuur, en vreezende voor de wraak der familie en voor de vervolgingen der geestelijkheid, heeft hij de zaak aan den Bisschop van Aréquipa beleden en boete gedaan. De Bisschop wilde de jonge dochter in het klooster doen terugkeeren; maar zij heeft geweigerd, en is bij eene van hare vriendinnen gaan wonen, waar zij bezoeken van de geheele stad ontvangt, en verklaart, dat zij, liever dan weder in het klooster te gaan, zich inderdaad van kant zou maken.
Daar wij nog niet ver van de balkon waren, toen dit verhaal was geëindigd, keerde ik mij nog eens om, ten einde haar aandachtiger te beschouwen, en vond toen, dat hare zwarte, fonkelende oogen eene ongemeene zielskracht en buitengewone vermetelheid uitdrukten.
Ofschoon verminderd, is de invloed der geestelijkheid nog groot; worstelt zij, met alle kracht, om het vertrouwen en de rijkdommen, die zij verloor, te herwinnen, en maakt zij ook aanspraak op het bestuur van de opvoeding der jeugd. De Peruaansche Regering heeft een Nationaal Collegie onder Fransche Professoren opgerigt; waaraan zij een klooster, in de stad, met een jaargeld van tienduizend piasters (f 12,500. -) uit de goederen van dit Convent heeft verbonden. Het onderwijs aan de dag-leerlingen, ten getale van tweehonderd, is gratis. De kostgangers, thans een dertigtal bedragende, betalen omtrent f 350. - 's jaars. Wel hebben velen dier kinderen een goeden aanleg; doch hunne onverschilligheid is groot, en als zij opwassen zal er wel niet veel mede zijn aan te vangen. De Bisschop en de geestelijkheid herhalen in koor: dat het Collegie is toevertrouwd aan lieden, die, te Parijs opgevoed, slechts godverzakers en zedeloozen vormen; en dat hun klein Seminarium alleen aan de jeugd van Aréquipa eene godsdienstige en zedelijke opvoeding kan geven. Het Collegie verdedigt zich, zoo goed het kan, tegen deze beschuldigingen, en de opvoeding is, even als in Frankrijk, de strijdleus der Staatspartijen geworden.
Op een morgen, kort vóór dat ik Aréquipa zou verla-
{==516==} {>>pagina-aanduiding<<}
ten, begonnen de klokken te luiden. Er was eene groote processie ter eere van een feest der Kerk. De beeldtenis der Heilige Maagd kwam te voorschijn, voorafgegaan door twaalf Indianen, bespottelijk gekleed en springende als beeren, zonder maat of bevalligheid. Een koor van kinderen, een koor van Franciscanen, een koor van Indiaansche mannen en vrouwen, blanken en zwarten, zingende, elk op zijne wijze uit verschillende toonen, en geaccompagneerd door eene menigte violen, groote trommels, harpen en guitaren verheerlijkte den omgang. Er ontbrak niets aan het feest. De voorbijgangers lagen geknield; vuurpijlen en zwermers snorden en klapten aan alle kanten. Eerst dacht ik, dat deze luidruchtige omgang geschiedde ter eere van den veldslag van Ajacucho; maar 't schijnt, dat de geestelijkheid geene sympathie voor de gevolgen van dien strijd gevoelt, en er den verjaardag zoo zelden mogelijk van viert.

Den volgenden dag echter moest er, op bevel van den Prefect, een Te Deum worden gezongen en een wapenschouw plaats hebben, en de overwinning van Ajacucho met een groot leestmaal door de ambtenaren van den Staat gevierd worden. Tamelijk afkeerig van zulke feesten, besloot ik er aan te ontsnappen en zonder uitstel eene reize aan te vangen, die, wat het ook mogte kosten, vóór den regentijd moest worden volbragt. Ik wilde de zeden dezer Spaansche Republikeinen in al derzelver eigenaardigheden kennen, daar de meeste reizigers die slechts in de kuststeden waarnemen. Mijn plan was: eerst de Cordilièras over te trekken, dàn Puno en de mijnen, vervolgens La Paz en Bolivia te bezoeken en mij door Cusco naar Lima te begeven. Die toer zou mij van een uitgestrekt gedeelte van Zuid-Amerika, zoowel de mijnstreken als de staatkundige middelpunten, en de oude beschaving zoowel als de nieuwe zeden leeren kennen.
Om van Aréquipa naar Puno te gaan, vond ik een zeer beleefd reisgezel in een Engelsch koopman en eigenaar der zilvermijn van Manto, waar hij beloofde, mij

{==517==} {>>pagina-aanduiding<<}
te zullen ontvangen. Ik verliet dus Aréquipa met den Heer b., vol van aangename herinneringen aan deze bevallige stad en hare gastvrije bewoners.

Puno, - de zilvermijnen.

De beklimming van den volkaan van Aréquipa, de eenige weg, welke de karavanen bezigen, om de hooge vlakte van Peru te bereiken, begint aan het einde der voorsteden. Twintig malen keerde ik mij om, naar het verrukkelijke tooneel, dat Aréquipa vertoont. Vandaar gelijkt de stad, met hare witte huizen, gordel van tuinen en dien omringenden gezigtëinder van zand, naar eene marnieren fontein, in het midden van eene oase. Onze muilëzels stonden bij elke schrede stil, hijgende en groote droppelen zweetende. Men wreef hun de neus met brandewijn en knoflook, om een stilstand in 't bloed te voorkomen. De lucht is op die hoogten zóó ijl, dat menschen en dieren op de Cordilièras er door lijden. Den mensch berokkent zij eene vreeselijke hoofdpijn en groote moeite in de ademhaling, die zijne kracht verlamt en hem dwingt stil te staan: als hij dan moeste voortgaan zou hij stikken. De muilezels, door deze sorrocho (dus noemt men dien toestand) aangetast, hebben eene korte ademhaling, zweeten sterk, en vallen soms als door eene beroerte getroffen, en sterven op de plaats, indien zij niet oogenblikkelijk worden geholpen. De naam van het hoogste punt is los Huessos (de beenderenplaats) en de hoopen beenderen, ter zijde van den weg opgestapeld, getuigen van de slagtoffers der sorrocho. Er is geene enkele schuilplaats om gedurende den pijnlijken toestand te rusten; zoodat jaarlijks een aanmerkelijk aantal muilezels en zelfs reizigers op deze hoogten omkomen; zonder dat dit de karavanen, die gestadig de voortbrengselen van het binnenland naar Aréquipa overbrengen, doet verminderen of vertragen.
Wij hielden den eersten nacht stil in de Tambo de Cangallo, op een derde van de door te trekken bergëngte; den tweeden in de Tambo d'Apo, omtrent dertien duizend

{==518==} {>>pagina-aanduiding<<}
voeten boven het waterpas der zee. De tambo's waren, in den tijd der Inca's, herbergen, op kleine afstanden langs de groote wegen geplaatst, om verblijf te verleenen aan de personen, op bevel of met vergunning, der Regering reizende. Daar vonden deze rust en voedsel. De talrijke bouwvallen bewijzen de aloude pracht dezer Amerikaansche Karavansera's, die ruim waren en van gehouwen steen gebouwd. De hedendaagsche tambo's gelijken alle naar die van Apo: een lelijke brak, tien voet wijd, gevormd uit kleibonken in de zon gedroogd, en met dezelfde stof gewelfd en bevloerd. Twee divans, van gelijke zamenstelling, dienen tot bed en tafel, terwijl het licht inkomt door eene deuröpening zonder sluiting, die men bij de aankomst zoo veel mogelijk digt maakt; want, om er te kunnen zien, zijn de tallooze scheuren en bersten in de muren en 't verwulfsel voldoende. Als het regent, en op dertig mijlen van de kust regent het jaarlijks zes maanden, dringt het water overal door; en als 't droog weêr is hinderen, door die openingen de windvlagen, welke van de muren, het dak en den grond eene fijne stof doen opstuiven. In dien dampkring moet men leven; op dien grond, door den regen en de voorgangers hobbelig gemaakt; moet men zijne dunne matras neêrspreiden om van tien uren gaans uit te rusten. Men vindt er voor de muilëzels de magere weide, waarop de tambo gebouwd is; maar voor zichzelven mag men op niets hopen dan op water en een treurig vuur van zoden. Wie er voorraad, kookgereedschap en een kok medebrengt, kan er eten; de anderen zitten er op water en brood, indien zij 't laatste niet hebben vergeten of opgebruikt.
Wij klommen verder door eene soort van bergachtige wildernis, met salpeterbloemen bedekt, en tegen een ijskouden wind in, die ons het gelaat deed bersten. Vier dagen na ons vertrek trokken wij over het hoogste plat van dezen tak der Cordilièras: de Alto de Tolcdo, op vijftien duizend voeten boven de oppervlakte der zee. Het zand, dat overal den grond bedekt, gelijkt naar verbrijzelde lava; geheele kudden van vigonjes weidden op de

{==519==} {>>pagina-aanduiding<<}
uitgestrekte ons omringende vlakten. Ik steeg af en zag een haarfijn gras, slechts eenige lijnen lang; welks Indiaansche naam ichu is. Daar de reizigers gewoonlijk geen tijd hebben om te jagen, toonen de vigonjes ook geene vrees op 't gezigt van menschen en muilen, zoodat ik er gemakkelijk eene kon schieten, die nu hinkende trachtte weg te komen. Ik verliet mijn rijdier om de vigonje te vervolgen, doch naauwelijks had ik twintig schreden afgelegd of een geweldige hoofdpijn, benaauwde ademhaling, en eene moeheid alsof mij de leden gebroken waren, overvielen mij; ik was verpligt mijne jagt te staken, en nog zeer gelukkig mijn afgemat lijf weder in den zadel te kunnen heffen. Des nachts sliepen wij te Tincopalca, in eene schapenhoeve, aan een' vreemdeling behoorende. Deze woeste gronden waren eertijds zonder opbrengst of waarde; een Brit heeft ze zeer goedkoop gekocht, en er schapen gebragt, die hem thans een aanzienlijk inkomen opleveren. Men moet wel regt doen aan den ondernemingsgeest der Britten; alom waar een voordeelige ontginning kan worden beproefd, is men zeker een Engelschman of eene Engelsche Compagnie te vinden.
De bergen op deze helling der Cordilièras zijn bewassen met een geelachtig dun groen, dat de schapen en de lamaas afweiden. Regts van den weg zagen wij het meer Cachipa en links dat van Lagunilla. Deze beide bergmeren hebben een somber voorkomen; de tijd ontbrak mij om ze op mijn gemak te bewonderen: wij moesten nog zestien uren afleggen om te Vilque, onze haltplaats, te komen. Vilque is van zeker gewigt in dit land, om de muildieren-markt die er jaarlijks gehouden wordt. Deze dieren worden van Tucuman, eene Provincie der Republiek de la Plata, aangevoerd. Zij hebben vier maanden noodig om dien togt te doen. Van Vilque worden zij door geheel Peru verspreid. Dit groote dorp is in eene moerassige vlakte gebouwd, waar vroeger het bed van een meer schijnt geweest te zijn en die thans in een groote vijver eindigt.
Op den zesden dag zagen wij eindelijk het meer van

{==520==} {>>pagina-aanduiding<<}
Puno of van Titicaca; doch niet in zijn ganschen omtrek van negentig mijlen, maar dat gedeelte 't welk het kleine meer heet, met zijnen gezigtëinder van door sneeuw bedekte bergtoppen. Dit gezigt heeft veel van dat op het meer van Genève en den Montblanc, wanneer men uit Frankrijk komt en naar Lausanne afdaalt. Te Puno gekomen gingen wij de stad door, naar de mijnen en de ontginnings-inrigtingen van mijn reisgezel.
Ik was verlangende om de zilver-bergwerken van nabij te beschouwen. Weinige menschen weten, dat het zilver even als het koren wordt behandeld; dat men 't stampt, maalt, kneedt en in den oven bakt, juist als een vierponds brood. Vóór dat alles echter moet het metaal uit de mijn getrokken worden; en dit is een vrij moeijelijke arbeid. De zilvermijnen bevatten, gelijk de meeste anderen, een of meer aderen, die zich in verschillende rigtingen uitstrekken. Deze aderen hebben van een duim tot verscheidene voeten dikte; maar om de hoeveelheid erts die ze bevatten te verkrijgen, moet men een gang openen zoo wijd, dat een man er gemakkelijk met bijtel en hamer in werken kan: dit is een zware taak als de ader in graniet zit; gelijk gewoonlijk in de Peruaansche mijnen 't geval is. Andere mijnen, rijker in erts, bevinden zich in losser grond; maar dan ontmoet men weder andere gevaren en anderen zwaren arbeid: het gevaar namelijk van aardstortingen of verzakkingen, en dus de noodzakelijkheid om de wanden der gang, naarmate men vordert, met palen en planken te stutten; dat groote kosten veroorzaakt in een land waar het hout geheel ontbreekt. Een mijnwerker wordt bij eenen ader geplaatst. Deze slaat met den hamer en een ronde puntige bijtel zes duimen diep in de rots; dat gat vult men met buskruid en doet 't springen. Na de uitbarsting is het er onverdragelijk; de vergiftende rook van het slecht gemaakte kruid dringt in de naauwe gangen der somtijds vijf of zes honderd voeten lange mijn; en wie zich op dat oogenblik daar bevond, zou gevaar loopen er eene hoeveelheid van in te ademen, groot genoeg om zelfs een os te doen stikken. De erts eenmaal van de rots

{==521==} {>>pagina-aanduiding<<}
losgemaakt zijnde, doen de Indianen (alleen met dit werk belast) het in een lederen zak (capacho) die zij tot aan den ingang der mijn dragen, alwaar de erts op een hoop wordt geworpen. Hij, die geene andere mijnen dan in Europa heeft gezien, waar de erts, op kruiwagens geladen, of in tonnen opgeheschen wordt, kan zich geen denkbeeld maken van de moeijelijkheid hier om deze erts te vervoeren. De gangen zijn drie of vier voet hoog, de grond is zes duim dik met slijk bedekt, den twee of drie honderd trappen, die men moet afdalen om aan den twee of drie honderd schreden langen gang te komen, zijn ongelijk, afgebrokkeld en glibberig, en daarbij moet men achtervolgens op den rug en de knieën voortworstelen. Belaad u dan eens met een zak van veertig of vijftig pond, en ga uwen gang!
De monden der zilvermijnen in Peru zijn gewoonlijk op eene groote hoogte en aan zeer steile plaatsen. Het is niet mogelijk te verblijven en te werken in eene luchtstreek, die het geheele jaar door bevrozen is en waar hout en water ontbreken. Dus bouwt men de woning des mijnwerkers, de molens en de droogplaatsen in een minder akelig oord, zachtere lucht, en, als 't mogelijk is, bij eene beek of waterval. Daarheen wordt dan de erts, als zij uit de mijn komt, door muilezels of lamaas vervoerd.
Elk stuk wordt door mokerslagen gebroken; de brokken waarin zich zilver bevindt op eene hoop gelegd en de overige weggeworpen. Tot dit weinig vermoeijend werk, waartoe ook niet veel schranderheid noodig is, worden vrouwen en kinderen gebezigd. Het zilverërts gaat dan naar den molen, die het tot stof maalt, waarna het wordt gezeefd; dit mengsel van steenstof, zilver en een weinig zout wordt vervolgens in den oven gebragt, waarin het acht of tien uren blijft. De ondervinding alleen kan bepalen wanneer het genoeg is. Uit den oven gaat het naar een ruime droogkas, met steen bevloerd, en met water en kwik bevochtigd, waar het tot een deeg wordt gemaakt. Een gedeelte er van wordt nu aan elken Indiaanschen werkman gegeven, om het met bloote voeten

{==522==} {>>pagina-aanduiding<<}
te kneden. Dit kneden duurt dertig of veertig dagen, naar de hoedanigheid van het metaal en den warmtegraad van den dampkring; als het weder fraai is en de zon steeds schijnt is de arbeid korter. Naarmate dit deeg droogt, bevochtigt de werkman het met water en kwik: men rekent voor erts van de gewone gehalte twee ponden kwik op een pond zilver.
Om te weten of de kwik zich met al de deeltjes van het zilver heeft vermengd, waarmede zoo veel dagen knedens het in aanraking moet hebben gebragt, neemt de meesterknecht (een Indiaan zonder andere kunde dan zijne ondervinding) een stuk van dit kostbaar slijk, ter grootte van een duivenëi, en legt dat op een uitgeholden houten schotel. De schotel waterpas met de oppervlakte van het water (een waterbak is eene onmisbare behoefte bij eene droogkas) plaatsende, vult hij die daarmede en geeft aan het water eene rondgaande beweging, waardoor de aarddeeltjes worden losgemaakt en, met het overstortende water, uit den schotel stroomen; dus blijft er eindelijk niets over dan een klompje zilver en kwik. De meesterknecht drukt met zijn duim dit balletje plat en oordeelt, uit de kleur, of het werk al dan niet is afgeloopen. Indien het staal te helder is doet hij kwik, en als het loodkleurig is, water bijvoegen; in beide de gevallen begint het kneden op nieuw, totdat de proef is zoo als die zijn moet, namelijk: parel-kleur.
Dit mengsel van aarde, zilver, water en kwik gaat vervolgens in een grooten bak met water, en wordt daar met ijzeren harken sterk geroerd. De bodem van dien bak is hellende en heeft twee goten, uitloopende in een kanaal van een voet diepte en breedte, waarin van tien tot tien voeten afstands holten zijn, van acht duimen middellijn en even zoo veel diepte. Het kanaal en die holten zijn met schapenvacht bekleed. Na eenigen tijd opent men te gelijk de beide goten; het water van den vijver of der beek valt dan met kracht in den bak en sleept aarde, zilver en kwik met zich. De aarde wordt door den stroom weggevoerd; doch het zilver en de kwik, zwaarder zijnde, vallen in de met vacht bekleede gaten.

{==523==} {>>pagina-aanduiding<<}

Dit mengsel van zilver en kwik gelijkt op het gevoel en gezigt volkomen naar sneeuw. Het is eene zamenpakking van kleine deeltjes, vereenigd gedeeltelijk door hunne zwaarte, gedeeltelijk door hunne scheikundige verwantschap; dit alles wordt in een wollen vorm gedaan, door welke men de kwik laat uitlekken. Daardoor is echter de scheiding van de kwik en 't zilver nog niet volkomen. De soort van deeg, uit den wollen zak genomen, wordt naar den oven gebragt, waar het een nacht lang gebakken wordt. Daar verdampt de kwik, en des morgens vindt men er een heerlijken zilveren koek, in het land pina (ananas) geheeten, omdat hij den piramidalen vorm van deze vrucht heeft. Deze pina brengt men naar de hoofdplaats van het mijn-departement, alwaar de gehalte van het zilver wordt onderzocht en met een stempel op den kant der pina gemerkt. Nu behoeft dit nog maar gezonden te worden naar de steden: La Paz, Cusco of Lima, waar de munten zijn en de Regering het zilver tegen zeven en een halven piaster het mark overneemt.
De uitvoer der metalen in baren is verboden; doch dit belet de mijnbezitters niet om een gedeelte er van ten uitvoer te verkoopen, dewijl hun dat méér voordeel geeft.
Deze wijze van ontginning is in Peru het gebruikelijkste. In de mijn behoorende aan den Engelschman, mijn reisgezel, had men deze verouderde manier van werken afgeschaft en de Europesche aangenomen. De Heer b. had het einde van een vroeger, tot het wegloopen van 't water, open kanaal doen toemetselen, en er een, voor twee ijzeren booten bevaarbaar kanaal van gemaakt, welke booten, door twee mannen bestuurd, de uitgegravene erts vervoeren. Dit kanaal slechts ter halver wege strekkende, had hij tot aan het einde der mijn een ijzeren spoor gelegd, waar langs een kleine ijzeren wagen, door een muilezel getrokken, gemakkelijk honderd quintalen erts vervoerde. Daardoor werden veertig Indiaansche dragers uitgewonnen.
De werklieden in de Peruaansche mijnen zijn gewoonlijk

{==524==} {>>pagina-aanduiding<<}
in twee afdeelingen gesplitst, waarvan de eene van zes ure des morgens tot zes ure des avonds, en de andere het overige van het etmaal werkt. Elke werkman verdient 4 realen, omstreeks 50 centen per dag, waarvan hij zich moet voeden en kleeden: dat hem echter in dit land niet veel behoeft te kosten. Een aardappelensoep, met veel piment gekruid, en geroosterde maïs (cancha) zijn 't voornaamste voedsel van een mijnwerker. Op feestdagen vergast hij zich met chicha en brandewijn. Onder den arbeid kaauwt hij onophoudelijk cocablad (erytroxilum Peruvianum), waarvan het scherpe vocht de zenuwen prikkelt en hem bij den zwaren arbeid opwekt. Deze arbeid werd voorheen opgelegd aan, bij opschrijving (mita) gedwongene Indianen; zoodat de Alcaden, in elk dorp, gehouden waren, om, op den eisch van elken mijn-eigenaar, wiens regt van eigendom en ontginning was geregistreerd en geverifiëerd, een zeker aantal Indianen, mitayos genaamd, te leveren. Volgens Koninklijk besluit waren deze niet langer dan een jaar dienstpligtig; doch daar het geringe loon, hun toegelegd, op verre na, niet voor hunne behoeften voldeed, leverde de eigenaar hun, tegen hooge prijzen, kleeding en spijs. Op het einde des jaars waren de arbeiders dan met schuld beladen en konden zich niet verwijderen; zoo ging het van jaar tot jaar, en de arme mitayos eindigden met hun geheele leven in de mijndienst te slijten. Wanneer deze ongelukkigen opgeroepen werden, namen zij vrouw en kinderen mede, en zeiden hun dorp voor eeuwig vaarwel. Zelden keerden zij er weêr. Het gebrek aan lucht in de mijnen, de gedwongen arbeid en de armoede deden jaarlijks een groot aantal dier beklagenswaardige mitayos omkomen. Met de omwenteling heeft dit misbruik opgehouden. Nu werkt in de mijnen alleen wie 't wil,
en allen willen er werken, omdat zij vier realen daags verdienen, in plaats van twee; dat het dagloon is voor den veldärbeid.
Het mijnwerk is afmattend, maar niet ongezond voor de werklieden, die nu, als hun dagwerk volbragt is, te huis een overvloedig maal en warme kleederen vinden.

{==525==} {>>pagina-aanduiding<<}
Op de hooge gebergten, in de bevrozene luchtstreek, zijn zij, uit de mijn komende, blootgesteld aan 't opdoen van pleuris of rheumatismus, aan welke zij dan ook 't meest lijden. De kwik, die zij met het zilver vermengen, schaadt hen niet. Van de veertig Indianen, bij den Heer b., had er niet één hinder van. De Indiaan met het oppassen bij den oven belast, waar de pina bakt en de kwik uitdampt, leed aan slechts ligte bevingen; ofschoon hij reeds sedert vijftien jaren dat werk verrigtte.
De inwoners verwijten den Indianen een beleedigend wantrouwen voor 't woord en de beloften der blanken, hunne meesters en heeren; doch de arme zielen zijn zoo lang en zoo dikwerf bedrogen geworden, dat die achterdocht hun niet ten kwade is te duiden. De Heer b. heeft bewezen, dat men door eene goede behandeling en woord houden, hen zeer wel van hun vooroordeel genezen kan. Bij hem worden de werklieden elken zaturdag betaald, en als er geen geld in de inrigting is, ontvangen zij bons op zóó of zóó veel dagen. Die bons zijn in het Engelsch, zoodat de Indiaan niet weet wàt hij ontvangt, maar men zegt hem, hoeveel zij waard zijn, en daar de sommen, voor welke hij ze aanneemt, altijd naauwkeurig worden betaald, neemt hij ze als klinkende specie aan.
De mijn van Manto, door den Heer b. ontgonnen, behoorde omtrent het jaar 1660 aan de gebroeders joseph en gaspard salcedo. Het metaal was er toen in dikke lagen van zuiver zilver, dat men meermalen zonder bereiding naar de munt te Aréquipa zond, om er geld van te slaan. Dit deed haar den naam Manto (mantel) geven. Eene stad van drie duizend huizen (San-Luis-de-Alva) rees spoedig rondom de woning. der salcedo's, en alle gelukzoekers van Opper- en Neder-Peru stroomden toe om hun deel van de taart te hebben. De salcedo's waren uit Andalusië herkomstig, en de Andalusische landverlaters schaarden zich aan hunne zijde. Daartegenover vormde zich een partij Biscaijers, bij welke zich andere landverlaters voegden, die, in het moederland, bij overlevering, den Andalusiërs vijandig waren. Ern-
{==526==} {>>pagina-aanduiding<<}
Ernstige gevechten werden toen op de bergen van Laycacota geleverd; in eene dier ontmoetingen bleven zelfs duizend man op het slagveld. Deze zich telkens vernieuwende twisten in een over het algemeen vreedzaam land, ontrustten den Onderkoning, Graaf van ilemos. In Junij 1668 kwam hij-zelf te Puno met eene aanmerkelijke krijgsmagt, vernielde alles te vuur en te zwaard; San-Luiz-de-Alva werd verbrand en met den grond gelijk gemaakt en zijn stadsrang op het dorp St.-Jean-Baptiste overgebragt; dat zich nu San-Carlo-de-Puno noemde. Don joseph de salcedo had den weg, van den ingang der stad tot aan zijn huis, met baren zilver doen bestraten; de Onderkoning deed deze staven opnemen, en salcedo in den kerker werpen. Men plakte
in dienzelfden nacht op de deur van het logement des Onderkonings de volgende bedreiging:
Conde de Lemos!	Graaf van lemos!
Amainemos:	Bevredig ons:
O si no verremos.	Of wij zullen zien.

Men bragt dit pasquino den Onderkoning, die er bijschreef:
Mataremos,	Wij zullen dooden,
Haorcaremos,	Wij zullen ophangen:
Despues verremos.	Dán zullen wij zien.
 waarna hij het papier weder op zijne deur deed vasthechten. De chefs der beide partijen inderdaad werkelijk opgehangen. Joseph salcedo werd desgarotado (gewurgd) aan den ingang van zijne rijke zilvermijn, die ten voordecle van de kroon verbeurd werd verklaard.
Don gaspard, schranderer dan zijn' broeder, had de komst van den Onderkoning niet afgewacht. Hij was naar Spanje vertrokken, waar hij de teruggave van de mijn en regt wegens zijns broeders dood eischte. In zijne memorie aan het Indische Geregtshof toonde hij, hoeveel de Staat door den dood des mijn-ontginners had verloren; daar deze in twee en een half jaar aan de schatkist twee millioen piasters de quinto, van eene opbrengst van 10,700,000 piasters (f 26,750,000. -) had be-
{==527==} {>>pagina-aanduiding<<}
taald. Na zeven jaren van moeiten en verarmende onkosten won hij zijn regtsgeding, en de mijn werd hem teruggegeven; maar in dien langen tijd was er het water overal ingedrongen, en er werden aanzienlijke sommen vereischt om de mijn op nieuw te ontginnen. Ongelukkig had Don gaspard hetgeen hem van zijnen rijkdom was overgebleven, aan het regtsgeding moeten besteden, en hij, voormalig bezitter van onberekenbare schatten, stierf in armoede. De mijn bleef lang verlaten. Herhaalde keeren beproefde men er te werken; doch slecht bestuurd, strekte dat alleen tot verarming van de onkundige ondernemers. De Heer b. echter is vóór eenige jaren begonnen haar te ontginnen, en hij trekt er nu aanmerkelijke winsten van.
De kleine stad Puno, bij de mijn gelegen, bevat omtrent twee duizend inwoners. Zij heeft niets om de aandacht te trekken, dan de groote letters met welke zij op de kaart van Peru, als hoofdplaats van het Departement Puno, staat aangewezen.
Gedurende de korte regering van joseph buonaparte in Spanje, maakte de oude Gouvernementsverdeeling, in Presidentschappen, en Corregidorias plaats voor de Fransche wijze van beheer. Neder-Peru werd verdeeld in zeven Departementen: Aréquipa, Puno, Cusco, Ayacucho, Lima, Serro de Pasco en Truxillo. Tot een ongeluk voor het land heeft het Wetboek van napoleon er de oude Spaansche wetten niet vervangen. De regtsbedeeling is er verward en veil gebleven, en de processen zijn er langdurig en overkostbaar.
Te Puno koopen de bewoners van het Departement wat zij noodig hebben: lakens voor de mannen; gedrukte lijnwaden en zijden stoffen voor de vrouwen, thee enz. Alles wordt van Islay per muilëzel, tegen verbazend hooge prijzen, naar Puno gebragt. Er is geene societeit, maar er zijn eenige huizen van mijn-eigenaars en handelaren, waar men gaat praten over den prijs van het kwikzilver, en de rijzing of daling van dien der wol. Daar de stad op tienduizend voeten boven de zee, aan den oever van een meer ligt, aan drie zijden aan den

{==528==} {>>pagina-aanduiding<<}
wind blootgesteld, is de gemiddelde warmtegraad der schoone dagen er tusschen de 6 en 9 graden van réaumur en lijdt men er een groot gedeelte van het jaar koude. Men legt dan ook zijne bezoeken af in een mantel gewikkeld, dien men steeds bij zich heeft, om niet door de koude bevangen te worden.
Ik verliet Peru voor Bolivia. Puno is niet ver van deze kleine Republiek. Hetgeen ik in de eerste dagen van mijne reis, wegens de zeden der bevolking van Peru, had kunnen opmerken, deed mij verlangen om te La Paz een dier Presidents-Gouvernementen te zien, welke de Gemeenebestgezinden van Zuid-Amerika met eene verwonderlijke onverschilligheid aanstellen en afzetten. Reeds te Puno had ik een staal der ambtelijke societeit van Peru, in den Prefect der provincie gezien. Hij was een jong Kolonel, vol geestdrift voor napoleon, wiens afbeelding op de best verlichte plaats in zijne zaal hing. Wat de Kolonel 't meest in napoleon bewonderde was de 18de Brumaire: naar zijne meening geheel toepasselijk op den toestand zijns lands. Hij verachtte openlijk de volksvertegenwoordiging te Lima, en eindigde zijne uitvallen gaarne met het spreekwoord: ‘Praten is geen doen.’ Daarentegen was hij aan den Generaal-President van Peru geheel verknocht en gereed om dien, met de wapenen, te ondersteunen, wanneer hij een coup d'état kwame te beproeven. Ik hoorde hem aan, maar vroeg mij in stilte: of zijne gezegden niet de uitdrukking waren van een algemeenen geest, en of de tweestrijd van instellingen en zeden niet hier, en in geheel Zuid-Amerika, de voornaamste oorzaak was der omwentelingen?

Naar het Fransch van e.s. de lavandais.





Het spitsboeven-bataljon.

Het Ministerie vormde, in 1831, uit de soldaten, die eene correctioneele straf hadden ondergaan, drie vóórposten-bataljons voor de dienst in Afrika.
Het eerste noemde zich: de Jakhalzen;

{==529==} {>>pagina-aanduiding<<}

Het tweede: de Zéphirs;
Het derde: de Distelvinken.
Van deze namen is alleen de tweede nog overgebleven. Steeds op de voorposten geplaatst en tot alle gewaagde ondernemingen gebruikt, versmolten de drie welhaast tot één bataljon. Ook de Zéphirs hadden duizenden gelegenheden om zich te onderscheiden, en zij lieten er nooit een voorbijgaan. Bij tallooze bewijzen echter van onverschrokken moed, gaven zij er ook meermalen van groote buitensporigheid.
In 1836 bepaalde de Regering: dat elke Zéphir, die eene daad van buitengewonen moed bedreef, of een zekeren tijd diende zonder straf te beloopen, naar een der regementen des gewonen legers zou worden verplaatst. Zij wist niet, dat de Zéphir in Afrika geheel te huis was geraakt, en Algerië zijn tweede vaderland was geworden. Eenmaal dáár gewoon, kan de soldaat het niet meer verlaten. Na volbragten diensttijd in Frankrijk teruggeplaatst, verveelt hem het geregelde van de dienst; hij mist de woeste oorden, het vuur des vijands, ja, den regen, die hem deed rillen, en de hitte, die hem verschroeide. Dan breekt hij den kolf van zijn geweer, of verkoopt een paar schoenen, of deserteert, en een strafvonnis zendt hem weder naar de Zéphirs, waar hij het ruwe en buitensporige leven terugvindt dezer heidens van het leger.
In 1834 bestemde de Generaal duvivier, toen Luitenant-Kolonel, eene troep honden, om te helpen des nachts de blokhuizen bewaken, des morgens de veldöntdekkingen doen, en onderzoeken of de kudden veilig konden gaan grazen. Twintig dier honden werden op de bewaking, en tien op de veldöntdekking afgerigt. Dat deden eenige Zéphirs, onder wier geleide zij ook uitgingen, en die sedert met den titel van hondenkolonel door hunne kameraden werden onderscheiden.
In zekeren nacht stelde zich eene Arabische bende in hinderlaag, nabij eene begraafplaats. Bij de veldöntdekking sloegen de honden aan; eene teef, blanchette genaamd, gaf het eerste teeken van onraad, en pakte een der vijanden bij de keel. De Arabier hieuw haar eene poot af; maar blanchette liet hem niet los, en de Arabier viel, half gewurgd, den Franschen in handen. Blanchette onderging eene beenäfzetting, en woont sedert als invalide te Bougie.
Bougie is voor den Zéphir wat Mekka, Medina, Djedda en Aden voor den Muzelman zijn. Het is Bougie, waar

{==530==} {>>pagina-aanduiding<<}
eens de prison-zelve verkocht werd door een schurkachtigen maar geestigen Zéphir, die er zat opgesloten.
Het was een aardig gebouwtje, met ijzeren staven voor de vensters, en eene deur met eene menigte spijkers beslagen, die tevens tot sieraad en bevestiging dienden. Het kon een uitmuntende woning heeten in een tijd toen de Kabylen, tot in de stad-zelve, strooptogten deden. Dit veroorzaakte, dat een pas aangekomen kolonist het met een oog beschouwde, waaruit de wensch om er eigenaar van te worden levendig sprak.
De gevangene deed het venster open.
- Dat is een lief huis, kameraad!
- Ja, 't is niet slecht.
- Aan wien behoort het?
- Wel, aan hem die 't bewoont, dunkt me.
- Is het dan 't uwe?
- 't Is het mijne.
- In eigendom of in huur?
- In eigendom.
- Te deksel! Niet vele krijgslieden zijn zoo goed gehuisvest.
- Ik heb gebruik gemaakt van eene erfenis om het te doen bouwen; 't werkloon is hier niet duur.
- Hoe veel kost u dat paleisje?
- Tweeduizend francs.
- Als ik er eigenaar van kon worden, zou ik er nog wel wat meer voor durven bieden.
- Dat kan gaan. Er heeft mij juist iets getroffen dat mij in geldverlegenheid brengt.
- Een ongeluk?
- Ja, mijn bankier is bankroet.
- o, Dat is uitmuntend!
- Wat blieft u?
- Och, ik wil zeggen: dat 't ongelukkig is.
- Hoe veel kunt ge dadelijk betalen?
- Duizend francs, en het overige.....
- Ja, dát is mij onverschillig. Daar zal ik u zoo veel tijd toe geven als ge zelf maar wilt.
- Vijf jaren?
- Kostelijk; vijf jaren, tien jaren. Ik heb nu duizend francs noodig, dat is de zaak.
- Nu dan is 't geklonken. Ik heb juist duizend francs bij me.
- Ga mij dan maar in de restauratie wachten.
- Goed.
- Maar op den hoek van de straat woont de slotenmaker van ons regement; een lange, blonde kerel. Zend

{==531==} {>>pagina-aanduiding<<}
mij dien eens hier; want kameraden hebben mij voor de grap opgesloten.
En de kolonist ging naar de herberg, na den slotenmaker besteld te hebben. Deze kwam; de zaak werd uitgelegd, en de gevangene, de slotenmaker, en de schildwacht waren het spoedig eens, om den roof te deelen; het slot werd opengestoken, en binnen een half uur de koop gesloten, en het contract geschreven en geteekend.
Een paar uren later kwam er een officier met eene patrouille voorbij; deze, ziende dat men allerlei huisraad in 't wachthuis bragt, trad binnen. Hij vond den kolonist bezig met planken voor koopwaren vast te spijkeren, beschouwde dat werk een oogenblik met verbazing en vroeg eindelijk:
- Wat doet gij daar?
- Wel ik betrek mijn huis.
- Uw huis?
- Ja, mijn huis.
- Is dit dan uw huis?
- Ja, zeker.
- Op welken grond zegt ge, dat dit uw huis is?
- Omdat ik het gekocht heb.
- Van wien?
- Van den eigenaar.
- Waar vond ge dien eigenaar?
- Dáár binnen.
De officier zag zijne soldaten en dezen elkander aan; spitsboeven als zij waren begrepen zij weldra, wat hun luitenant begon te vermoeden.
- En waar is die eigenaar gebleven? - hernam hij.
- Dat gaat mij niet aan. - antwoordde de kolonist, terwijl hij voortging met zijne zaken te schikken.
- Dat gaat u wel degelijk aan. - Hij was immers opgesloten.
- Ja, dat is zoo: zijne kameraden hadden hem, voor de aardigheid, achter 't slot gezet; maar ik heb hem den slotenmaker van 't regement gezonden, en daarna hebben we, in de herberg, de acte gepasseerd.
- Voor een notaris?
- Neen, onder de hand; maar ik zal ze dadelijk doen registréren.
- En heeft hij geld ontvangen?
- Duizend francs.
De zaak werd voor de regtbank van Bougie gebragt; doch wij kunnen niet zeggen hoe zij is afgeloopen.

{==532==} {>>pagina-aanduiding<<}

Den Zéphir zijn alle wetenschappen aangeboren: hij is natuurkenner en oudheidkundige, de afgerigte leverancier van padden, hagedissen, slangen, kameleons en sprinkhanen. Al wie in Afrika komt om er eene collectie van te verzamelen, moet zich tot hem vervoegen. Als de Natuur uitgeput raakt, maakt hij haar weder vruchtbaar, en als er eene soort ontbreekt, vindt hij het uit. Zoo heeft hij ook de snuit-rat (de rat met een snuit) uitgevonden.
Toen de Wetenschappelijke Kommissie de provincie Bona onderzocht, lag het bataljon Zéphirs in de stad van dien naam in bezetting. Op zekeren morgen zag de Voorzitter der Kommissie een Zéphir bij zich komen, met eene kooi, waarin een klein dier snel heen en weêr sprong, dat met buitengewone zorg door den eigenaar behandeld werd.
De aandacht des geleerden werd opgewekt door de vriendelijke wijze, waarop de Zéphir tegen het diertje sprak.
- Wat brengt ge daar? mijn vriend! - vroeg hij den soldaat.
- Kolonel! (de voorzitter was Kolonel) een diertje, waarvan gij de weêrga nog niet gezien hebt.
- Laat eens zien.
En de Zéphir gaf hem het kooitje in handen.
- Dat is een rat. - zeî de Kolonel.
- Ja, maar een rat met een snuit.
- Hoe? Een rat met een snuit?
- Zie en onderzoek 't maar, Mijnheer! met een vergrootglas; maar de snuit is groot genoeg, om met het bloote oog te worden gezien.
De Kolonel zag, en zag nogmaals, en erkende dat hij zag: eene rat, van de gewone soort, maar met een snuit; - een snuit op den neus geplaatst, nagenoeg als de hoorn op dien van den rhinoceros. Die snuit gaf het dier eene bijzondere, eene idéale waarde.
- Wat vraagt ge voor die rat?
- Kolonel! Ge weet wel dat zulk een rat geen' eigenlijken prijs heeft; maar aan u wil ik hem geven voor honderd francs.
De geleerde zou er, des noods, duizend voor gegeven hebben.
Hij onderzocht het dier op nieuw: - 't was een mannetje.
- Peste! - riep de Zéphir uit - ik begrijp u: gij wilt het ras voortkweeken. Welnu, als een wijfje u

{==533==} {>>pagina-aanduiding<<}
tweehonderd francs waard is, zal ik mijn best doen, om er u een te bezorgen.
- Wanneer?
- Het dier is slim; ik vrees, dat het verdwijnen van deze, het wantrouwen van de overigen zal hebben opgewekt. Er kuunen wel twee of drie weken meê heengaan.
- Ik geef u eene maand.
- En tweehonderd francs voor het wijfje?
- Neen, even zoo veel als voor het mannetje.
- Nu, als ik 't krijgen kan, zult gij het hebben.
- Ziedaar de honderd francs.
Drie weken later kwam hij met eeu snuitratswijfje.
- Daar, Kolonel! is uw diertje; maar 't heeft me moeite gekost.
De geleerde onderzocht het beestje; er scheelde niets aan. Hij was regt gelukkig nu hij een paar had.
Gedurende eenigen tijd was hij een voorwerp van afgunst voor zijne medeleden. De Heer ravoisier kon er niet van slapen; de Heer de lamalle verloor den eetlust van spijt.
Zij droomden van de snuit-ratten, en vroegen ze aan al de Zéphirs die zij ontmoetten.
De prijs van de suuit-rat ging naar de hoogte. De eerste, die aangeboden werd, bragt driehonderd francs op; maar later werd dit zeldzame dier gemeener, en eindelijk ging er geen dag om, of er was eene snuit-rat te koop. De prijs daalde van lieverlede tot honderd, vijftig, vijf-en-twintig en eindelijk tot twee francs.
Ten slotte werd het recept, om snuit-ratten te maken, bekend. Men heeft er twee ratten toe noodig. Een eindje staart van de eene wordt op den neus van de andere geënt, en er met een pleister van diachifum op bevestigd. Dau bakert men het dier zoo in, dat het geene schade aan 't verband kan doen. Na een paar weken wordt het verband losgemaakt en de kuur is afgeloopen.
Van dat oogenblik af heeft men eene snuit-rat. Het eenige is, dat de snuit-rat geene jongen met snuiten voortbrengt: wie er hebben wil moet ze enten.

Naar a. dumas.




Oude liefde.

Op de Pont-neuf te Parijs stond weleer een oud vierkant gebouw. Aan de voorpui waren eene voormalige fontein, waaruit nu en dan nog eenig water drupte, en

{==534==} {>>pagina-aanduiding<<}
de plaat van een uurwerk, waarvan de wijzer stil stond. Op den top droeg 't een oud klokkenspel, waarvan de gebersten klokken wanluidende klanken voortbragten, als zij bespeeld werden; hetgeen op bepaalde dagen gebeurde. Tot verdere versiering prijkte het ook met twee looden beelden, waarvan het eene de Samaritaansche vrouw voorstelde. Om die reden werd dat gebouw de samaritane genoemd. Onder hendrik III was 't hegonnen, en onder hendrik VI voltooid. Er woonde een ambtenaar in, die den titel van Gouverneur droeg, en door den Koning ruim bezoldigd werd.
Onder lodewijk XV stond een Ridder de rancé aan het hoofd van dit gemakkelijk te besturen Gouvernement. Hij was een edel maar niet gelukkig man; met eene bekoorlijke dochter, en één arm minder dan een mensch noodig heeft. Den ontbrekenden verloor hij in den veldslag bij Fontenay. Toen een kanonskogel dien arm wegnam, riep hij angstig uit: ‘Mijn ring!’ - Om iets van dien ring te weten, en om te melden hoe hij aan zijn Gouvernement gekomen was, moeten wij zoo hoog opklimmen als wij kunnen; dat wil zeggen: wij moeten beginnen met zijne jeugd.
Zijn vader bezat een landgoed en kasteel in Tourraine ('t land der kasteelen), waar hij, na den Koning eervol gediend te hebben, stil leefde; even ver van de weelderige verkwisting der toenmalige Heeren, als van de karige huishoudelijkheid der burgerlijke landëigenaren van dien tijd verwijderd. Geen zweem van afgunst of beklag was in het hart van den wakkeren krijgsman opgekomen; hoewel hij een goed gedeelte van zijn vermogen en van zijn bloed aan 's Vorsten dienst had ten offer gehragt, zonder te worden beloond of opgemerkt.
De zoon van zulk een man moest wel een edelen aanleg hebben. Voor den ouden rancé was het rijk der Wetenschappen en Kunsten een onbekend gebied; maar zijn zoon was begaafd en beter ontwikkeld. Was hij daarom ook gelukkiger? - Wij krijgen in dit ondermaansche niets om niet: men ontvangt zelden gaven of bekwaamheden dan ten koste van zijn geluk. De jonge rancé had zijne moeder nooit gekend; zij stierf kort na zijne geboorte, en hij miste dus, in den teedersten leeftijd, de zorgvuldigste bewaakster van zijne schreden en handelingen; maar sommige jonge menschen worden goed en bekwaam als van zelven. Jongeling geworden zond zijn vader hem naar Tours, om 't hooger onderwijs te genieten; dat hij getrouw volgde, terwijl muzijk en poëzij zijne vrije uren vulden; in zoo ver die niet - overtuigd

{==535==} {>>pagina-aanduiding<<}
als hij was, dat een Edelman moet uitmunten in mannelijke oefeningen - besteed werden te paard of in de schermzaal. Op zijn twintigste jaar kreeg hij eene aanstelling als vaandrig: want in dien tijd wilde 't gebruik, dat jonge Edellieden eenige jaren lang de baan der eere volgden.
- Ziedaar, mijn zoon! - sprak de oude Ridder - uwe aanstelling. Ga naar 't leger om de kunst van den oorlog te leeren, gelijk ik gedaan heb, en zoo als 't den Edelman betaamt! God zij met u, en wat er gebeuren moge: Leve de Koning!
Hij vertrok, maar niet met dien vaderlijken zegen alleen; nog een anderen talisman kreeg hij mede van Jonkvrouw esther de g... De jonge lieden beminden elkander veel meer dan ze ooit in woorden hadden uitgedrukt, of wij vermogen te schetsen. De wederzijdsche familiën stemden gaarne in hunne echtverbindtenis, die na den veldtogt zou voltrokken worden. Aldus mogt esther haren verloofden een ring geven, in welken een kleine haarlok kunstig gevlochten was. Hij droeg dien aan een der vingers van de linkerhand, en het was dien ring om welken hij meer dan om zijn arm dacht, toen een vijandelijke kogel hem zoo droevig verminkte. Hij deed arm en ring opzoeken, den laatsten nu aan zijne regterhand steken, en toen hij, na langen tijd in levensgevaar geleden te hebben, beter en genezen was, ging hij naar 't vaderlijk huis, waar hij de droomen zijner liefde, in 't gezelschap van vader en bruid, hoopte vervuld te zien.
Aan het ouderlijke landgoed genaderd mist hij er de gewone levendigheid. Er is ook niemand op het plein voor 't kasteel, noch aan de poort of in het voorportaal. Alles is dood stil; nergens leven; ook de huiskamer is ledig. Eindelijk komt een der knechts, en wat verneemt hij? De treurige mare: Uw vader is dood. De ongelukkige zoon wankelt en waggelt naar de kapel en stort er zijn hart uit in tranen en gebeden op het vaderlijke graf. Eerst den volgenden dag vraagt hij naar zijne esther! - En wat is het antwoord? - ‘Zij heeft den sluijer aangenomen. Na uwe noodlottige verminking zijn hare ouders van meening veranderd. Men wilde haar dwingen tot een ander huwelijk, en zij zocht uitkomst in het klooster. Hare gelofte is afgelegd; zij is non. De smart over uw dubbel ongeluk heeft het hart van uwen vader verscheurd.’
De Ridder, zoo verminkt als hij was, vertrok dadelijk weder naar het leger. Alleen de gevaren van den strijd waren hem welkom.

{==536==} {>>pagina-aanduiding<<}

Hij zocht den dood; maar er zijn geene kogels voor ongelukkigen. Integendeel, zijne roekeloosheid op het slagveld bezorgde hem een hooger rang, en in zijn adellijk wapen een passend beeld te meer ter eeuwige gedachtenisse aan zijne wapenfeiten. Maar eene wapenschorsing kwam tot stand, en kort daarna de vrede, die hem dwong het leven te blijven torschen, waarvan hij vruchteloos gezocht, had het einde te verhaasten.
Na het vaderlijk erfgoed, dat hem geene dan smartelijke herinneringen aanbood, verkocht te hebben, ging hij naar Parijs; toen, gelijk nog heden, het groote toevlugtsoord voor allen, die verstrooijing behoeven: de stad der geleerden, der kunstenaars, der gezelligheid, en van het vermaak. Voor hem echter bevatte zij meer dan dat alles; want hij vond er eene vrouw, die op zijne esther geleek. wier ring hij nog altijd droeg, en het leven werd hem weder dierbaar. Zij beantwoordde zijne gehechtheid, van welke de oorzaak haar niet verborgen bleef, met de teederste liefde, en schonk hem ook hare hand. Helaas, hij mogt haar slechts korten tijd bezitten. Slagtoffer van eene doodelijke ziekte, stierf zij in den bloei harer jaren, hem één kind nalatende: een dochtertje, dat esther heette. Men behoeft niet te vragen: waarom.
Van nu af aan begon er een nieuw leven voor den Ridder. In zijn gevoelig hart herleefde voor zijn kind al de teederheid van vroegere dagen. Het was hem zelfs alsof esther meer en meer begon te gelijken op haar, die bestemd was geweest het leven van zijn leven, de ziel van zijne ziele te worden; maar die zich levend had begraven in een klooster, waar 't zelfs niet vergund is opgeofferde aardsche zaligheid te beweenen. De Ridder was voor het dierbare kind, waaraan hij zich geheel toewijdde, vader en moeder meteen. Op haar zestiende jaar, het vijftigste van het leven haars vaders, blonk esther niet alleen door velerlei talenten uit, maar sprak en schreef zij ook reeds meer dan ééne vreemde taal; aangeleerd, niet om er mede te pralen, maar om de schoonheden der letteren van andere volken te leeren kennen, en er haren geest mede te verrijken. Bovendien; en dit is het voornaamste: zij was goed en vroom.
De gelukkige vader hoorde overal den lof van zijne esther herhalen, en zijne fierheid op haar voltooide zijn geluk. ‘Eindelijk is dan mijn kwaad gesternte geheel verdoofd!’ riep hij, op zekeren morgen, uit, terwijl hij zijne dochter aan zijn hart drukte. Daar trad een knecht

{==537==} {>>pagina-aanduiding<<}
binnen en gaf hem een brief, en de brief was naauwelijks open, of de Ridder zonk, bleek als een doode ineen: de bankier, aan wien hij, onvoorzigtiglijk, geheel zijn vermogen had vertrouwd, was bankroet en voortvlugtig.
De wreedheid der menschen, de hardheid des lots, de verminking van zijn ligchaam, alles had hem zwaar getroffen; doch hij was steeds als zegevierende gebleven in den strijd met zijne wederwaardigheden; maar nu scheen de wanhoop hem te vernietigen. - Wat zou er nu worden van zijne esther? Was hare toekomst niet verwoest in hetzelfde oogenblik, waarin die alles beloofde? Was zij niet arm? Verviel niet àl de hoop die hij gekoesterd had, haar eenmaal te zien als gelukkige bruid; gelukkige echtgenoote; gelukkige moeder! Wie zou dingen naar de hand van haar, die geen anderen bruidschat medebragt, dan hare behoefte? - Helaas, onder zijn eigen leed alleen was hij niet bezweken; maar arm te zijn, haar arm te zien, en gebukt te gaan onder, en gefolterd te worden door het verwijt: ‘die armoede is het werk van uwe onberadenheid!’ dat was te veel! Dat zou hij niet kunnen overleven!
Toen de vrome verstandige maagd, nadat haar vader drie dagen lang de noodlottige tijding verborgen, en met de sprakelooze wanhoop geworsteld had, eindelijk zoo gelukkig was hem zijn verschrikkelijk geheim te ontwringen, plooide zich haar zacht gelaat tot een engelachtigen, opbeurenden lach. Het was immers maar de armoede, die haar dreigde; voor het leven haars vaders had zij immers niet te beven!
- Ach! - riep zij uit, en klemde zich vast aan zijnen hals - Is dat alles! Het wezenlijke ongeluk is uw verdriet alleen. Wij zullen deze woning verlaten, onze dienstboden afschaffen, behalve mijne voedster: die zal ons zonder huur volgen, daar ben ik zeker van. Wij gaan wonen in een mindere wijk, en dan met hetgeen gij nog bezit en met hetgeen ik kan verdienen!...
- Hetgeen gij verdienen kunt, mijn kind! dat maakt mij wanhopend, dat gij zoudt moeten arbeiden! Maar, neen! neen! zoo ver zal het niet komen! - Waar had ik mijn hoofd! Bezitten wij niet invloed, en zijn er geene middelen om oms te helpen! Ik heb vrienden; magtige vrienden! Wees gerust, mijne lieve! Er zijn in het Rijk posten genoeg, die met eenen arm kunnen waargenomen worden! o, Ik ben er zeker van, binnen weinig dagen ben ik geplaatst!
Een uur later was de Ridder, die nimmer om iets ge-
{==538==} {>>pagina-aanduiding<<}
vraagd en een gruwel van smeeken had, reeds op weg en klopte hij aan deur bij deur; trots den besten postenjager van nature. Wat doet de vaderliefde niet ondernemen! - Hij begon bij een Luitenant-Generaal, zeer gezien aan het Hof.
- Mijn waarde Ridder! - sprak deze - Gij maakt mij wanhopend! Er is een neef van mijne vrouw, dien juist een zelfde ongeluk als u heeft getroffen, en voor wien ik om een post verzoek, net zoo als er u een voegen zou. Ik zal om u denken; maar eerst moet mijn neef zijn geholpen. Twee pogingen te gelijk doen elkander kwaad; maar er zal vrij wat tijds meê verloopen! Vrienden in den nood - ja, waar zijn die? Maar reken vast op mij, zoodra mijn neef geholpen is!....
De tweede, een hoog geplaatst Regent, zeide: - Wij zullen zien!... Wij zullen zien!... Maar volg mijn raad: ga wonen in een goedkoopere provincie. Men leeft daar voor een bagatel als een prins. En wij zullen u niet vergeten. Knappe menschen hebben we noodig; die zoeken we op. Ga spoedig; wij zullen u ook dáár wel weten te vinden!
Zoo doet een doctor, die een zieke naar de baden stuurt, om hem kwijt te wezen.
De boezemvriend des Ministers van Oorlog, die ook sinds jaren met rancé bevriend was, nam een zeer levendig deel aan zijn ongeluk, sprak er lang en hartelijk over, en drukte hem de beide handen. - ‘Maar wat de Minister betreft,’ sprak hij, ‘Zijne Excellentie heeft zoo oneindig veel goedheid voor mij, dat hij mij nooit iets weigert. Daarom heb ik het mij tot eene wet gemaakt hem nooit, nooit iets te vragen... dat is eene heilige belofte... zij doet mij onuitsprekelijk veel leed om u... maar gij gevoelt... gij begrijpt... gij moet den Ministerzelf spreken.’
De Ridder volgde zijn aangevangen cursus van levenservaringen tot het einde. Mannen met welke hij van der jeugd af op den besten voet had gestaan, plaatsten hem dadelijk op een afstand. Wie doet den man met wien men vroeger gelijk was, als hij om ondersteuning of voorspraak vraagt, niet gaarne zijne minderheid gevoelen! - Andere vrienden van aandoenlijker gestel verzekerden hem, dat zij door een vuur voor hem zouden loopen; hetwelk synoniem is met de formule: ‘Uw onderdanigste dienaar’, aan den voet van een brief.
In 't kort, de Ridder, zijne dochter en de getrouwe min, zaten, na vier maanden, op twee hokjes van kamer-
{==539==} {>>pagina-aanduiding<<}
tjes in een afgelegen wijk, en hoorden niet meer van de groote wereld. Een paar bejaarde jonge dochters echter, die 't zelve niet breed hadden, en een dood-arme dichter hadden de familie niet verlaten, maar zich duizenden moeiten gegeven om esther leerlingen in de muzijk, den zang en het teekenen te bezorgen; waardoor laura pigal (dien naam had zij aangenomen) al spoedig door 't geven van lessen in de behoeften van het kleine gezin kon voorzien, en haren vader zelfs eenige genoegens kon verschaffen. Zij droeg haren last van ontberingen zoo ligt als diana haren pijlkoker; maar de Ridder kon er niet aan wennen, dat zijne dochter les moest geven. Hij kwijnde zigtbaar. Esther zag het en weende in stilte.
Op een zondag de Pont-neuf overgaande, werd esther door hare oude min er op aandachtig gemaakt, dat de klokken der Samaritane droeviger stukjes dan anders speelden, en er een hoop menschen voor het gebouw stond. Zij vroegen naar de reden, en hoorden toen dat de Gouverneur, in een aanval van heete koorts, uit het venster, in de Seine gesprongen en verdronken was. Esthers gelaat werd door eene plotseling invallende gedachte verhelderd. Zonder naar huis te gaan, haastte zij zich naar het naburig vrouwenklooster, waar zij les gaf, en wierp zich aan de voeten der Abdisse.
- Mevrouw! verhoor eene dochter, die om hulp smeekt voor haren vader.
- Wat is er dan, mijne lieve?
- Vooraf moet ik u zeggen, dat de naam van laura een aangenomen naam is. Mijn naam is esther. Mijn vader behoort tot de eerste huizen van Tourraine... is oud-officier... heeft een' arm verloren....
- Een arm verloren? - vroeg de Abdis - en uit Tourraine?...
- Ja, Mevrouw!
- En... zijn naam?
- Ridder de rancé.
- De rancé!?
- Wat deert u, Mevrouw? Is die naam u bekend?
- Niets, mijn kind! niets! - Welnu dan, uw vader?
- Is volstrekt arm geworden, Mevrouw! Hij kwijnt weg, ik zie het, van smart over mij, dat ik het brood moet winnen door mijne lessen. Dat is eene zwakheid, ik beken 't; maar die zwakheid is een gevolg van zijne liefde en gevoel van eer. Ach, Mevrouw! ik weet, dat gij een neef hebt, die alles bij den Koning vermag!...

{==540==} {>>pagina-aanduiding<<}
Indien ik arm kind u mogt kunnen bewegen!...
- Spreek, mijn kind! wat moet ik doen?
Esther vertelde nu, in weinig woorden, wat zij vernomen had.
- Ten hove weet men denkelijk nog niets van dit ongeluk - voegde zij er bij - indien gij, Mevrouw! dien post voor mijn vader.... o! maar ik ben misschien dwaas, vergeef 't mij, en zegen mij!
- Ga heen, mijn kind! en vertrouw op God!
Er lag bij dit zeggen zoo veel goedheid in de stem der Abdissé, dat esther wel eenige hoop moest opvatten. Uit de kamer der Abdisse gekomen, wierp zij zich, in het spreekvertrek, op de knieën en bad.
Vier dagen daarna bragt een onderöfficier van de wacht aan het paleis, den Ridder zijne aanstelling tot Gouverneur der Samaritane. Hij dacht te droomen; maar esther zeide hem nu, wat zij gedaan had, uitroepende; ‘Vader! kom nu met mij de engel danken, aan welke wij alles verschuldigd zijn!’ - ‘Ja, mijn kind!’ antwoordde rancé, ‘zij is eene engel; want de engelen doen wèl zonder zich te vertoonen; - behalve die, welke God mij tot dochter schonk.’
Aan het klooster verzocht esther bij de Abdisse gehoor voor twee personen; doch verzweeg de namen, uit vrees, dat de weldadige vrouw weigeren mogt de dankbetuigingen des Ridders aan te nemen. - De Abdisse kwam.
- o Mevrouw! - sprak esther in tranen - ontvang mijn dank en dien van mijnen vader!
De Abdis stamelde eenige woorden, zonder hen aan te zien.
- Esther!! - riep de Ridder uit - Esther!! - maar hij meende niet zijne dochter: zijn hart had, door de traliën en de jaren en het geestelijke gewaad heen, de dierbare herkend, wier beeld nooit uit zijne ziel was geweken.
- Mevrouw! - ging hij voort - Kent gij dezen talisman nog? - en stak de hand uit, en toonde den ring, dien hij steeds had gedragen. Twee groote tranen vloeiden langs zijne wangen. Twee groote tranen vloeiden ook over de wangen der Abdis. - Zij had de liefde harer jeugd in het klooster niet vergeten; de eenzaamheid had die gevoed.

Naar 't Fransch van e. deschamps.






{==541==} {>>pagina-aanduiding<<}

Mengelwerk.

Elizabeth Fry, geb. Gurney.

Elizabeth gurney werd den 21 Mei 1781 te Norwich in Engeland geboren, en wel uit eene edele familie. In het midden eener vrolijke schaar van kinderen opgroeijende, was zij, in vergelijking met hare andere zes zusters, uiterlijk en innerlijk, althans schijnbaar, de minst begaafde. Zij was een zenuw-, zwak-, vreesachtig, in zich-zelven gekeerd kind, zeer geneigd tot eigenzinnigheid en tegenspraak, en van de haren zelfs voor onvatbaar, ja voor dom gehouden. Hare vreesachtigheid, die zoo verre ging, dat zij op het enkel zien van eenig vuurwapen geweldig schrikte, en den hevigsten angst ontwaarde, wanneer men haar bij het naar bed gaan zonder licht liet, verbitterde de genoegens harer kindschheid. Zelfs hare godsdienstige indrukken waren door verhalen, zoo als van abrahams offerhande, en door den aanblik der menschelijke ellende, waarvan zij zich omgeven zag, van eenen somberen aard. Dat uit dit kind iets tot eere van God en tot vreugde van menschen zou opgroeijen, hieraan kon wel is waar de moederliefde niet twijfelen; want de liefde, en vooral die eener moeder, gelooft alle dingen, hoopt alle dingen. Maar dat het eenmaal zou opwassen tot een werktuig in hooger hand, om heinde en verre zegen en geluk te verspreiden, dat kon niemand, dat kon ook zij niet vermoeden of gissen.
De rein Christelijke geest, waarvan het gansch gezin doordrongen was, en de smaak voor de schoonheden der Natuur, dien de diep gemoedelijke, echt vrome moeder in hare kinderen wist op te wekken, werkten opbeurend en vervrolijkend op de jeugdige elizabeth. Jaren naderhand schrijft zij: ‘Nog denk ik er met innig genoegen aan, hoe mijne goede moeder mij bij de verple-
{==542==} {>>pagina-aanduiding<<}
ging harer bloemen medenam, en mij op derzelver verscheidenheid en pracht opmerkzaam maakte. Zoo kweekte zij bij mij aan dat zachte gevoel voor Gods heerlijke schepping, hetwelk niet alleen mijne sombere denkbeelden verhelderde, maar mij ook naderhand tot eene bron van dankbare vreugde en reine verkwikking werd.’ - Elizabeth werd steeds meer aller lieveling, vooral die harer moeder. Maar dat haar hart vast is geworden in vrede en zielenvreugde, die besten van alle aardsche schatten, dat kon de moeder ook bij haren eerbied voor en hare liefde tot God niet geven; dat moest door hooger hand in haar worden opgewekt en daargesteld. Daarenboven ontbrak het in het gezin van gurney, ook bij den daar heerschenden Christelijken geest, aan eene juiste en heldere Evangelische kennis, die in den toenmaligen tijd, toen de doodsschaduwen des ongeloofs een groot gedeelte der wereld bedekten, iets geheel zeldzaams was. Hoe veel goeds de ouderlijke woning mogt opleveren, het was er verre af, dat zij daar hare jeugdige vreesachtigheid en eigenzinnigheid had kunnen afwennen en onderdrukken in de liefde tot den Heiland, wiens roepstem het is: ‘laat de kinderkens tot mij komen!’ En dit te minder, daar hare vrome moeder stierf, toen zij slechts twaalf jaren oud was, en zij met hare zusters van nu af door den argeloozen en met bezigheden bezetten vader aan de gezellige kringen werd overgelaten, waarin, ja het verstand van de toenmalige beschaving vol, maar even zoo het hart van geloof en vrede ledig kon worden.
Inmiddels ontwikkelde elizabeth zich steeds voordeeliger. Zij maakte zich elke wereldlijke kunst en wetenschap eigen, waarvoor zij slechts eenigzins vatbaar was. Zij werd geoefend in het paardrijden, en zong- en danste ook allerliefst; doch dit laatste deed zij alleen in den huiselijken kring. Hare teedere gestalte, met een rijkdom van blonde haren, en de aanvallige uitdrukking harer zachte trekken, maakte haar tot een zeer aantrekkelijk voorwerp. Maar terwijl zij als een vlinder over de bloemen zweefde, die haar omringden, bleef haar hart arm en haar innigst verlangen onbevredigd. Zij zocht God

{==543==} {>>pagina-aanduiding<<}
in de Natuur, en wel bloeiden de bloemen, en spreidde de zomer al zijne pracht ten toon, maar zij vond toch niet wat zij zocht. De geheele schepping, hoe ook vol sporen eener eeuwige kracht en goddelijkheid, was toch voor deze diepe, naar hooger licht en den vrede der eeuwigheid vragende ziel, zonder stem: voor haar was zij stom, en niets anders, dan zelf een zuchtend schepsel. Zij zocht waarheid en deugd, maar wie gaf haar een veilige leidstar voor het onërvaren hart, in het rumoer der vreugde en des lijdens van een verzoekingvol leven? Nam zij ook al de Heilige Schrift ter hand - wie reikte haar den sleutel tot het woord, dat, Goddelijk en zéker, alle raadsels oplost en geest en gemoed tot ruste brengt? Het bleef donker in haar; alles scheen haar dwaasheid en ijdelheid; zij twijfelde aan alles; zij verachtte zich-zelven. Roerend is hare klagt: ‘Slechts zestien jaren oud, word ik, als een schip zonder roer, op de zee van smart en vreugde rondgevoerd; ik behoef iemand, op wien ik steunen kan.’ En later: ‘Ik ben een zeepbel gelijk, zonder rede, zonder zieleschoonheid. Wanneer er geen wonder geschiedt, dan worden mijne gaven van motte en roest verteerd, en verliezen haren glans en hare kracht, en zullen eens ten jongsten dage mij ten vloek in plaats van ten zegen verstrekken. Vreeselijke dag!’
Maar waar zoo diepe en innige behoefte bestaat, waar zoo groote honger en dorst worden gevoeld, is meestal ook de hulp nabij.
Ten jare 1798 verscheen een redding boot van gindsche zijde des oceaans, en bragt den jeugdigen Kwaker william savary uit Noord-Amerika naar Engeland over. Hij kwam ook te Norwich, in de familie gurney, die reeds lang met de Kwakersgezinden in betrekking stond; en met den gloed eens nieuwbekeerden ontvlamde zijne prediking het van twijfel en verlangen doorwoeld en geslingerd gemoed der ongelukkige jonkvrouw. ‘Heden’ zoo schreef zij op dienzelfden dag in haar dagboek, ‘heden heb ik voor het eerst regt gevoeld, dat er een God is.’ Hij opende haar meer en meer de schriften en daarbij werd het steeds rustiger in haar hart. Van nu af aan

{==544==} {>>pagina-aanduiding<<}
verspreidde zich een diepe ernst met de kracht eener hoogere wereld over geheel haar bestaan. Maar deze zoo in het oogloopende verandering, die haar reeds in hope zalig maakte, scheen den vader bedenkelijk, als ware zij iets overdrevens en dweepachtigs, en dáárom zond hij haar naar Londen, opdat zij in het gedruisch dier wereldstad daarvan mogt terugkomen. Dit evenwel was in de hand der Voorzienigheid juist het middel, om de jeugdige plant regt te doen ontwikkelen en tot meerdere sterkte te brengen. Schoon zij van alle zijden werd aangezocht en menige ervaring opdeed, bleef zij toch innerlijk even onbevredigd als vroeger, en haar besluit, om de wereld en hare heerlijkheid te verzaken, zonder zich daarom aan hare reinere vreugde en heilige pligten te onttrekken, verkreeg des te meerdere vastheid.
Van kinds af gevoelde haar teeder hart zich nooit gelukkiger, dan wanneer zij weldaden kon bewijzen. Met verdubbelden ijver onderwierp zij zich thans aan alle liefdediensten, hoe moeijelijk ook, zoo wel in de verte als nabij. Nu eens brengt zij, in een scharlakenrood gewaad uitgedoscht, aan eene vreemde officiersweduwe een korfje met de uitgezochtste verkwikking, en is aanstonds op haar vliegend ros spoorloos verdwenen; dán weder troost zij haren kranken dienaar op zijne stervenssponde met de hoop des eeuwigen levens. Hier staat zij als verpleegster aan de krankbedden in den omtrek; dáár zit zij leerend en opvoedend in den kring van 70 arme kinderen, die zij, vóór en ná, uit de nabuurschap tot eene zondagschool vergaderd had.
Intusschen ontbrak haar iets. Zij stond, wat haar godsdienstig geloof en haren godsdienstigen zin betrof, te veel op zich-zelven, te veel alleen; want ook ten opzigte onzer hoogere en eeuwige belangen geldt de uitspraak des Bijbels: ‘het is niet goed, dat de mensch alleen zij.’ De Christen mag niet alleen staan, en vooral dan niet, wanneer hij gevoelt tot iets groots geroepen te zijn. De geest, die van den Verheerlijkte uitgaat, is geen geest van afscheiding, maar een geest van gemeenschap, die elken van hem aangegrepen en bezielden per-
{==545==} {>>pagina-aanduiding<<}
soon drijft en dringt, zich aan eene reeds bestaande vereeniging aan te sluiten, of eene nieuwe te stichten. Waar nu in de Kerk van christus leven en wasdom bestaat, daar is het, voor haar en voor den van Gods geest nieuw geborene, goed en heilzaam, dat zij hem en hij haar innig trachtte te omvatten; opdat alzoo de onderlinge verbindtenis des te weldadiger werke. Waar zij is afgeweken; waar zij gebrekkig en dood is, daar ontstaat scheuring: afzonderlijke vereenigingen, de eene meer, de andere minder ziekelijk, of minder gebrekkig, vormen zich, en zelfs zij, wier verstand en hart nog onbedorven zijn, voelen zich gedrongen van twee kwaden het minst schadelijke te kiezen. Zoo ging het ook met onze thans innerlijk gezonde en zich in haar binnenste zoo wèl gevoelende elizabeth. Zij had een vast steunpunt noodig, waaraan zij zich aansluiten en vasthouden kon; daar zij stond tegenover eene ongeloovige wereld, en ook hare eigene Kerk geestelijk dood was. Reeds in het ouderlijke huis was eene overhelling tot de ‘Gezindte der Kwakers’ of het ‘Gezelschap der Vrienden,’ zoo als zij-zelven zich lieten noemen, opgewekt, en deze had nieuw voedsel ontvangen door den redder harer ziel uit de schipbreuk des ongeloofs, en door veelvuldige familieverbindtenissen; en geen wonder dan ook, dat zij haar involgde en zich onder die Gezindte begaf.
De Kwakers zijn, zoo als bekend is, afkeerig van allen schijn; daarenboven eenvoudig, bescheiden, stilzwijgend, vol menschenliefde, en in vele opzigten hoogst achtenswaardig. Den zachten, stillen glans van hun ‘innerlijk licht’ zoeken zij voor de in luidruchtig gewoel en zondige ijdelheid daar henen levende wereld, ofschoon veelal van hen afkeerig, te doen schijnen. Het is hun ernstig streven, dat hun blik van het innerlijke, van het alleen noodige door opmerkzaamheid op het uiterlijke niet worde afgetrokken. Men vindt onder hen noch huwelijks-inzegening noch begrafenisplegtigheden, zelfs vieren zij geen doop en avondmaal. Zij waardeeren slechts den innerlijken vuur- en geestesdoop, en het zielsgenot van het hemelsch, geestelijk bezielend zaad, van het inwendig

{==546==} {>>pagina-aanduiding<<}
licht. In hunne Vergaderingen spreken geene bepaalde leeraars, maar elke opgewekte, hetzij man of vrouw, mag, ten gevolge van den aandrang des geestes, biddend en leerend voor de gemeente optreden. Zij zijn vijanden van den oorlog en van den eed; dragen eene hoogst eenvoudige, gelijkvormige kleeding, ontblooten zelden het hoofd, en begroeten ieder, hij moge vorst of bedelaar zijn, met het broederlijke ‘gij’. - Deze Gezindte, zich niet bekommerende om de pracht en ijdelheid der wereld, en daarom zoo juist geschikt haar, in de kracht des ootmoeds, onversaagd en zeker tegen te treden, moest wel voor onze elizabeth, die zelve eenvoudig van aard was, en die zich geroepen gevoelde, om, zonder vele omstandigheden, met onverstoorbaren blik, midden door allen glans en door allen jammer des levens, naar een heerlijk doel te streven, eene groote aantrekkelijkheid bezitten. Zoodra zij geleerd had zich in het pantser van den Kwakersvorm te bewegen, bleef zij bewaard voor die tallooze verlegenheden en hindernissen, voor die bekommeringen en belemmeringen, welke een nog zoo goed toegerust en oneindig minder angstig vrouwenhart, dan dat van elizabeth van nature was, op elke schrede, in eene wereld zonder geloof en zonder liefde, zouden opgehouden en ongelukkig hebben gemaakt
Zoo nam zij dan na langdurigen kamp het hart in de beide handen, legde vóór en ná de schitterende kleuren van elken opschik af, en gaf zelfs den dans en 't gezang op, hoewel niet zonder strijd en zonder beiden in anderen af te keuren. Zij kleedde zich in een grijs gewaad; om het blonde haar een zwarten sluijer gewikkeld, welks einden aan beide kanten afhingen. Zoo trad zij, en in den beginne wel eenigzins aarzelend, hare beminde bloedverwanten, hare verbaasde bekenden, en de overal door haar spoedig veroverde vreemden tegen. Om haar nieuw gewonnen geluk te bekroonen, gaf de twintigjarige elizabeth gurney haar hart en hand aan den rijken jozef fry, die met zijnen broeder william aan het hoofd van een aanzienlijk handelshuis te Londen stond, en, even als zij, tot ‘het Genootschap der vrienden’ behoorde. Zwaar

{==547==} {>>pagina-aanduiding<<}
viel haar de verwijdering van het vaderlijke huis en van den zusterkring, en niet minder smartelijk de scheiding van de kinderen harer school, en van zoo velen, wien zij had welgedaan. Toen zij door de straten van Norwich reed, was het, alsof elke steen haar wilde terughouden. Welk eene sombere ledigheid zij achterliet, kunnen alleen zij berekenen, die de sporen harer teedere, alles opöfferende liefdezorg weten te volgen.
Van nu af aan zien wij elizabeth fry - met dezen naam willen wij haar voortaan noemen; hij heeft Europesche vermaardheid verkregen - zich verre verheffen boven alle mannen en vrouwen van haren en onzen tijd. Wij zien haar schitteren als een der getrouwste, heerlijkste getuigen van de blijde boodschap des heils en der zaligheid, door Gods eigen Zoon op aarde gebragt. Hoezeer eener Protestantsche Gezindte toegedaan, was er toch in haar liefdevol hart ruimte voor andersdenkenden - ruimte voor al wat mensch was; en niet gedreven door eene dwaze bekeeringszucht, verkondigde zij slechts ‘christus en dien gekruist.’
Doch vóór wij haar op hare liefde- en zegentogten door de wereld begeleiden kunnen, moeten wij haar als huisvrouw en moeder beschouwen. Eerst moest deze teedere plant in den engen huiselijken bodem vaste wortelen schieten, eer zij, als boom der geregtigheid, den Heer tot lof en prijs, hare bloeijende en vruchtdragende takken over de vier muren kon uitbreiden, tot laving en verkwikking voor zoo talloos velen, die, heinde en verre in jammer en ellende verzonken, naar redding smachtten; maar geene redding vonden.
In een gelukkigen, doch veelbeproefden twee-en-veertigjarigen echt bragt zij elf kinderen ter wereld, en beleefde, van elf eigene en aangetrouwde dochters en zeven zonen, vijf-en-twintig kleinkinderen. Een groote zegen voorwaar; maar gekocht door tallooze zorgen, moeiten, slapelooze nachten en smarten! Hare zwakke gezondheid ging over in een zenuwlijden onder den last harer zware pligten als gade, moeder, dochter, en zuster. Vaak moest zij van het eene ziekbed naar het andere, van de

{==548==} {>>pagina-aanduiding<<}
eene stervenssponde naar de andere snellen. Doch de Heer betoonde zich magtig in hare zwakheid; zoodat zij niet moedeloos werd, en zelfs onder de tranen der smart de helderheid van haren geest wist te bewaren. En ofschoon de rijke goederen van haar gezin de moeiten en bezwaren, die haar drukten, niet weinig verlichtten, zoo verloor zij toch de kracht en den moed niet, toen later, door de bankbreuk van een vreemd handelshuis het vroeger vermogen zoo geweldig geschokt werd, dat zij de vreugde en het genot van het buitenleven, waaraan zij van kinds af gewoon was, niet alleen opgeven, maar zich zelfs zuinig behelpen moest. Uit al de stormen, die vreeselijk boven haar hoofd losbarsteden, redde zij tech die zieleruste des geloofs en die onvermoeidheid der liefde, die arm kon worden, om des te meer rijk te maken.
In eenen zich steeds verwijdenden werkkring ontwikkelden zich hare overvloedige natuurgaven, die aan de dienst der genade en der liefde gewijd waren, op het krachtigst. Geschiktheid tot elke werkzaamheid, diepe menschenkennis, een snel overzigt, vermogen des ootmoeds, eene zachte doch vaste hand - dit alles stelde haar in staat, met eene zachtbeheerschende magt haar gezin en deszelfs belangen te besturen. De bron harer werkkracht en harer zielskalmte vond zij in het gebed en het woord Gods. Op dien ouden vasten hoeksteen: ‘ik en mijn huis, wij zullen den Heere dienen,’ zocht zij ook het hare te bouwen, en dan vertrouwde zij, zouden ook ligchamelijk genot en zegen als van zelf volgen. Eerst moest zij maria zijn en aan de voeten des Heeren hebben gezeten, om daarna als martha te kunnen optreden, zoo wel in keuken, kelder als voorraadkamer. Om in dit Christelijk opbouwen van haar huisgezin den hoofdbalk, namelijk de stipte viering van den zondag, tot heil der ziel en tot welzijn des ligchaams, voor alle huisgenooten in te voeren, daartoe werd zij geholpen door de voortreffelijke gewoonte van haar land. Maar ook de meest ernstige viering van dezen eersten weekdag, en de plegtige gemeenschappelijke godsdienst-
{==549==} {>>pagina-aanduiding<<}
oefening, die daarenboven aan den avond plaats vond, was voor haar en de haren niet voldoende. Aan elken morgen vergaderden zich alle de leden des gezins, ook de dienstboden en gasten, voor het aangezigt des Allerhoogsten, om een gedeelte van Gods woord te lezen, en te bidden en te danken; en zij rustte niet vóór zij alles wat deze dierbare aangelegenheid in den weg stond, had opgeruimd. Hierop vestigden zich nu als van zelf de twee hoofdzuilen van een Christelijk huis: de ware opvoeding der kinderen, en wat daarmede in een naauw verband staat - naauwer dan misschien velen denken: - de regte zorg voor dienstboden; voor hun tijdelijk en geestelijk heil..
Elizabeth fry stelde het zich tot eene heilige taak, al de leden van haar gezin niet slechts in hare moederlijke zorg op te nemen, maar ook hen in haar gebed, als priesteres des huizes, te gedenken. Zoo zien wij haar omtrent hare kinderen; zoo zien wij haar aan het zieken sterfbed eener oude dienstmaagd, met ligchamelijke en geestelijke verkwikking vertoeven. Zoo spreekt zij met haren Katholieken hovenier, dien zij gedurende twintig jaren geregeld ter mis doet gaan, in gezonde en kranke dagen, van christus, als den eenigen Heiland voor zondaren. Zoo sticht zij naderhand eene geregelde vereeniging tot heil der dienende standen, om ze op te beuren en naar ligchaam en geest te helpen en gelukkiger te maken. Daarom kon zij dan ook later op hare reizen niet anders, dan zich overal, bij gastvrienden en in herbergen, met de dienstboden inlaten, en hun geestelijke toespraken, geschriften en gebeden mededeelen. En daar zij-zelve, ten einde hun, die haar ondergeschikt waren, van dienst te zijn, geene moeite ontzag, zoo kon zij ook, zonder beschaming, hare kinderen tot dienen en bevelen, en te gelijk tot een zacht en vast huisbestuur opleiden. Ja, omdat zij voor alle de haren deed, wat noodig was om hen te verzorgen en te leiden, zoo kon zij ook, zonder vrees en verwijt, over den drempel harer eigene woning treden, om de helpende hand aan anderer lijden en kommer te leggen. Juist omdat zij eene volmaakte huismoeder werd, in zoo verre zulks althans mogelijk is, kon zij ook de moeder voor eene halve wereld worden.

{==550==} {>>pagina-aanduiding<<}

Hare voorbeeldelooze orde in geheel hare huishouding, waartoe zij ook hare dochters, opdat zij eenmaal hare plaats waardig mogten bekleeden, zocht op te leiden; hare naauwgezette tijdverdeeling, en niet minder haar innig en steeds inniger wordend geloof en vurig bidden, zonder ophouden, stelden elizabeth fry tot die wonderbare werkzaamheid in staat, waarin zij gedurende veertig jaren niet moede werd. Met de woorden: ‘niet mijn, maar Uw wil geschiede!’ vermogt zij haren zwaar krank liggenden eerstgeborene op zeker uur te verlaten, om hare gewone gangen door de ellendigste streken van Londen te doen, en eene arme vrouw op te zoeken, die haar een verzoek had gedaan. De Christelijke wijsheid had haar geleerd, nimmer hulp te bewijzen dan nadat zij, door eigen onderzoek, zich met de oorzaak en den graad des kwaads had bekend gemaakt, en van daar deze hare gang. Vaak genoeg vond zij zich bedrogen, wanneer zij de haar opgegevene woning opzocht; doch daarvoor trof zij dan weer andere waarlijk behoeftigen aan. Onder dat alles scherpte zich haar oog voor elken lijdensblik, en haar oor voor elke nog zoo zachte smart. Op zekeren dag aan den arm eens vriends door de Lombardstraat gaande, laat zij dien op eens haastiglijk los, om eene welvoegelijk gekleede vrouw, die er zeer bekommerd uitzag, aan te spreken. Deze vroeg om geen bijstand, en wilde zelfs niet opgemerkt zijn; doch elizabeth drong bij haar aan, zich en haren nood mede te deelen. ‘Gij schijnt in grooten kommer,’ sprak zij, ‘ik bid u, zeg mij de oorzaak er van, misschien ben ik in staat u redding te verschaffen.’ Geen antwoord. Elizabeth brengt haar in het nabijgelegen huis haar broeders, en laat met blikken en woorden der liefde niet af, tot de ongelukkige haar belijdt, dat zij op weg was om zich in den Theems te storten. Zij behoefde geen geld, slechts vromen,
verstandigen raad, en dien gaf haar elizabeth, tot behoud van ligchaam en ziel. - Op eenen kouden wintermorgen sprak eene arme vrouw haar op straat om eene aalmoes aan; zij droeg een aan den kinkhoest lijdend kind op den arm. Door den aan-
{==551==} {>>pagina-aanduiding<<}
blik des kinds tot medelijden, maar door de ontwijkende antwoorden der vrouw tot wantrouwen gestemd, bood elizabeth zich aan, om haar naar huis te vergezellen, en daar in haren nood te voorzien. Gene sloeg dit af; maar met vasten tred volgde elizabeth haar in eene afgelegen steeg, waar zij in eene sombere, morsige woning een groot aantal kleine, kranke, verwaarloosde kinderen in de bitterste ellende vond. Den volgenden morgen zond zij den arts harer eigene kinderen, doch ziet, deze vond het huisje ledig. Op gedane navraag verhaalden nu de buren, dat deze ongelukkige kleinen door den wijkmeester bij dit vrouwpersoon besteed waren, en zij hen met opzet in dien jammervollen toestand liet; niet slechts om met hen te bedelen, maar ook om hun leven te verkorten. Zij hield dan hunnen dood verborgen, om nog zoo lang mogelijk de spaarzame vergoeding voor hun onderhoud te kunnen trekken. - Dat waren de genietingen en verstrooijingen, die haar buiten hare woning in deze gedruisvolle stad te beurt vielen, en zelfs door haar werden opgezocht. En zij het nu alzoo, dat zij van bare moeiten en beproevingen, van hare zorgen en bezwaren, zich zocht te herhalen onder hare dierbare kinderen en geliefde bloemen, die zij op haar bevallig landgoed aankweekte; - al spoedig trokken de ligchamelijke en geestelijke nooden der armen en kranken hare volle opmerkzaamheid en hare werkzame zorg weêr tot zich. Steeds had zij eene groote hoeveelheid kleedingstukken gereed, van katoen en flanel vervaardigd, en zoo zag men haar eens, in eenen zeer kouden winter, schoon zelve lijdende, alleen op eenen, daarmede opgestapelden wagen zitten en naar eene armoedige straat rijden, werwaarts de
haren haar reeds waren voorgegaan, om bij de blijde uitdeeling behulpzaam te zijn. Haar weldoen aan de behoeftigen wist zij aldus tot een genot, en vooral door de vreugdevolle wijze, waarop zij daarbij te werk ging, dierbaar ter navolging voor hare kinderen te maken. Daarenboven werden gedurende den winter, honderden met gezonde soepen gevoed, en ontvingen dezen te gelijk kleine stichtelijke geschriften,

{==552==} {>>pagina-aanduiding<<}
die op de bittere vruchten der zonde wezen, en tot ware verbeteringdringend opwekten.
Terwijl zij zich overal toegang wist te verschaffen, scheen haar te gelijk niets te zwaar. Tegenover haar landgoed lag een oud vervallen gebouw, bewoond door eenen broeder en eene zuster, in kommervollen toestand. Eenmaal hadden zij betere tijden beleefd, en waren, zooals dit meestal bij de zoodanigen gaat, terughoudend, ja bijna ongenaakbaar geworden. Maar voor elizabeth openden zich het geslotene huis en de geslotene harten, en door hare zachte toespraak, vervulde zij beider gemoed met eene hetere hoop. En nog iets veel nuttigers was daarvan het gevolg. In het oude gebouw bevond zich eene ruwe, ledigstaande zaal; zoo geheel geschikt voor een schoolvertrek. Doch hoe de oude lieden er toe te bewegen, ze tot dat oogmerk af te staan! Het gelukte haar, en spoedig eene bekwame onderwijzeres vindende, en geholpen door den geestelijke van het kerspel en diens echtgenoot, ontstond er eene school, die nog in bloei is. - Nog lagen in de nabijheid van haar landgoed twee rijen ellendige hutten, met een groot huis in het midden, doch even morsig; de ramen met lompen digt gemaakt of met graauw papier beplakt; de weinige nog heele glasruiten somber en duister; kousen zwart van modder; de kinderen barrevoets; de moeders met overeind staande haren; zwijnen in vertrouwelijken omgang met de huisgenooten; een paar hoenders met de kinderen het sobere voedsel deelende. - Het was eene afzigtelijke vereeniging! Maar de ware liefde schrikt voor niets terug, zij vermag alles. Wij zien dan ook op eenen morgen elizabeth met den Baron derwaarts gaan. En nu, welk een aanblik voor een gevoelig hart! Daar lag op een bed - zoo het nog dien naam dragen mogt - eene jonge moeder, met de bleeke doodskleur op het nog schoone gelaat; de kinderen op den grond; de vader in eenen hoek, het gelaat in zijne handen verbergende. Elizabeth stond diep geroerd, en even zoo de haren. Zij sprak woorden des vredes tot hem, drukte den laatsten wensch der
ontslapende, om

{==553==} {>>pagina-aanduiding<<}
toch voor zijne kinderen te zorgen, op zijn hart; voorzag in den eersten nood; beloofde verder krachtdadiger bijstand, en inderdaad aldus dit gezin van een gewissen ondergang. - De koepokïnënting, die magtige beschermengel tegen den dood, was toen pas ingevoerd, en niet genoeg, dat zij ze overal dringend aanbeval, maar zij oefende zelve haar uit, nadat zij van een van derzelver ijverigste voorstanders deze eenvoudige kunsthewerking geleerd had. Zij deed te gelijk hier en ginds persoonlijk huisbezoek, en spoedig waren de ergste pokken uit haren omtrek geweken.
Zoo ging geene armoede, geene verlatenheid haar voorbij, zonder dat zij werkdadig hielp. Zij deed niet alleen wel, maar deed het gaarne; steeds gedrongen door eene innerlijke aandrift en door een diep gevoel van pligt. En daarbij ontzag zij zich in niets. Vaak zag men haar, de kleederen opgeschort, zich eenen weg banen midden door havelooze kinderen, vervallene stegen, morsige buurten en smalle gangen, of langs half gebrokene trappen naar boven klimmen, om daar het klaaglied des jammers en der ellende te hooren, of van het wangedrag der kinderen of van de buitensporigheid der ouders getuige te zijn. Nog eenmaal: haar ontging niets. Zij zorgde voor hetgeen nabij, maar evenzeer voor hetgeen verre lag. De herder op het heideveld, de kustbewaarder aan het eenzame strand, de matroos op zijn schip - allen ondervonden hare werkzame liefde. Zij legde den grond tot die tallooze boekverzamelingen, door welke thans aan alle deze vergetene, zoo schrikkelijk verwaarloosde menschenklassen, geestelijk onderhoud in gezond onderwijs over goddelijke en menschelijke dingen ten deele valt. Aan velen, die geen onderkomen hadden, verschafte zij woning, voedsel en kleeding, en evenzeer voorzag zij in de armoede der zeesteden, waar zij zich tot het gebruik der baden gedurig ophield. Met dat doel stichtte zij overal afzonderlijke Mannen- en Vrouwen-vereenigingen, om de schoone taak op zich te nemen, der behoeftigen en verlatenen vaders en moeders te zijn. De vurige zucht, om toch alles

{==554==} {>>pagina-aanduiding<<}
uit te vinden, wat nuttig zijn kon; de hoogst mogelijke trouw; alle opoffering, alle onvermoeidheid, waartoe de reinste Heilandsliefde in staat stelt, straalden uit elken blik, uit elk woord, en uit elke daad dezer gezegende des Heeren, die alle diepten en hoogten der menschelijke ellende omvatte. Wonderbare werkzaamheid dezer van God begenadigde! Schitterend voorbeeld, wat ook eene zwakke vrouw vermag, in navolging van Hem, die, zoolang Hij hier beneden omwandelde, het land doorging goed doende! Want het worde niet voorbijgezien, door hoe vele en zware ziekten, zorgen en bekommeringen in eigene woning het ging, vóór zij hare elf kinderen ter wereld gebragt en opgevoed, hare dierbare kranken verpleegd, hare beminde dooden begraven, zich-zelve door eigen lijden, bïddend heengeworsteld, en voor een zoo talrijk gezin, ligchamelijk en geestelijk, het noodige gevonden had! Vond zij naderhand trouwe medehulp bij broeders en zusters, en wel het meest bij hare eigene dochters, men vergete niet, dat zij-zelve daartoe eerst den grondslag leggen moest. - Dat ook voor hen de zorg voor de lijdende menschheid een heilige pligt, ja eene bron van reine blijdschap werd, dit hadden zij aan haar, en aan haar geheel eenig voorbeeld te danken. Door de vreugdevolle wijze, waarop zij zelfs de zwaarste offers bragt; door het vertrouwen, waarmede zij vooral hare kinderen zoo vroeg mogelijk als uitdeelers harer gaven, schoon altijd als aan haar verantwoordelijk, deed werkzaam zijn; door de leer, hun door woord en daad diep ingeprent, dat elke bezitting een slechts aanvertrouwd goed is, om het in naam van God tot weldoen en uitdeelen te gebruiken - door dit alles waren zij gevormd, om eenmaal, helpend en ondersteunend, aan hare zijde te treden. Dat ook zij het wisten te toonen, ‘hoe het zaliger is te geven, dan te ontvangen,’ hadden de broeders en zusters van de zuster, de kinderen van de moeder geleerd.
En meent gij nu, moeders en vrouwen die dit leest! dat zij nu reeds alles gedaan heeft, waar voor haar groot hart vatbaar was? Voorwaar, hetgeen zij aldus in

{==555==} {>>pagina-aanduiding<<}
stilte werkte, terwijl de linkerhand niet wist, wat de regter deed, was genoeg, om duizenden en duizenden met dank en bewondering voor eene zoo zeldzame weldoenster, in hare nadere en verdere omgeving te vervullen. Maar neen, niet binnen den omtrek, waarin zij tot dusverre gearbeid had, zou zij als een Engel des vredes en des zegens helpend en troostend rondwandelen; haar naam en hare liefde moesten de gansche wereld vervullen, en over den wijden oceaan worden overgevoerd. Zij was bestemd, om vooral in een gebied van menschelijke ellende, een geheel nieuw leven te vestigen.
Vóór dertig of veertig jaren waren de gevangenissen nog bijna overal holen des jammers en der ellende, en wel in zulk eene hooge mate, dat wij er ons thans geen denkbeeld meer van kunnen maken. In den misdadiger, zijn vergrijp mogt zwaar of gering zijn, werd naauwelijks meer de mensch, laat staan de Christen geëerbiedigd. Zoo kwam elizabeth fry, den 16den Februarij, voor het eerst in de Londensche gevangenis Newgate en vond zij in twee zalen en twee cellen, op eene ruimte van honderd en negentig vierkante ellen, drie honderd vrouwen als opeengehoopt; veroordeelden en niet veroordeelden; zonder achtgeving op misdaad, opvoeding of ouderdom, enkel onder het opzigt van eenen man en diens zoon. Bekenden gingen af en aan; eene groote menigte kinderen waren bij haar, en in dezelfde ruimte kookten, wasten en sliepen zij - zonder dek, op den grond, met geen ander hoofdkussen dan een plank; bij sommigen was de naaktheid slechts ten halve door lompen bedekt. Zij dronken brandewijn, die in de gevangenis zelve geschonken werd; waartoe zij onder erbarmelijk getier het geld bedelden. Vreeselijke vloeken gilden in het rond, alles stond stijf van morsigheid, de stank was onuitstaanbaar. - De Gouverneur van Newgate betrad nooit zonder beschermend geleide deze schouwplaats der diepste verlaging. Toen elizabeth fry met hare aanstaande schoonzuster buxton, die bij haar was, derwaarts wilde gaan, ried hij haar zulks ernstig af: ‘hare horologiën en geldbeursen zouden zij althans af-
{==556==} {>>pagina-aanduiding<<}
leggen.’ ‘Ik dank u,’ antwoordde zij moedig en vastberaden, ‘ik vrees niets; wij zullen ook niets kwijt raken.’ Zij trad in de enge ruimte binnen, en honderd zestig dezer ongelukkigen staarden met verbazing op zulk een nooit gezien bezoek. Hare hooge gestalte, het rustige van haar voorkomen, het
waardige en reine harer trekken, breidelde deze woeste vrouwen. Opmerkzaam luisterden zij naar hare zachte, welluidende stem. ‘Gij schijnt wel zeer ongelukkig!’ dus begon zij, ‘Gij mist zelfs de noodige kleeding! Zou het goed zijn, indien er iemand kwam, om in dat gebrek te voorzien?’ - ‘Ja! ja! Maar wie zal zich om ons bekommeren?’ - ‘Ik ben met den wensch gekomen, nuttig voor u te zijn; wanneer gij mij ondersteunt, hoop ik u te kunnen helpen.’ Zij sprak woorden van liefde en hoop, en toen zij weg ging, drongen allen rondom haar: ‘Ach, gij zult niet wederkomen!’ - ‘Ja, zeker kom ik weder!’
En zij kwam weder, maar - eerst na eenen langen tijd, waarin de Hemelsche Opvoeder haar door tallooze beproevingen louterde, tot hoogere volkomenheid opvoerde, en zoo ook geschikter maakte voor de zware taak, die zij thans aanvaarden zou. Zij liet zich met de vrouwen opsluiten, en las haar ‘de gelijkenis van den wijnberg des Heeren, en van den arbeiders ter elfder ure’ voor, met hare heldere stem en hare wonderbare uitdrukking. Sommigen vroegen: wíe christus was; andere meenden: voor haar was het zeker te laat! Zij sprak allen moed in. Maar nu viel haar oog op de in ellende wegterende kinderen, en deed zij den voorslag tot het oprigten eener school; de opzigtster zouden zij-zelven uit haar midden kiezen. Dat greep het moederhart aan, en vreugdevol stemden zij toe; hier en daar met tranen in de oogen. De keuze, die zij deden, was voortreffelijk, en spoedig drongen die zelfde vrouwen, die tot hiertoe niets anders wisten, dan van bedelen, stelen, twisten, vloeken, zingen, dansen, en zich in manskleederen vertoonen; die, in een woord, al wat schandelijk is bedreven, om onderwijs aan; want zij zagen de schoone vruchten er van aan hunne kinderen.

{==557==} {>>pagina-aanduiding<<}

Maar zij gevoelde het, een zoo gelukkig begonnen werk moest worden voortgezet, en hiertoe was zij zich-zelven niet genoeg; daarom verbond zij zich met een twaalftal harer vriendinnen tot eene vereeniging, met het edele doel, om, door elk mogelijk middel, op de verbetering der vrouwelijke gevangenen in Newgate te werken. Door haar steeds voorgegaan, bleven deze waardige Christinnen vaak dagen lang bij de ongelukkigen opgesloten, voerden onder haar eene betere orde in, en verschaften haar niet alleen onderrigt maar ook bezigheid. En dit alles, vereenigd met het woord Gods, dat zij haar leerden verstaan en inprentten, met vastgestelde regelen, naar welke zij zich moesten gedragen; die zij-zelven hadden goedgekeurd, en onder eigen gekozene opzigtsters handhaafden, bragt zulk eene weldadige verandering te weeg, dat velen nog aan den voet van het schavot, bij het ondergaan der welverdiende straf, tranen van innigen dank weenden, wegens hare verbetering en den zalige hoop, waarmede zij nu ter dood gingen. Heerlijke, onuitsprekelijke belooning voor de edelen, die daartoe het hare hadden bijgebragt, en wel het meest voor elizabeth fry! Maar bij eigene innerlijke zelfvoldoening bleef het niet. Hoe schoon, hoe zegenvol dit werk, in den geest der liefde tot christus begonnen en voortgezet, gelukt was, zulks getuigden de Regenten van Newgate nog in dat zelfde jaar, door een aanmoedigend besluit van dank, aan haar en hare medehelpsters gerigt. Ja, de hooge Regering des lands, de Ministers, de Parlementen staarden vol bewondering en erkentenis, op de even arbeidzame als ootmoedvolle heldin van het in liefde werkzamen geloof in christus. Geheel haar vaderland stemde daarmede spoedig in, en later werd zelfs een groot gedeelte van Europa gedrongen, haar niet alleen om hare daden te zegenen, maar ook haren raad in te roepen en haar voorbeeld te volgen.
Intusschen werd de zorg dezer Vrouwen-vereeniging nog van eenen anderen kant geëischt. Engeland voert sommigen zijner veroordeelden naar zijne overzeesche bezittingen, bepaaldelijk naar Nieuw-Zuid-Wallis. En wat

{==558==} {>>pagina-aanduiding<<}
was nu noodiger, dan dat voor hen de moeijelijke, vaak maanden lang durende overvaart verligt en nuttig werd gemaakt. Doch hoe dit te doen? De ware liefde is vindingrijk. Elizabeth had weten te verkrijgen, dat men de vrouwen niet, als vroeger, in opene, maar in gesloten wagens naar de plaats harer inscheping vervoeren liet. Aan de vrouwen zelve deed zij de belofte, dat, indien zij zich rustig en ordelijk gedroegen, zij benevens andere Dames haar zouden vergezellen. Dit gebeurde, en geen de minste stoornis vond er plaats. Aan boord gekomen, werden er in het belang der vrouwen, wier getal honderd acht en twintig beliep, zonder de kinderen, de beste maatregelen beraamd. Men scheidde ze in bepaalde afdeelingen, onder eigen gekozene opzigtsters; en overtuigd hoe de verderfelijk werkeloosheid was, zorgde men te gelijk voor arbeid; ook voor de kinderen werden middelen tot onderrigt gevonden. - Nu keerde men naar Londen terug; doch daar het uitzeilen vertraagde, hervatte elizabeth alleen haar bezoek. Het was onzeker, of de arme misdadigsters niet misschien hare weldoenster voor het laatst zagen; daarom wendde zij nogmaals al de ernst harer ziel aan, om eenen duurzamen weldadigen indruk te bewerken en achter te laten. Zij stond aan de kajuitsdeur, omgeven door den Kapitein en zijne Officieren - de vrouwen op het halfdek tegenover haar. De matrozen, nieuwsgierig wat er gebeuren zou, klommen in het wand of stonden in de verte. Overal een ernstig statig zwijgen. Nu sloeg elizabeth haren Bijbel op, en las daaruit met hare heldere, vaste, diep uit het gevoelig hart komende stem, een gedeelte voor. Hierop sloot zij het Goddelijke boek. Eene korte pause - en zij knielde op het dek neder, en smeekte den zegen Gods af op dit werk der Christelijke liefde. De meeste vrouwen waren diep bewogen, velen weenden bitterlijk. Zij verliet het schip, en aller zegen wenschen volgden haar, ja nog lang staarde
men haar na, toen de boot reeds achter de andere schepen verdwenen was, en men van dezelve niets meer ontwaren kon.
En bleef het nu bij dit eene bezoek? Verre daar van

{==559==} {>>pagina-aanduiding<<}
daan. Er verliept geen enkel jaar, waarin geene veroordeelden naar Nieuw-Zuid-Walles werden gezonden, en telkens bezocht elizabeth de zeehaven, vanwaar zij vertrekken zouden. En moeten wij het onzen Lezeressen zeggen, aan hoe veel ongemak, aan hoe veel gevaar zelfs, zij vaak was blootgesteld; vooral dan wanneer zij zich bij onstuimig weder met eene boot moest laten afzetten. Schrikverwekkende proeven zouden wij daarvan kunnen bijbrengen.
En verder zal dan wel niet de werkkring dezer edele, geheel eenige vrouw zich hebben uitgebreid? Het tegendeel moet reeds blijken uit hetgeen hier boven gezegd is, en uit den Europeschen naam, dien zij zich verworven heeft. Hare gedachten waren niet enkel op de gevangenissen, maar ook op de zieken- en krankzinnigenhuizen gevestigd, want ook dezen verkeerden in eenen jammerlijken toestand. Omtrent alle deze aangelegenheden werd zij gedurig en van tallooze zijden geraadpleegd 't geen haar tot het beantwoorden eener menigte brieven verpligtte. De naaste aanleiding daartoe, gaven hare veelvuldige reizen, niet alleen door de verschillende deelen van Engeland, maar ook door Schotland en Ierland, zelfs op het vasteland door de meeste streken van Europa. Ook in ons midden heeft zij vertoefd. Bezield door de innige bewustheid, dat God haar geroepen en ook de bekwaamheid geschonken had om der lijdende menschheid nuttig te zijn, wenschte zij den toestand der gevangenissen en der gestichten van weldadigheid met eigene oogen te beschouwen. De wijze waarop zij de verblijven der misdadigers bezocht, was overal dezelfde; slechts gewijzigd naar de verschillende omstandigheden. Gewoonlijk was zij voorzien van aanbevelingsbrieven aan de bestuurders der gevangenissen, waarin zij wenschte toegelaten te worden; deze laatsten vergezelden haar dan veeltijds, ook waren er bij die bezoeken niet zelden Dames tegenwoordig. Zij ging van kamer tot kamer, van zaal tot zaal, deed bij bewakers en portiers naauwkeurige navraag, en al zeer spoedig wist zij te berekenen, of en in hoe verre eene gewenschte ver-
{==560==} {>>pagina-aanduiding<<}
betering noodig was. Zij was dan gewoon van hare bevindingen bij de bevoegde Besturen een verslag in te leveren. Bovendien zocht zij overal Vrouwen-vereenigingen op te rigten, om zich met het bezoeken der vrouwelijke gevangenen te belasten, of althans dezen
of genen voor de groote zaak, welke zij voorstond te winnen. Zij was overtuigd, dat het verstand der eene werkte op het hart der andere; en slechts zelden mislukte het haar, dezulken van haar geslacht die zij er geschikt toe beschouwde, tot hare oogmerken over te halen. In het algemeen bewees zij voor zulke onderhandelingen eene meer dan gewone tact te bezitten. Zij bezat de zeldzame gave, om alle hardheid te vermijden, op de meest weerstrevende gemoederen invloed te verkrijgen, en de grootste zwarigheden te overwinnen; doch - en men zie dit niet voorbij - zij verliet zich niet op eigene wijsheid maar op die des Heeren, haar geloofsleven was te gelijk dat des gebeds. Zoo gestemd gelukte het haar bijna overal, vrouwelijke bezoek-vereenigingen te stichten; hare kennis van het gevangenwezen te vermeerderen; door vele ervaringen hare geschiktheid voor de begonnen taak te vergrooten, en algemeener nut te verspreiden.
Rijk in gewigtige, hartverheffende voorvallen waren deze zegentogten der edele vrouw, door de meeste oorden van ons werelddeel. Uit de talloos velen slechts het volgende, ontleend uit den brief eener Schotsche Dame, die benevens andere aanzienlijke personen, haar vergezelde bij een bezoek in de gevangenis te Glasgow in Schotland.
‘Eer de gevangenbewaarder voor ons gezelschap de verblijven der gevangenen ontsloot, kon hij niet voorbij, Mistress fry toe te voegen,’ ‘hoe hij vreesde, dat zij eene even gevaarvolle als noodelooze proef zoude nemen; want nooit anders, dan door dwang, had men deze vrouwen tot het aanhooren kunnen bewegen, en naderhand dreven zij er meestal den spot mede.’ Bescheiden gaf zij ten antwoord, ‘wel niet zeker te zijn, dat ook haar niet zoo iets zou gebeuren; maar evenwel meende zij, dat

{==561==} {>>pagina-aanduiding<<}
het voor de Dames goed was, eens te zien, wat zij eigenlijk bedoelde.’ - Alle de vrouwen, omtrent honderd in getal, werden in eene ruime zaal gelaten, en nu traden ook wij, ofschoon niet zonder eenige aarzeling, binnen. - Zij nam haren kleinen stroohoed af, plaatste zich op eenen eenvoudigen stoel, vlak tegenover de vrouwen, en vestigde nu op dezelve een tijd lang eenen zacht-weemoedigen, doch te gelijk onwrikbaar-vasten blik, die zich dan eens naar deze, dan eens naar eene andere wendde. Zij begon met deze woorden: ‘het is goed, dat ik u maar aanstonds te kennen geef, waarom wij hier eigenlijk bijeen zijn.’ En nadat zij dit als tot inleiding vooraf had laten gaan, verhaalde zij verder, ‘hoe zij met een groot aantal vrouwen had te doen gehad, regt goddeloozen, ja nog goddeloozer dan eenen van haar, die daar nederzaten, en hoe zij, althans velen van dezelve, van hare booze wegen waren teruggebragt.’ - Hare taal was die der Heilige Schrift; bijstand, redding belovende, en eene stille, schoone hoop in de harten dezer diepgezonkenen opwekkende. ‘Zoudt gij u’ - dus eindigde zij - ‘niet afkeeren van dat alles wat boos is? En is het niet tegelijk uw vurige wensch, dat deze Dames u voortaan komen bezoeken, om u troostend toe te spreken, en met raad en daad bij te staan, opdat gij aldus beter en gelukkiger moogt worden? Gewis, gij zult haar uwen kommer mededeelen, want die aan zoo veel verkeerds schuldig staan, hebben groote droefheid in de ziel.’ - Toen zij haar de regelen had voorgelezen, die zij wenschte dat nu voortaan mogten opgevolgd worden, er bijvoegende, dat zij de handen moesten opsteken, indien zij dezelve goedkeurden - ziet, daar verhieven zich op een oogenblik alle handen in den hoogte. Nogmaals sprak zij, en steeds nam de algemeene ontroering toe. Eene jonge schoone deerne, naast mij staande, zwommen de oogen in tranen, terwijl hare lippen zich bewogen, als sprak zij Mistress
fry's woorden in stilte na. Eene oude vrouw met eenen Bijbel in de hand, zagen wij dien gedurig aan het hart drukken, terwijl de diepe ontroering der

{==562==} {>>pagina-aanduiding<<}
ziel op haar gelaat zigtbaar was. Bij elke pauze gingen de handen omhoog, en eindelijk lagen deze verstokte, hardnekkige misdadigsters, die tot dusverre met goddelijke en menschelijke wetten den spot hadden gedreven, voor hare voeten in het stof ter neder. Het was een treffend gezigt! In dit plegtig oogenblik greep zij naar haren Bijbel, en las luide ‘de gelijkenissen van het verloren schaap, van den verloren penning, en van den verloren zoon.’ Het is mij onmogelijk den indruk terug te geven, dien hare diep bewogene en roerende stem, bij het lezen dezer troost- en zegenvolle woorden, op mij en anderen te weeg bragt. Zij hield gedurig op, en vestigde dan op de arme vrouwen, zoo als zij ze noemde, hare oogen, met eene zachte vriendelijkheid, die als onwillekeurig vertrouwen inboezemde; terwijl zij op eene treffend schoone geheel eenige wijze, de afzonderlijke trekken der gelijkenissen op haar toepaste. Zulks geschiedde op een toon, die mij steeds onvergetelijk zal blijven, en bovenal roerend sprak zij dat woord uit: ‘zijn vader zag hem, toen hij nog verre was.’ Op haar lezen volgde eene plegtige pauze; en nu den grooten Bijbel op den grond leggende, zonk zij voor ons op de knieën, en wij deden het met haar. Haar gebed was vurig en diep roerend, en hare volle stem, in den weemoedigen toon, der kwakersgezindte zoo eigen, was als de smeekende stem eener teedere moeder, die hare lijdende kinderen aan de eeuwige barmhartigheid Gods aanbeveelt.’
Zoo was elizabeth fry, zoo was zij hier, zoo was zij alöm. Niet alleen droegen Engeland, Schotland en Ierland de rijke vruchten van haren zegenvollen arbeid, ook bijna geheel het vasteland van Europa mogt, gelijk wij reeds zeiden, in die vruchten deelen. Zij ontzag noch gezondheid, noch vermogen, noch tijd; zij begeerde geene gemakken of genoegens, waar duizenden zoo veel, ja het allernoodigste moesten missen. En aan de bevordering harer edele bedoelingen wist zij alles dienstbaar te maken. Die zelfde zachte, doch te gelijk onweerstaanbaar-vaste blik en toon, die de verwilderdsten

{==563==} {>>pagina-aanduiding<<}
en verworpensten bedwongen, moesten haar ook, bij aanverwanten en vrienden, harten en handen voor haar liefdewerk openen. De vruchten van haar rusteloos pogen en streven, droeg zij vreugdevol, op vijf verschillende reizen door Frankrijk, de Nederlanden, Zwitserland, Duitschland en Denemarken, in de armen-, zieken- en krankzinnigenhuizen en in de gevangenissen; ja in de hutten zoowel als in de paleizen, indien zij zich slechts voor haar openden. Ook in Italië, ook in Rusland, ofschoon zij daar in persoon niet geweest is, was haar invloed zigtbaar ter verbetering van het lot der misdadigers, vooral van dat der krankzinnigen. De grooten der aarde zochten haar, en aan meer dan een vorstelijk Hof legde zij herhaalde bezoeken af. De tegenwoordige Koning van Pruisen, die haar bij een vroeger oponthoud in Berlijn had leeren, kennen en hoogachten, zocht haar tijdens zijn verblijf in Engeland ten jare 1842 op, aan wien zij acht dochters en schoondochters - drie waren afwezig - zeven zonen, en vijf-en-zeventig kleinkinderen voorstelde. Maar schoon niet gevoelloos voor de achting der grooten en magtigen, was zij toch liever in het midden der armen, gevangenen, en lijdenden, en de hoogergeplaatsten zocht zij slechts dan op, ‘wanneer zij hun iets goeds had te zeggen.-’ ‘Voor allen zocht zij,’ even als de groote Apostel, ‘alles te zijn.’ En wat zij op de aanzienlijken vermogt, wendde zij enkel en alleen aan, om overal, waar haar blik en naam doordrongen, den bestaanden jammer op te heffen. En zonderling voorwaar! Allen, zoowel rijken als armen, bogen evenzeer voor die hooge gestalte en lange naauwe kwakerskleeding, niet de eenvoudige muts, en de gladde, van voren kort afgesnedene haren, met dat vol, vast gelaat, die fijne trekken, levendige,
diep liggende blaauwe oogen, waarin eene onweerstaanbare rust en eenvoudigheid, en gevoel van kracht en waarde doorstraalden. Daarbij, zonder opgewondenheid of eenige verlegenheid, noch in de eerste noch in de laatste oogenblikken des bezoeks, evenzeer zonder omslag en vleijerij, altijd vriendelijk, ernstig, waardig zoowel tegen Vorstinnen als bedelaarsters, vertoonde zij

{==564==} {>>pagina-aanduiding<<}
in alles het oorspronkelijke beeld eener ware, door het Christendom verheerlijkte menschelijkheid.
Van hare laatste reis naar Parijs teruggekeerd, was en bleef zij lijdende, maar altijd vol geloof, hoop en liefde. Zij hield zich gedurende hare laatste levensdagen in de Engelsche badplaats Ramsgate op. Eindelijk brak de nacht van den 13den October 1845 aan, die haar aardsche bestaan zou doen eindigen. Zij leed veel, en de aanblik daarvan drong hare geliefden en vrienden, die weenend rondom hare stervenssponde stonden, als onwillekeurig tot de bede: ‘Hoe lang, o Heer! hoe lang?!’
Plotseling, twintig minuten vóór vier ure, had er eene groote verandering in het ademhalen plaats - het was slechts één oogenblik, slechts ééne enkele zucht, en de levensdraad werd afgesneden, en geen geluid meer gehoord.
Eene plegtige stilte heerschte in de kamers, eene hemelsche kalmte lag over het gelaat der ontslapene verspreid. Hier was de laatste vijand van ons geslacht geen koning der verschrikking, maar een hemelbode des lichts; die haar henenvoerde naar dat land, hetwelk in de verte ligt, en zoo schoon, en zoo heerlijk is.
De nacht was donker en somber; maar de morgen brak glansrijk aan: uit de zee, waarop de vensters van het doodsvertrek het uitzigt hadden, steeg de zon, als een helder lichtende vuurkogel, onbeneveld op. Dit zinnebeeld was te heerlijk en te duidelijk, om niet te worden opgemerkt. De zigtbare wereld stelde het den treurenden zoo kennelijk voor, hoe schoon de hoop des Christens is, en welk een morgen van licht, leven en zaligheid eens uit den donkeren doodsnacht verrijzen zal.
Eene luide klacht drong bij deze treurmare door Engeland, ja door gansch Europa. De visscher bij zijn net, de zeeman aan het roer, de wachter aan het strand, de gevangene in zijnen kerker, de dwalende op zijn pad, de zieke op zijn leger, de arme in zijne naaktheid, de vaak op den troon zoo behoeftige vorst - allen, allen hadden eene vriendin verloren, want hen allen had zij met volle, zuivere liefde omvat, gezegend en geliefd.
Zij is derwaarts gegaan, waar hare werken haar vol-
{==565==} {>>pagina-aanduiding<<}
gen, terwijl zij aan haar geslacht het schoonste voorbeeld ter navolging heeft achtergelaten. En reeds heeft het gewerkt. In verschillende oorden der wereld zijn erven van hare liefde, navolgsters van haren wandel opgestaan. Door getrouwheid heeft zij met groote krachtsinspanning veel goeds verrigt. Haar Heer en Meester wijst allen op haar, en spreekt:
‘gaat henen, en doet desgelijks.’ (⋆)




Sara Martin.

Gaat henen, en doet desgelijks! - aldus besluiten wij de levensschets van elizabeth fry, en met heiligen dank aan God mogen wij er bijvoegen: velen gingen henen en deden desgelijks. Wat zij in heilige liefde tot den Heer volbragt had, werkte weldadig op de hoogere standen in Engeland, die reeds vroeger door het voorbeeld en de schriften van hanne more krachtig waren aangegrepen en tot een nieuw leven opgewekt. Maar ook onder de geringere klassen was een betere geest, eene zucht om ten algemeenen nutte werkzaam te zijn ontwaakt, en het is ons eene aangename taak daarvan in sara martin eene roerende proeve te geven.
Zij werd ten jare 1781 geboren in een klein dorpje nabij Yarmouth, in het zuiden van Engeland, en was de dochter van eenen eenvoudigen handwerksman. Reeds vroeg wees geworden, had zij hare opvoeding ontvangen van eene vrome grootmoeder. Aan haren schoot ontving zij de eerste godsdienstige indrukken, die evenwel in haar jeugdig gemoed niet blijvend zijn geweest, daar zij reeds op haar twaalfde jaar van den Bijbel en deszelfs inhoud een zekeren afkeer toonde. Misschien was het godsdienstig onderwijs, dat zij van hare grootmoeder ontving, in eenen vorm gekleed, die voor haar jeugdig verstand niet berekend, en meer terugstootend dan aantrekkend was. Het is toch bekend, dat zulk een onderwijs, op eene verkeerde wijze medegedeeld, vaak de bron

{==566==} {>>pagina-aanduiding<<}
van volslagen ongeloof geworden is. Sara's verkeerde gemoedsrigting ontving nieuw voedsel door het lezen van romans en meer dergelijke schriften, die haar uit Yarmouth door eene vriendin bezorgd werden. Twee jaren lang had zij dezelve als verslonden, toen zij door eene zware ziekte aangetast, aan werken van gewigtiger inhoud behoefte gevoelde. ‘Maar nog’ - het is hare eigene betuiging - ‘sloot zich haar oog voor elken lichtstraal, die van het Evangelie uitging, en haar hart zocht binnen te dringen.’ Zoo was zij vijftien jaar geworden, en nu liet de grootmoeder haar het naaijen leeren, waarin zij buitengewone vorderingen maakte. Intusschen bleef zij zonder God; ja zoodanig ergerde haar de aanblik van Zijn woord, 't welk zij dagelijks op den schoot harer grootmoeder zag, dat zij eens, terwijl deze er uit voorlas, in hevig misnoegen de kamer verliet. De twee Bijbels, die zij-zelve bezat, borg zij zorgvuldig weg, om ze toch niet te zien. En ook op haar kleine dorpje was zij niet tegen verzoeking beveiligd. In een nabij wonend aanzienlijk gezin had zij van hare kindschheid af groote welwillendheid ondervonden, en zulks bleef voortduren. Doch de heer des huizes, vol van de toenmalige Fransche vrijgeesterij, gaf steeds voedsel aan haar ongeloof en aan haren weerzin van den Bijbel. Zoo bereikte zij haar negentiende jaar; maar ook nu was het oogenblik daar, waarop zij ontwaken en haar hart voor Gods woord openen zou.
Op eenen schoonen zondagmorgen wandelde zij voor haar genoegen naar Yarmouth. Juist moest zij de kerk voorbij, en trad, meer uit nieuwsgierigheid dan uit belangstelling, dezelve binnen. Spoedig evenwel trok de hoog ernstige leerrede, waarvan de tekst was: ‘Wij dan wetende den schrik des Heeren, bewegen de menschen tot het geloof’ (2 Kor. v:11a) hare volle opmerkzaamheid. Op haren terugweg bleef zij over het gehoorde nadenken, en besefte zij voor het eerst de majesteit en heerlijkheid Gods. En toch duurde het bijna zes maanden, vóór zij op nieuw ter kerk ging, terwijl zij evenmin in opregtheid den Heer zocht. Zij bleef aan de wereld hangen; want ofschoon haar verstand althans ten

{==567==} {>>pagina-aanduiding<<}
deele overtuigd was, zoo waren toch de indrukken, in het hart opgenomen, niet diep genoeg om blijvend te zijn. Eerst in den herfst van 1810 werd zij er toe gebragt, om van hare boeken, die overigens in den laatsten tijd van stichtelijken aard waren, tot de bron-zelve, tot den Bijbel, over te gaan. Zij gevoelde zich, na ernstig nadenken, niet alleen van de waarheid der Goddelijke openbaring overtuigd, maar ook van de zwaarte harer schuld, door het verwerpen van dit beste aller boeken op zich geladen. Het duurde evenwel nog lang, vóór zij den besten zielevrede - dien vrede, die uit God is en alle verstand te boven gaat - deelachtig werd. Zij doorgrondde nog niet den rijken inhoud dier bijbelsche uitspraak: ‘Zoo gij u bekeert tot den Almagtige, gij zult gebouwd worden’ (job xxii:23); en te vergeefs vermoeide zij zich, in eigen kracht voorwaarts te streven. Zij gevoelde zich veeleer diep neêrgebogen bij de treurige ervaring, dat haar ernstig en rusteloos pogen zonder voldoende vrucht bleef. Eindelijk evenwel behaagde het God, in Zijne groote barmharmtigheid, haar inwendig oog te openen en haar te doen zien, hoe het alleen Zijn uitsluitend voorregt en het werk van Zijnen Heiligen Geest was, leven in de ziel en kracht ten goede te schenken; - dat het alleen die Geest was, die den zondaar uit zijnen doodschen toestand kon opheffen, en door eene geheele vernieuwing en wedergeboorte tot God terugvoeren; dat ook de nu volgende vruchten des geloofs en der liefde Zijn werk waren.
Van nu af aan vond zij dan ook regt smaak in het lezen der gewijde Schrift, en drong in haren zin en te gelijk in de wijsheid en genade Gods steeds dieper door, terwijl haar innerlijke vrede evenzeer toenam. En zoo in de heerlijke vrijheid staande, waarmede christus de zijnen begiftigd heeft, ontwaarde zij dan ook den sterksten aandrang, om van hare liefde openlijk getuigenis af te leggen. Vurig smeekte zij den Heer, dat Hij haar eenen weg mogt openen, om met den Bijbel in de hand, ook anderen tot diezelfde bron van hemelsche vreugde te voeren, waaruit het haar vergund was, dagelijks en overvloedig te putten.

{==568==} {>>pagina-aanduiding<<}

Spoedig werd hare bede verhoord. Dagelijks ging zij naar Yarmouth om daar als naaister haar brood te verdienen. Eene in die stad opgerigte zondagsschool was het tooneel harer eerste, ten algemeenen nutte strekkende werkzaamheid. Als vrijwillige onderwijzeres in dezelve opgetreden, zag zij alras van haren arbeid de schoonste vruchten. Eene harer kweekelingen, een lief tienjarig meisje, werd van eene hevige ontsteking aangetast, en stierf binnen weinige dagen. Vóór haar verscheiden bekende zij het, hoe de Heer haar het eerst tot zich had getrokken door een gebed, 't welk sara opgeschreven en haar medegedeeld had. Hare denkbeelden van de magt der zonden, van de regtvaardigheid Gods, en van de kracht van 's Heilands verdienste, waren duidelijk en schriftmatig, terwijl haar kinderlijk hart vol diepen ootmoed was. Van eene vrouw, die wegens hare slechtheid berucht was, zeide zij: ‘Zij is boos, doch ik ben nog erger.’ Zonder den prikkel des doods regt te voelen, ging het lieve kind tot de vreugde des Heeren in. Heerlijk gevolg van sara's eerste optreden, ter opwekking van eenen beteren geest - een' geest van Christelijke kennis en liefde in de jeugdige harten! En in dit werk bleef zij, gedurende eene reeks van jaren, met onvermoeiden ijver en warme genegenheid volharden.
Maar met dezen arbeid vereenigde zich spoedig een andere van niet minder gewigt. Reeds in het voorjaar van 1810 had zij een innig verlangen gevoeld, om de armen in de werkhuizen te Yarmouth te bezoeken. En ook hieraan werd voldaan. Men had haar van eene jonge vrouw verhaald, die daar aan een boosaardig gezwel krank lag, en spoedig verkreeg zij den toegang tot haar. Zij bleef de lijdende vlijtig bezoeken, las haar uit de Heilige Schrift voor, en vond te gelijk ook bij de overige bewoonsters zoo veel bijval, dat ook deze, na den dood der jonge vrouw, sara eenstemmig verzochten hare bezoeken voort te zetten, met haar te bidden, en haar uit Gods woord voor te lezen. Zij nam dit gaarne aan, en ontving, ter vermeerdering harer vreugde, eveneens van de kranken op de ziekenzaal hetzelfde verzoek; waar, van nu af aan, hare komst steeds met de grootste vreugde

{==569==} {>>pagina-aanduiding<<}
werd te gemoet gezien. Ook dezen haren arbeid zette zij onvermoeid voort, en eerst later, toen de onzuivere lucht in de ziekenzaal hare, buitendien zwakke gezondheid te zeer aantastte, verwisselde zij dien met een nog meer belovende, zoo als ons nader blijken zal.
Maar niet genoeg, dat zij voor de bejaarden zorgde, ook voor de in het werkhuis geplaatste arme kinderen wenschte zij nuttig te zijn. Innig bewogen met hunnen jammervollen toestand, besloot zij aan derzelver mogelijke vorming hare krachten toe te wijden, en vooral deed zij zulks toen haar later meer tijd vergund werd. Het aantal knapen en meisjes beliep omtrent zestig. Met toestemming van den opzigter rigtte zij nu eene school op, waarvoor eerst geen bijzonder vertrek bestond; doch spoedig gelukte het haar, door des opzigters hulp ondersteund, het zoo verre te brengen, dat de Bestuurders van het werkhuis tot den bouw van een schoollokaal besloten. En van nu af aan was zij daar, voor allen, alles. Het was een waar genot te mogen hooren, op welk eene nadrukkelijke en vruchtbare wijze zij haar onderwijs mededeelde. Onafgewend bleven oog en hart op haar gevestigd; en als de vragen over de godsdienst werden opgezegd, legde zij die uit door een vers of verhaal, dat zij altijd gereed had, maar vooral door verklaring uit de Heilige Schrift. De Bijbel toch werd haar, steeds meer en meer, de groote bron van hare wetenschap en magt.
Om de school nog nuttiger te maken; werd er een meester gekozen, 't welk alleen uit de volwassene bewoners van het huis geschieden kon, en dan nog altijd met moeite, daar er slechts weinigen onder waren in staat om de kinderen in het lezen te onderwijzen. Evenwel was zij bij deze keuze zeer gelukkig. De kinderen waren in onderscheidene klassen verdeeld, en ontvingen, overeenkomstig hunne vermogens en vatbaarheid, opgaven uit den Bijbel of uit andere stichtelijke boeken, om die van buiten te leeren. Deze opgaven vermeerderden zich trapsgewijze, en alleu leerden ze met vreugde, terwijl de dag, waarop zij die bij sara moesten opzeggen,

{==570==} {>>pagina-aanduiding<<}
zoo wel voor hen als voor haar een dag van waar genot was.
Intusschen had zij nog een ander middel verzonnen en aangewend, ten einde haar onderrigt zoo vruchtbaar mogelijk te maken. Zij had eene reeks van vragen en antwoorden over de heilswaarheden uit de Heilige Schrift in bijbelplaatsen uitgetrokken. Met groote letters geschreven, had zij die rondom aan de muren van het schoolvertrek opgehangen, opdat de kinderen ze zien en in het geheugen prenten zouden. Nu bemerkte zij op zekeren dag, dat twee kleine meisjes van negen en tien jaren, deze spreuken niet alleen zelve, maar ook aan twee harer slaapgezellinnen geleerd hadden. Dat was voor haar een nuttige wenk, en zij droeg aan zulke kinderen, die er zich gewillig toe toonden, op, om anderen te onderwijzen. En zulks werd met den besten uitslag bekroond. Elk meisje, elke knaap koos voor zich eene bepaalde klasse uit, zonder dat sara zich daarin mengde. Sommigen, wien het aan tijd of geschiktheid ontbrak, bepaalden zich enkel tot hunne eigene personen; doch de overigen voegden zich bij elkander om te leeren, en werden ‘een genootschap’ genoemd. ‘Van dezen tijd af,’ verhaalt sara, ‘wist elk in de school opgenomen kind zijne taak, zonder door mij onderwezen te worden. Het was een hartverheffende aanblik, de vrolijke gezigten dezer kleinen te zien, hoe de een den anderen leerde, om toch op den dag, waarop ik hen overhoorde, gereed te zijn.’
Op den eersten maandag van elk vierendeel jaars gaf zij aan hare jeugdige leermeesters en derzelver scholieren, een klein, eenvoudig feest. Zij zaten dan op banken rondom tegen den muur, de tafel voor hen; sara had voor koffij en broodjes gezorgd, en vulde de kopjes en handen der kleine vrolijke schaar - zij-zelve was de vrolijkste onder hen. - Ook bewijzen van belooning voor aangewende vlijt had zij ingevoerd. - Zoo bleef zij volhouden tot aan den jare 1838. Toen werd er een nieuw werkhuis gebouwd, een onderwijzer en onderwijzeres aangesteld, en hare werkzaamheid niet langer gevor-
{==571==} {>>pagina-aanduiding<<}
derd. En zoo kon zij dan aan eenen anderen, niet min gewigtigen arbeid, waarop wij reeds boven doelden, haren ganschen vrijen tijd besteden: - de geestelijke zorg voor de gevangenen.
En hoe kunnen wij hier voorbijzien de wijze en liefderijke leiding der Voorzienigheid, die zich in den ganschen levensloop der brave sara zoo treffend verheerlijkt. Trapsgewijze voerde zij haar van het ligtere tot het meer zware: - van de zondagsschool, door het werkhuis, tot den kerker. Zoo werd zij langzamerhand in haar binnenste vaster, rijker aan ervaring, en volkomener in eene geheele overgave van zich-zelve. Tot genoegzame rijpheid gekomen, was zij thans in staat, om met bewonderenswaardige omzigtigheid en kracht, met zeldzame bekwaamheid, met onwankelbare trouw en volharding, het moeijelijke ambt der reddende liefde te kiezen en te vervullen.
Vóór lang had zij daartoe eene vurige begeerte gevoeld. Op hare liefdesgangen door Yarmouth moest zij vaak de gevangenis voorbij, en zoo werd die begeerte gedurig opgewekt en aangekweekt. ‘Reeds van 1810 af,’ zegt zij, ‘ontwaarde ik, daar ik dikwijls de gevangenis voorbijging, een dringend verlangen, om toegang tot de gevangenen te verzoeken; ten einde hun de Heilige Schrift voor te lezen: want ik dacht veel aan hunnen toestand en hunne zonden voor God; hoe zij van de maatschappij, wier regten zij verkracht hadden, uitgesloten, en tevens verstoken waren van 't onderrigt der Schrift, 't welk alleen in staat was hun rampzalig lot te verbeteren.’ Maar eerst negen jaren later zag zij haren wensch vervuld, en wel door de volgende omstandigheid. In Augustus 1819 was er eene vrouw tot gevangenschap veroordeeld, wegens de onnatuurlijkste misdaad. Het was eene moeder, die haar eigen kind deerlijk geslagen en mishandeld had. Sara had daarvan gehoord, en door innig medelijden met haren toestand gedreven, verzocht zij dringend om tot haar te worden toegelaten. Maar dit vond zwarigheid; de toegang werd niet vergund. Zulk eene weigering zou een meer zwak gemoed hebben afgeschrikt, doch sara was te wèl be-
{==572==} {>>pagina-aanduiding<<}
vestigd in haar voornemen en te zeer bewust van hare kracht, dan dat zij een oogenblik zou weifelen. Zij herhaalde haar aanzoek, en nu werd zij toegelaten.
Wij hebben vroeger Mistress fry bewonderd hij haar eerste optreden in de gevangenis te Newgate, en haar met gelijke bewondering gevolgd, waar wij haar elders werkzaam zagen. Maar men vergete niet, dat deze, eene wèlopgevoede vrouw, door geheel haar voorkomen indruk maakte; door hare gewoonte, om in de Vergadering der Kwakers openlijk te spreken, in 't spreken eene zekere hebbelijkheid had gekregen, en daarenboven door wijze en invloedrijke helpers ondersteund werd. Maar hoe anders was het met sara martin! Vroeg van hare ouders heroofd, was zij aan de leiding eener wel vrome, maar toch eenvoudige grootmoeder overgegeven, en ontving geene andere vorming dan die men op eene dorpsschool erlangen kan. De kennis, die zij bezat, ja hare gansche ontwikkeling was, naast God, haar eigen werk; in lateren leeftijd had zij dien zich-zelve moeten verschaffen. Hoe zeer wij dus de werkzaamheden van Mistress fry niet in het minst wenschen te verkleinen, maar integendeel van heeler harte toejuichen, meenen wij toch aan die van sara eene hoogere verdienste te moeten toekennen. De voorregten, waarin gene zoo overvloedig deelde, waren haar geweigerd; doch zij was diep ingedrongen in den geest van dat Boek, 't welk overal van barmhartigheid spreekt; en door dien geest hezield en gesterkt, arbeidde zij, zonder vertrouwde of medgezel, aan de vertroosting en opbeuring van arme verworpelingen.
Van dit haar eerste bezoek zegt zij: ‘Toen ik de vronw, die bij den aanblik eener vreemde niet weinig verbaasd stond, de reden mijner komst opengelegd, de schuld die haar geweten bezwaarde, en hare behoefte aan Gods erbarmende liefde duidelijk had voorgesteld, borst zij in een vloed van tranen los, en dankte mij voor mijn behezoek.’ Die tranen en dien dank, terwijl zij al weder hewijzen, hoe in het booze hart het goede nimmer geheel is uitgewischt, waren te gelijk aanmoedigend voor sara. ‘Ik las haar,’ gaat zij voort, ‘het drie-en-twin-
{==573==} {>>pagina-aanduiding<<}
tigste Hoofdstuk van lucas voor: de geschiedenis van dien kwaaddoener, die zich ootmoedig en geloovig tot den Verlosser wendde, en genade en redding vond.’
Hebben wij vroeger gezien, hoe ellendig de gevangenis van Newgate er uitzag, ook met die te Yarmouth was het niet beter gesteld: de beschrijving, welke ons van de morsigheid en ongezondheid van het gebouw en van den toestand van deszelfs bevolking gegeven wordt, jaagt eene kille huivering aan. Geen wonder dan ook, dat den aanblik daarvan, en de ontvangst, die zij ondervonden had, haar meer dan immer overtuigden, hoe een bode van genade en vrede voor deze diep rampzaligen de hoogste behoefte was. En door haren eersten zoo wèl geslaagden arbeid overtuigd, dat zij voor deze moeijelijke taak persoonlijke geschiktheid bezat, herhaalde zij dan nu ook gedurig hare bezoeken bij de misdadige vrouw, en ook bij andere gevangenen. In de eerste maanden duurden zij slechts kort, en bepaalde zij zich alleen tot het voorlezen van eenig gedeelte der Heilige Schrift. Doch daar zij het voor zoo hoogst wenschelijk hield, de arme gevangenen niet alleen voor te lezen, maar hen ook in het lezen, en, ware het mogelijk, ook in het schrijven te onderwijzen, dacht zij er over na, hoe daarvoor den noodigen tijd te vinden. En nu, wat deed zij? Haar liefdevol hart had slechts een kort beraad noodig, en nu stond haar besluit vast: zij, de behoeftige naaister, brak elke week eenen dag van haren arbeid af, om dien ten dienste der gevangenen te gebruiken. ‘En,’ dus verhaalt zij, ‘deze regelmatig gegeven dag, met menig andere daarbij, werd niet als geldverlies gevoeld; maar altijd gevolgd van volle tevredenheid, want Gods zegen was op mij.’
Hare bezoeken, benevens hare overige geestelijke zorgen, zullen in onze schatting eene nog hoogere waarde ontvangen, wanneer wij bedenken, dat er toen noch schoolonderwijzer noch geestelijke in de gevangenis was aangesteld, en er zelfs op den dag des Heeren geene godsdienstoefening plaats vond. Wat groote smart sara over dit laatste ondervond, laat zich gemakkelijk begrij-
{==574==} {>>pagina-aanduiding<<}
pen. Zij wendde dan ook de uiterste pogingen aan, om dien dag meer stichtelijk door te brengen, en dat gelukte. Er werd eene zondagsdienst, zoo wel des voorals des namiddags, ingesteld, waarbij een der gevangenen uit de Heilige Schrift aan de anderen voorlas; en begrijpende, hoe hare tegenwoordigheid weldadig zou werken, vooral op de voortduring dezer nuttige inrigting, besloot zij, als toehoorster er bij tegenwoordig te zijn. Maar hierbij bleef het niet, want al spoedig nam zij-zelve den post van voorlezeres op zich, ja waardeerde dat als een groot voorregt, haar van den Heer verleend. Door Zijne genade werd het niet alleen de gevangenen lief en nuttig, maar ook voor haar-zelve eene bron van troost en moed.
Zoo had zij ongeveer drie jaren lang de gevangenis regelmatig bezocht en daarin gearbeid, toen eene zekere Dame, die hare liefdegangen met warme deelneming gevolgd was, zich bewogen gevoelde haar een dag in de week te geven, dien zij haar betaalde, even alsof zij op dien dag bij haar als naaister gewerkt had. Boven valsche schaamte verheven, nam zij dit geschenk gaarne aan, bewust, dat zij alzoo nog meer nuttig zijn kon. Intusschen gevoelde zij dagelijks meer, dat, wilde zij de op zich genomen taak waardig volbrengen, zij over grooter geldmiddelen moest kunnen beschikken, dan tot dus verre het geval was. Want ofschoon haar werkkring toen nog die uitgebreidheid niet had, die hij naderhand verkregen heeft, was er toch, om met een goed gevolg daarin te arbeiden, reeds nu meer noodig, dan hetgeen haar ter dienste stond.
Aan deze bedenking echter werd spoedig te gemoet gekomen. Na den dood van hare grootmoeder had zij haar vast verblijf te Yarmouth genomen, waar zij in een onaanzienlijk gedeelte der stad twee kamers betrok. Hier wist zij eene driemaandelijksche inschrijving te openen, ten hoogste van f 1-50, tot aankoop van Bijbels, Nieuwe Testamenten, en andere stichtelijke werkten. Door deze verblijdende, veelbelovende medehulp bemoedigd, besteedde zij elk oogenblik, dat zij slechts kon uitzuinigen,

{==575==} {>>pagina-aanduiding<<}
om niet alleen in de gevangenis, maar ook elders werkzaam te zijn.
Maar hierbij bleef het niet. Ten gevolge der weldadige, door Mistress fry gegevene aanleiding, was, sinds den jare 1823, ook in de gevangenis te Yarmouth een begin gemaakt, om de veroordeelden met arbeid bezig te houden. Ook deze zaak nam sara met ernst ter harte. ‘Een edel mensch,’ zegt zij, ‘begiftigde mij met tien shillings (f 6. -), en een ander gaf mij een pond (f 12. -), om voor de gevangenen te besteden.’ Nu overlegde zij, dat zij deze som niet beter dan tot het vervaardigen van kleederen voor arme kinderen kon aanwenden. De noodige stoffen werden aangekocht, en nu sneed zij dezelve naar de beste patronen, bepaalde het maakloon daarvoor, en stelde vaste koopprijzen. Bovendien moesten de vrouwelijke gevangenen hemden, mantels, rokken en dergelijken maken. Toen dit algemeen bekend was, vonden zich onderscheidene welgezinden opgewekt deze zaak door aankoopen te ondersteunen; hierdoor eene dubbele weldaad bewijzende, daar zij den gevangenen arbeid en den armen deksel en voedsel verschafte. En te gelijk werd menige jonge vrouw tot naaijen geoefend, legde dezc tegen het oogenblik van haar ontslag eene kleine som op, en werd in staat door handenärbeid zich voor de toekomst te verzekeren.
Niet zoo gemakkelijk scheen het aan de mannelijke gevangenen arbeid te verschaffen; gelukkig was hun aantal niet groot. Sommigen vlochten strooijen hoeden, anderen vervaardigden beenen lepels, vorken, cachetten en vele andere dingen. Voor alles wist sara raad te schaffen. Het was haar gelukt van vrienden en bekenden overblijfsels van oude kleederen, saai of andere wollen stoffen te verkrijgen, waaruit zij mans- en jongens-mutsen sneed, wier vervaarding zij den gevangenen opdroeg. Spoedig vond zij leerzame scholieren, vooral onder de jongere knapen, van welken eenigen het zelfs zóó verre bragten, dat zij grove hemden van ongebleekt katoen leerden naaijen. Ook deelde sara allerlei lappen onder hen uit, om hen, onder hare aanwijzing, in staat te stellen

{==576==} {>>pagina-aanduiding<<}
hunne kleederen heel te houden, en het lediggaan te weren. Deze lappen-uitdeeling werd zelfs als eene belooning beschouwd, daar zij hun eene toenemende bekwaamheid tot den arbeid verschafte. En zoo werd nog een ander, niet minder weldadig doel bereikt: de aldus bezig gehoudenen werden aan stilte en orde gewend, en stoorden te gelijk ook de overigen niet. Ja, de betergezinden onder hen verzochten zelfs voor haar en voor anderen om arbeid, ten einde zij des te ongestoorder de hun opgegevene bijbelspreuken van buiten konden leeren. Want ook hiertoe had sara deze meestal weêrspannige gemoederen, niet zonder eene zekere, haar eigendommelijke bekwaamheid, weten te brengen; zoo als zij in het algemeen door een even vast als omzigtig gedrag haar gezag onder deze ruwe naturen wist te bewaren. En hoe zij elke gelegenheid wist aan te grijpen, om op hun verstand en gemoed, op hunnen ijver en de versterking van goede gewoonten weldadig te werken, blijkt genoegzaam uit dit ééne voorbeeld. Eens vertoonde zij hun eene kopij van het schilderstuk van den Dresdener kunstenaar retzsch, ‘de schaakspeler’; dadelijk toonden zich twee der gevangenen bereid, om het na te teekenen, waartoe sara hun niet alleen verlof gaf, maar ook het noodige bezorgde. Zij slaagden bijzonder wèl, en zoo was er een nieuw middel tot oefening en nuttig gebruik van den tijd gevonden. Maar te gelijk wist zij hun op het gevaarlijke van elk spel dat om geld geschiedde, oplettend te maken; zoodat dit schilderstuk eenigermate een keerpunt in het innerlijk leven der gevangenen geworden is, daar ook anderen werden opgewekt, het nateekenen te beproeven, en zoo gelegenheid vonden, om hun nadenken en hunne oplettendheid te oefenen.
Meer en meer volmaakte zij haar stelsel van opvoeding, hetwelk zij tot dus verre omtrent de gevangenen gevolgd had. De plaats, die langen tijd een afzigtelijk tooneel van losbandige ledigheid was geweest, werd door haar toedoen, als ware het in een bijënkorf van orde en werkzaamheid veranderd. Maar niet genoeg, dat zij hun van arbeid voorzag, zij zocht hen steeds meer gees-
{==577==} {>>pagina-aanduiding<<}
telijk te vormen. Reeds van den aanvang af had zij diegenen, die een weinig lezen konden, aangemoedigd, om zich daarin verder te oefenen en ook anderen daarin voort te helpen. Men leerde hen ook schrijven, terwijl zij, die het reeds kenden, uittreksels maakten uit boeken, die men hun bezorgde. Die in staat waren te lezen gingen voort, om overeenkomstig hunne neiging en vatbaarheid nuttige spreuken uit de Heilige Schrift uit het hoofd te leeren. ‘Ik deed dit zelve ook,’ dus schrijft zij in haar dagboek, ‘om hun een voorbeeld te geven, en zeide ze voor hen op; de uitkomst van deze mijne handelwijze was in het oog loopend. Als de hoogmoed van sommigen hen nalatig had gemaakt, het opgegevene van buiten te leeren, dan deed althans mijn voorbeeld de verontschuldigingen verstommen. Menigeen zeide wel in 't eerst: ‘het zal van geen nut zijn;’ doch dan was mijn antwoord: ‘het is nuttig voor mij, waarom dan ook niet voor u? Gij hebt het nooit beproefd, ik wel.’ Traktaatjes en kinderboekjes, ook grootere werken, werden in elke kamer dagelijks rondgedeeld.
Het verdient onze geheele opmerking, dat sara, bij al de inspanning, die zij in de dienst der reddende liefde zich getroostte, van hare eerste intrede in de gevangenis, ten jare 1819, tot aan 1843 toe, nooit van eene ernstige ziekte is aangetast, en zulks eerst in het laatstgemelde jaar, dat dan ook een einde aan haar werken heeft gemaakt, het geval is geweest. Mogen wij hierin Gods bewarende hand voorbijzien?
Het jaar 1838 werd vooral gewigtig voor hare werkzaamheid, en bragt als ware 't een hooger tijdperk voor dezelve voort. Met elke dag werd haar de verpleging der gevangenen dierbaarder, en somtijds gevoelde zij zich zelfs gedrongen den Heer te smeeken, dat Hij haar mogt in staat stellen, daaraan haren ganschen tijd te wijden. Die bede vond langzamerhand verhooring. De werkzaamheden van haar nederig beroep namen gedurig af, en elke dag, dien zij aldus vrij kreeg, werd ten dienste der gevangenen en andere daaraan verwante oogmerken besteed. Maar in December van 1838 werd zij

{==578==} {>>pagina-aanduiding<<}
geheel en al aan genoemde werkzaamheden onttrokken, zoodat zij nu op eenmaal over elk uur hares weldadigen levens de vrije beschikking had. Hierin dankbaar een wenk der Voorzienigheid eerbiedigende, wendde zij dien dan ook met verdubbelden ijver aan, om voor de aan hare zorg toevertrouwden nuttig te zijn. Gelijktijdig had de toenmalige opzigter der gevangenis, wegens hooggeklommen jaren, voor zijnen post bedankt, en was een nieuwe in zijne plaats aangesteld. Deze was een man, voor zijne betrekking volkomen berekend, terwijl zijne vrouw, niet minder werkzaam, de taak op zich nam, om voor de vrouwelijke gevangenen het hare te doen. Er vond eene geheele omkeering in het innerlijke van den kerker plaats, en sara had van nu af aan de vreugde, om, vereenigd met dit wakker echtpaar, in eendragt en vrede, tot aan haar levensëinde voor hare heerlijke taak te arbeiden.
Maar zich voor anderen zoo geheel opöfferende, was te gelijk de bron voor eigen onderhoud gestopt. En wat dan nu? Hooren wij haar-zelve. ‘Men zal nu de vraag opwerpen,’ dus schrijft zij, ‘waar ik thans de middelen tot mijn onderhoud vind?’ Alles wat ik aan inkomen bezit, bepaalt zich tot de renten van een klein kapitaal. Toen ik in de volle drukte van mijn naaiwerk zat, had ik vaak angst en zorg voor de toekomst; maar naarmate het werk afnam, verdween ook de zorg. God heeft mij immers zelf in Zijnen wijngaard geroepen, en tot mij gezegd: ‘'t geen regt is, zal ik u geven.’ God was mijn Heer, en zou Zijne dienares niet verlaten - Hij was mijn Vader, hoe kon Hij zijn kind vergeten? Ik had immers voor mij de vertroostende voorbeelden der Heilige Schrift, die van ruth en naomi, van elias en de weduwe te Saripta. Mijn gemoed gevoelde zich, door den aanblik van zulke beproevingen, door meer dan menschelijke kracht opgebeurd - ik had de kosten berekend en mijn besluit stond onwrikbaar vast. Moest ik, terwijl ik anderen de waarheid verkondigde, ook al aan tijdelijk gebrek worden blootgesteld - hoe kon deze oogenblikkelijke armoede van een enkel mensch in ver-
{==579==} {>>pagina-aanduiding<<}
gelijking komen met den ernst der roeping tot heil der broederen, en met de zaligheid den Heer te volgen in de dienst der liefde? Zulke beschouwingen hielden mij staande, en ik ging voorwaarts; steeds nieuwe ervaringen der Goddelijke genade ondervindende en mij over dezelve verblijdende. Nu, daar ik al mijn tijd aan de arme gevangenen wijden kan, zie ik voor mij een immermeer zich verwijdend gebied, en de gansche volheid der vrucht, die daarop kan worden voortgebragt, is misschien voor den blik van eenen troongeest te groot.’
En dit haar vertrouwen op Gods vaderzorg in betrekking tot hare nooddruft, nimmer te schande gemaakt, bewaarde zij steeds ook gedurende eene zware en langdurige ziekte, waarmede zij bezocht werd. Hare vrienden boden zich om strijd aan, haar klein kapitaal, bij hare herstelling aan te vullen, ingeval zij het gedurende hare ziekte moest aantasten. Sara wees elk aanbod, ofschoon het edel doel dankbaar erkennende, beslissend af; terwijl zij zeide: ‘het verschil in haar inkomen zou slechts gering zijn; en daarenboven, het was Gods wil, waaraan men zich onderwerpen moest.’ Te gelijk echter gaf zij een roerend bewijs van eenvoud en deemoed, want ofschoon voor dat oogenblik niets begeerende, voegde zij er te gelijk bij: ‘mogten eenmaal mijne middelen niet meer toereikende zijn, dan zal ik van mijne vrienden het goede gaarne aannemen.’ Het eenige wat men dus vermogt was, haar menige benoodigdheden, bij wijze van gelegenheidsgeschenken, te doen toekomen; doch werd er niet uitdrukkelijk bij gezegd: ‘dit is niet voor uwe liefdewerken, maar voor uw uitsluitend gebruik en verkwikking,’ dan werd het alles weggegeven aan personen, die het meer noodig hadden dan zij.
Hare eenvoudige, geheel belangelooze gemoedstemming treedt vooral door de volgende daadzaak in het helderst licht. Reeds sedert eenigen tijd had sara bemerkt, dat eenige leden der Commissie over de gevangenis het plan hadden, haar ter belooning van haren ijver, eene geldelijke toelage uit de Stadskas te bezorgen. Maar zij verzette zich moedig tegen dit voornemen, zoodat men

{==580==} {>>pagina-aanduiding<<}
het moest opgeven. Doch ten jare 1841 werd er een stap gedaan, die eene vernieuwde weigering ten eenenmale onmogelijk maakte. ‘Eene mijner dierbare vrienden,’ zegt zij, ‘de vrouw van een der leden van de Commissie schreef mij: ‘wij achten het onmogelijk, dat gij, bij uwe tegenwoordige levenswijze, de moeijelijke werkzaamheden in de gevangenis lang zult kunnen uithouden. Mijn man en ik zullen ons smartelijk aangedaan, ja, beleedigd achten, als gij op nieuw weigert den voorslag aan te nemen enz.’ - Sara's antwoord aan de Leden der Commissie luide aldus:
‘Reeds lang was mijne meening ten opzigte dezer aangelegenheid u bekend; doch, hoe lang zij ook bij mij overheerschend moge geweest en met mijne innerlijkste gevoelens als ineengesmolten zijn, zoo is dit alleen geen grond om er bij te volharden, wanneer zij niet door hoogere beweegredenen ondersteund wordt. Doch dit is het, wat mij zoo zwaar op het hart weegt: ik heb ondervonden, dat het door mij, zoo geheel vrijwillig gegeven onderwijs steeds van groote voordeelen vergezeld werd, terwijl ik thans vrees, dat, door betaling te ontvangen, mijne bemoeijingen minder ingang zullen vinden. Ook ben ik bezorgd, dat onder zulk eenen geldelijken bijstand mijn gemoed als door eenen drukkenden band zich bekneld gevoelen, en mijn geheele arbeid schipbreuk zal lijden. Eene proeve te nemen, waardoor de zaak, voor welke ik leef en adem, zou kunnen benadeeld worden, was - een mes op de keel van een geliefd kind zetten, om te beproeven, of het wel snijdt. Neen, mijn leven is mijn eigendom en evenzeer mijn tijd. Dat ik beiden enkel den gevangenen wijdde, - dat getuigt mijn geweten mij voor God; en mijn waar en waarachtig verlangen daarbij is geen ander, dan om de wenschen der Heeren, die met derzelver opzigt belast zijn, voor te komen, met hun vertrouwen mij vereerd, en met hunnen invloed ondersteund te zien. Wilt gij nu boos op mij worden, omdat ik nogmaals uw geldelijk aanbod afwijze, zoo zal een genadig God en een goed geweten mijnen vrede bewaren; daarentegen, indien ik

{==581==} {>>pagina-aanduiding<<}
iets aannam, wat ik als schadelijk voor de gevangenen beschouwde, zouden beiden mij veroordeelen, en die veroordeeling zou mij overal volgen. Wat mijne omstandigheden betreft, blijft mij niets te wenschen over, en ik ben meer dan tevreden.’
En nu, wat had men moeten doen? zulke bedenkingen had men moeten eerbiedigen, en, op eene wijze die geen zweem van vernedering met zich bragt, de erkentelijkheid moeten toonen, welke men gevoelde haar schuldig te zijn; doch dat gebeurde niet. Aan haren tweestrijd werd een einde gemaakt door de beslissende verklaring, die een der Leden van de Commissie haar deed: ‘als wij u toestaan de gevangenis te bezoeken, dan moet gij u ook aan onze bepalingen onderwerpen.’ Waarlijk, eene hoogst onkiesche handelwijze? ‘Maar,’ dus besluit zij haar berigt, ‘eer nog de avond, waarop de Commissie haar besluit nemen zou, aanbrak, was ik reeds tot volkomene ruste gekomen, en kon ik naar waarheid zeggen: hoe de beslissing ook uitvalle, ik zal er mij gelaten aan onderwerpen in de bewustheid, dat ik regt heb gehandeld. - Ook bleef mij geene keuze over, of ik eene geldelijke toelage aan wilde nemen, of niet - men deelde mij enkel mede: hoe er besloten was, en dat men jaarlijks twaalf pond bepaald had. Daar mijn geweten mij het getuigenis gaf, dat geld nimmer het doel van mijn streven is geweest, en de gansche zaak, zonder mijn toedoen, was tot stand gekomen, zoo leerde ik spoedig, vrolijk en dankbaar in deze schikking berusten.’
Reeds vroeger hebben wij van sara's bemoeijingen bij de zondags-godsdienstoefening melding gemaakt. Ten einde nog des te beter tot deugd en godsvrucht op te leiden, vereenigde zij met het voorlezen der Heilige Schrift, dat van gedrukte leerredenen, waarmede zij aanhield tot den jare 1832. Maar van nu af vervaardigde zij zelve, met dit weldadige doel, schriftelijke opstellen, die beschouwingen over onderscheidene Bijbelteksten bevatten; ja, toen de nieuwe opzigter in de gevangenis eene betere orde had ingevoerd, zoo als wij boven zagen, en zij dus niet meer hare opmerkzaam-
{==582==} {>>pagina-aanduiding<<}
heid op de houding en het gedrag der haar omringenden behoefde te vestigen, was zij met Gods hulp zelfs in staat, vrije toespraken tot hen te houden; waarbij evenwel de Heilige Schrift altijd en overal ten gronde lag. - Onder hare nagelatene papieren bevinden zich nog vele der straks genoemde beschouwingen, met eene vaste duidelijke hand geschreven. Zij bevatten meestal onderwerpen van zedelijken aard, stellen overal de daadzaak op den voorgrond, ‘dat, in spijt van alle de bekoringen en listige inblazingen der verleiding, ellende, als eene schaduw, op de misdaad volgt, en wel even onvermijdelijk als in de natuur elke oorzaak een gevolg heeft.’ Hier tegenover plaatste zij eene andere: dat er namelijk ‘eene even onverbrekelijke vereeniging bestaat tusschen braafheid en geluk, en dat uitwendige gunstige omstandigheden, zonder deugd, dit geluk niet kunnen aanbrengen.’ Bovenal zocht zij hare hoorders ‘tot de altijd opene deur van Gods genade te voeren,’ en ze door warme woorden van Bijbelsche welsprekendheid tot binnentreden te noodigen en te dwingen. - Alle deze opstellen zijn schriftmatig, toonen eene juiste kennis van den Christelijken heilsweg, en voeren eene taal, die tot het hart spreekt. Men mag dan ook met grond gelooven, dat dit godsdienstig-zedelijk onderwijs, in zachte, warme opregtheid voorgedragen
en met liefdevollen ernst aangedrongen, eenen buitengewonen invloed gehad heeft.
Doch niet binnen de gevangenis alleen, waar sara ten minsten vier- tot vijf malen 's weeks aanwezig was, wijdde zij zeventien jaren lang met onverdroten ijver, zich aan het heil der gevangenen. Ook na hun ontslag zorgde zij, zoo veel haar slechts mogelijk was, voor hun voortkomen in de wereld, en hield de in hare nabijheid blijvenden, onder een bestendig en zorgvuldig opzigt. Intusschen was zij er vooral op uit om sommigen hunner te bewegen, het tooneel hunner vorige misstappen, waar de vele verzoekingen, waaraan zij vroeger blootgesteld waren, hen nog voortdurend omringden, te verlaten, en zich naar een ander oord te begeven, om dáár in een nieuwen werkkring, een nieuw leven te beginnen.

{==583==} {>>pagina-aanduiding<<}
Bijzonder was dit het geval bij de jeugdige misdadigers, die zij zich met ongewone zorgvuldigheid aantrok. - Hare Liefde was, gelijk wij gezien hebben, onuitputtelijk in het uitvinden van middelen, om den gevangenen werk te verschaffen, en zij bleef dat ook waar het naderhand gold, hen aan een eerlijk bestaan te helpen. Meer dan eens voerde zij een verloren zoon in den schoot zijner familie terug, of bewoog eenen huisheer den berouwvollen dienaar terug te nemen. Hier loste zij voor eenen zich wèl gedragende verpande kleedingstukken in; daar kocht zij voor een ander weegschaal en waren, om op de omliggende plaatsen handel te drijven. Wat hun was voorgeschoten, werd naderhand verrekend, als zij in staat waren, hun brood te winnen. Waar men voor koopen en verkoopen geene geschiktheid had, wist zij al wederom raad. Een jongen knaap voor wien zij vreesde, daar hij door slechte voorbeelden omgeven was, bezorgde zij een matrozenpak, om hem in staat te stellen op de koninklijke vloot te gaan dienen. Alle die uitgaven zijn, benevens de daarvoor gevorderde inkomsten, met de grootste zorgvuldigheid aangeteekend, alsmede, hoe zij dezelve voor de verschillende takken harer weldadige werkzaamheid heeft aangewend. In geheel haar gedrag zag men, bij wijd uitgestrekte onvermoeide bedrijvigheid, eene buitengewone liefde tot orde.
In het voorjaar van 1839, opende zich een nieuw veld ter bearbeiding. Er bestond te Yarmouth eene avondschool, waarin zij zich thans als onderwijzeres begaf. Deze school was bepaald ingerigt voor meisjes van boven de zestien jaren, die gedurende den ganschen dag in de fabrieken werkzaam waren. Tweemaal in de week kwamen zij bijeen, om in lezen en schrijven onderrigt te ontvangen. Eenige Dames hadden deze school gesticht, en eerst zelve daarin onderwijs gegeven, doch langzamerhand zich teruggetrokken; zoodat er bij sara's optreden, slechts ééne was overgebleven. De leerlingen werden nu in twee klassen verdeeld; de hare bevatten van veertig tot vijftig dier meisjes, behalve nog eenige oudere, en verre de meesten niet juist door hare deug-
{==584==} {>>pagina-aanduiding<<}
den bekend. Hoe smartelijk viel het haar vaak, wanneer zij derzelver ruw gelach en onbetamelijk gesnap, zelfs binnen deze heilige muren hoorde weergalmen. Maar eenmaal binnengetreden en aan de lange tafels aangezeten, hield elk onwelvoegelijk gedrag op; eene volle en bestendige opmerkzaamheid en onderwerping werd, door de vaste beslissende handelwijze der nieuwe leermeesteres, geboden en bewaard. Zij, die reeds lang gewoon was, met personen van eenen bandelloozen gemoedsaard om te gaan, wist zeer goed, dat, zal het gezag en de invloed eens onderwijzers bij de zoodanigen vast gevestigd zijn, geene zwakke toegevenheid, maar een bedachtzaam en streng gedrag steeds gevorderd wordt. Maar deze hare strengheid - wij gelooven het immers gaarne? - lag slechts in haar uiterlijk bestaan; want geen hart heeft wel immer van warmer liefde omtrent zijne verwaarloosde evenmenschen geklopt; geen was van innige welwillendheid jegens hen zoo overvloeijend, als dat van onze teedere sara martin. Even als overal was het ook hier hare grootste zorg, allen met de Heilige Schrift bekend te maken, en op gemoed en wandel toe te passen; en zoo gelukkig slaagde zij in dezen, dat
de Dame, die over de andere klasse gesteld was, meer dan eenmaal verzocht, dat ook deze mede toehooren mogt. En niet genoeg, dat zij in de school voor deze meisjes nuttig was, ook aan hare persoonlijke bekommeringen en bijzondere behoeften, ook aan de bezwaren van haren toestand, nam zij het hartelijkst deel. En niet zelden gelukte het haar, deze of die uit de holen der schande terugvoeren, en aan de strikken der verleiding te ontrukken.
Maar hare brandende zucht tot werkzaamheid was ook hiermede nog niet voldaan: de avonden, op welke zij geen onderwijs gaf, werden door haar besteed tot het bezoeken van zieken in het werkhuis, of allerwege in de stad, ook wel tot een stichtelijk gesprek met dezen of genen vrome van Yarmouths bevolking, door wien haar streven en pogen met bewondering werd opgemerkt. En nooit liet zij na, eenigen arbeid mede te

{==585==} {>>pagina-aanduiding<<}
nemen, en waren er jonge lieden tegenwoordig, dan was het zeker dat elk aan het werk werd gezet. Er was altijd iets in gereedheid te brengen, vooral voor de gevangenen, of om hun van arbeid te voorzien, of om iets voor hun onderwijs te doen; patronen of voorschriften waren er te maken; of oude stoffen tot nieuw gebruik in te rigten, en hierin was haar vindingrijke geest vooral bedrijvig. Oude stukken katoen of wol, snippers papier, zelfs stroo - dingen, welke een ander wegwierp, 't kon niet schelen, wat het ook wezen mogt, zij bedelde er altijd om: dat zulke dingen voor haar bewaard bleven; zij kon ze gebruiken. En hoe was zij in haar schik, als, wanneer men zoo aan den avond bijeen en nuttig werkzaam was, zich iemand tot voorlezen aanbood; hoe was zij zelve steeds gereed, om te verhalen van de haar gedurig voorkomende ellende, en van alle zoowel bittere als blijde ervaringen, dien zij dagelijks had. En nu van zulk een avondbezoek te huis gekomen, was zij nog niet ledig. Haar eigen huiswerk moest dan nog gedaan, en veel voor gevangenis en school in orde gebragt worden. Zij hield daarenboven, zooals wij reeds zeiden, de stiptste aanteekeningen van inkomsten en uitgaven, alsmede van haar pogen en streven, van haar welslagen of mislukken bij de gevangenen of bij anderen. Na haren dood heeft men dit alles gevonden, en de netheid en naauwkeurigheid bewonderd, die overal doorstraalde.
Twee en een half jaar had sara, met rusteloozen ijver, aan de avondschool gewijd, toen zij dezelve moest opgeven; niet omdat hare deelneming vermoeid was, maar omdat hare ligchaamskracht afnam. Na het vele en aanhoudende lezen over dag in de gevangenis, werkte deze vernieuwde inspanning aan den avond, vereenigd met menige anderen arbeid te schadelijk op hare steeds zwakker wordende borst, dan dat zij dezelve durfde voortzetten; zonder aan haren eigenlijken werkkring in den kerker, de haar nog overschietende krachten te onttrekken.
Gedurende den laatsten winter hares levens - 1842

{==586==} {>>pagina-aanduiding<<}
tot 1843 - kon zij slechts, met de uiterste inspanning de poort harer dierbare gevangenis, de plaats harer zorgende liefde, bereiken. Maar in April van het laatstgenoemde jaar moest zij ook dit opgeven, daar van toen af aan eene zware ziekte haar aan huis bond. Doch, gelijk vroeger in haar doen, zoo bewaarde zij ook thans in haar lijden, hare volle onderwerping in den wil van God, zoowel als het geloof aan de trouw van Hem, die haar tot dusverre had staande gehouden. Hooren wij hare eigene betuiging: ‘vaak heb ik anderen de zaligheid van den Christen geschetst, die van God in zijn lijden getroost en in het geloof standvastig blijft. Maar nu ondervind ik die zelf, en hoe ik daarvan niets meer dan stamelen kan. In alle ligchamelijke smart was mijne ziel vol vrede en vreugde, het ongeluk heeft zijne pijnigende kracht verloren, zoodat ik mijne ziekte naauwelijks eene kastijding noemen mag.... Wèl heb ik, toen de volheid van jeugdige kracht nog mijn deel was, voor ziekte en smart teruggebeefd, doch nu, daar mijn Hemelsche Vader ze mij toezendt, worden zij mij tot eenen nieuwen zegen. Wetende, dat ik in Zijne hand ben, gevoel ik geen gebrek, geene ledigheid...... Beperkt tot mijne ziekekamer, verre van alles wat mij storen kan, ondervind ik eene zoete volheid van ruste, vrede en liefde - ik heb geene keuze meer. Zij het krankheid of genezing, smart of verademing, leven of dood - ik neem het vreugdevol aan uit Zijne hand - uit die hand kan niets komen, dan hetgeen goed en heilzaam is.’
Reeds vóór jaren had men sara aangezocht, eene schets van haar leven op te stellen. Eerst had zij dat geweigerd, doch naderhand gaf zij toe. Gedurende hare krankheid had zij alles omgewerkt, ‘om zoo veel mogelijk elk spoor van eigen roem daaruit te verbannen.’ ‘En wanneer mij dit,’ zoo schrijft zij, ‘ook al niet gelukt is, zoo gaan toch deze bladen daarhenen, in de stille hoop, dat 't verhaal eens levens, waarop ik met beschaming, maar des te meer met dank aan gods genadevolle ontferming terug zie, deze, in mijn volgend bestaan, zoo zigtbaar gewordene genade in des te helderder licht zal plaatsen, en Hem alleen alle roem zal blijven.’
Gedurende hare langdurige ziekte, onder velerlei smarten en angsten, bewees sara niet alleen een steeds gelijk geduld, maar ook eene volle zielenvreugde. Haar genot was: het lezen der Heilige Schrift; hare sterkte: het gebed. Opmerkelijk is ook de nooit stilstaande stroom harer betuigingen van liefde en dankbaarheid; hoe smart-
{==587==} {>>pagina-aanduiding<<}
vol ook vaak hare dagen waren. Ook daarover, dat zij van den Heer uit den dierbaren wijnberg, waarin hare liefde zoo gelukkig had gearbeid, was opgeroepen, ontslipte haar geen enkele klagt. ‘Het is des Heeren wil! Hij doe wat Hem behaagt!’ aldus sprak zij met volle onderwerping. Eens had zij eene vertrouwde vriendin den zaligen vrede en den troost geschetst, die haar ten deele viel, waarop deze vroeg: ‘is het immer zoo, valt deze vrede u altijd ten deel? zijn er geene wolken? somtijds immers verbergt God zijn aangezigt voor zijne kinderen.’ Aanstonds hernam zij met eene geestkracht in toon en gebaren, die men gezien moet hebben, om ze zich regt voor te stellen: ‘O neen, geliefde! - Hij bedekt nooit Zijn aangezigt; slechts onze zonden verbergen Zijn aangezigt voor ons, zoodat wij het niet aanschouwen kunnen. - Hij is enkel licht en liefde - in Hem is geene afwisseling van licht en duisternis.’
Zoo rijpte sara in den smeltkroes eener langdurige ziekte tot hoogere volkomenheid, en werd steeds vatbaarder voor de verheerlijking, die haar aan gindsche zijde der graven wachtte. Haar henengaan vond plaats in Augustus des jaars 1843. Ongeveer twintig minuten voor haren dood verzocht zij nog hare oppaster om een weinig opium, wijl hare smarten vreeselijk waren. Het antwoord was: ‘ik geloof, dat uwe ure gekomen is.’ Hierop sloeg sara hare handen vrolijk in elkander, terwijl zij uitriep: ‘God dank! God dank!’ - de laatste woorden, die men op de aarde van haar hoorde. Zij waren de aanvang dier heerlijke lofzangen, die zij thans, met de schaar der uitverkorenen, Hem, die op den troon zit, en het Lam, dat voor zondaren geofferd is, van eeuwigheid tot eeuwigheid toebrengt.
De kleine aardsche nalatenschap der verheerlijkte, werd, overeenkomstig haren uitersten wil, na aftrek van eenige geringe vermakingen, aan het Bestuur des Bijbelgenootschaps overgegeven; tot vergoeding voor de vele Bijbels, die zij kosteloos van hetzelve ontvangen had.
Wij voegen hierbij eene korte teekening van de werkzaamheid der ontslapene, zooals een echt berigt der Commissie over de gevangenis, spoedig na haren dood in het licht verschenen, die voor de wereld heeft opengelegd:
‘Deze bewonderenswaardige persoonlijkheid, wel is waar van de nederigste afkomst, doch met hooger geest bezield, heeft, gedurende een tijdverloop van drie en twintig jaren, tot kort vóór haren dood hare gezondheid geheel geknakt werd, elke kracht van haren geest aan

{==588==} {>>pagina-aanduiding<<}
het zedelijk en godsdienstig onderwijs der van de gansche overige wereld verwaarloosde veroordeelden, in deze gevangenis toegewijd. Haar invloed op allen, die in den tooverkring harer werkzaamheden kwamen, was groot en overtrof de stoutste verwachting. En dit geschiedde, ofschoon de haar ter dienste staande middelen slechts gering, en hare gansche wijze van zijn eenvoudig en zonder aanmatiging was. Wel droeg zij niet den naam eener “barmhartige zuster,” maar toch werd zij er stilzwijgend voor erkend, en als eene zoodanige bevonden, door de vele verlatenen en van alle hulp verstokenen, die voorwerpen harer reddende zorg werden, en van hare lippen bemoediging, van hare handen ondersteuning ondervonden - zoo als ook van de weinigen, die van hare goede werken getuigen waren.’
Zoo leefde en werkte, zoo leed en voleindigde sara martin - het behoeftige dorpskind, dat alleen op de magt harer eigene inspanning gewezen, alleen aan zichzelve overgelaten was. Zien wij nog eenmaal op haren arbeid terug, dan wordt het ons duidelijk, dat in haar persoon zich al de verschillende werkzaamheden vereenigden, die zich anders onder de leden eener Vereeniging, ja dikwijls onder meerdere Vereenigingen plegen te verdeelen. En te grooter wordt hare verdienste, wanneer wij bedenken, dat zij bij deze hare uitgebreide werkzaamheden door geen ander gezag ondersteund werd, dan hetwelk hare eigene geestkracht haar aanbragt. Hoe vele groote mannen zien wij naar den weg en de wijze vragen en zoeken, om op de zoo verwaarloosde, in jammer en ellende wegzinkende standen eenen heilzamen invloed uit te oefenen, en zoowel de kerkers als de schamele woningen der armoede in kweekscholen van godsvrucht en deugd te hervormen! Terwijl dezen peinsden beraadslaagden en schreven, was onze sara daadwerkelijk bezig, om persoonlijk dat alles in beoefening te brengen, en bestemd daarvan de schoonste uitkomsten te zien. Zij heeft volstreden, en verstomd is de mond, die slechts woorden van heiligen ernst, reddende trouw en verzoende liefde sprak - maar op de bleeke lippen schijnt nog de vraag te zweven: ‘wilt gij ook niet iets doen voor deze verlatenen?’ -
Vrouwen en moeders, die dit leest, zij gaat vooral u aan! O vraagt u af: ‘kunnen óók wij niet iets doen voor de vele armen en verlatenen?!’

a. radijs.





{==589==} {>>pagina-aanduiding<<}

Mengelwerk.

Toespraak van Elizabeth Fry, in het tuchthuis van Bern, aan de aldaar gevangene vrouwen gerigt.

Medegedeeld door A. Radijs, Predikant te Doesburg. (⋆)

De Zoon des menschen is gekomen om te zoeken en zalig te maken dat verloren is.

Luc. xix:10.
Arme ongelukkigen!

Een diepe, magtige aandrang drijft mij, uit een vol hart tot u te spreken en het innig medelijden uit te drukken, dat ik voor u ontware. Gij hebt als zondaressen de bittere vruchten uwer ongehoorzaamheid aan God gesmaakt; gij hebt de grenzelooze ellende, den angst der ziel, de ontzettende smart, welke de zonde met zich voert, in de ruimste mate ondervonden. Behalve dit alles moet gij nog, om uwer daden wil, de straf der menschelijke geregtigheid hier op aarde dragen. Deze uwe toestand roert mij tot in het diepst mijns gemoeds, en wekt mijne innigste deelneming op. Maar

{==590==} {>>pagina-aanduiding<<}
dit is nog lang niet het eenige, en oneindig meer bekommert mij de gedachte aan het vreeselijk uitzigt, 't welk zich voor u uitbreidt, wanneer gij voortgaat de oude paden te bewandelen; dan zie ik niets, dan hier de verachting en den vloek der wereld, de schande en den smaad uwer evenmenschen, en dáár, aan de overzijde des grafs, het heilig en beslissend Godsgerigt en uwe eeuwige verdoemenis. Van dezen kant is dus voor u niets meer te hopen; doch van eenen anderen kant is dat zoo niet, en door Gods genade kan en mag ik u daarop wijzen. Ja, ik zie eene betere, eene eeuwige hoop voor u - eene vaste, ontwijfelbare hoop, die u niet bedriegen zal, en voor al wat mensch, ook voor den diepst gevallene te verkrijgen is. Wilt gij weten, welke ik bedoel? Het is de heerlijke hoop der kinderen Gods, de zalige verwachting, om met Gods hulp uit de boeijen eener zondige baatzucht verlost, in ware vrijheid te leven en in Zijnen hemelvrede te deelen. Ziet het, zoo doet zich voor u een uitzigt op, dat mijn hart in hooge heilige verrukking brengt: in dit leven herkregene achting onder de menschen en stille ruste in uw eigen gemoed, en na uw henengaan van hier, deelgenootschap aan die eeuwige, onuitsprekelijke heerlijkheid, tot welke Gods ontfermende liefde alle Zijne redelijke schepselen geroepen heeft. Mij is het eene vreugdevolle taak, en zij is mij door den Heer opgelegd, u, arme ongelukkigen! dit zielverheffend uitzigt te openen, deze zalige verwachting duidelijk te maken, en de boodschap van dat heil, hetwelk dáár voor u ligt, u met liefdevollen ernst te verkondigen. Ik doe dat met des te meerdere vrijmoedigheid en met des te inniger aandrang, omdat ik spreek van iets, dat ik niet alleen geloof, maar waarvan ikzelve, gedurende een lang en moeijelijk leven, de blijde en dankbare ervaring heb. Daarenboven, ik heb velen, zeer velen gekend, die zondaars waren even als gij
en zich met u in gelijken treurigen toestand bevonden; ik heb ze van nabij aanschouwd, met hen omgegaan en hen op hun levenspad tot den einde toe bijgestaan en geleid. Ik heb het gezien - met heiligen dank aan God gezien,

{==591==} {>>pagina-aanduiding<<}
hoe arme gevangenen tot erkentenis van hunnen verlorenen toestand en tot gevoel van de bitterheid hunner zonden geraakten; hoe zij met berouwvolle, opregte harten tot de verlossende liefde des Oneindigen en tot Zijne eeuwige barmhartigheid de toevlugt namen, en hoe zij in genade aangenomen zijn en den geest der vertroosting en dien hoogeren vrede ontvingen, die de wereld niet geven kan en waaraan zij evenwel zoo innige, zoo onmisbare behoefte gevoelt. Ik heb ze in en buiten de gevangenis als ware, regtschapene Christenen zien wandelen; ik heb aan hunne doodbedden gestaan en het aanschouwd, hoe zij gestorven zijn, als dezulken, voor wie de dood zijnen prikkel en het graf zijne zege had verloren. Daarom laat mij ook u in weinige woorden voorstellen, wat ik hun gezegd heb; laat mij ook u aan het hart leggen, wat hen gered heeft, wat alleen u redden wat u zeker redden zal.
Het eerste nu, waarover wij spreken willen, is de betere hoop, die nog in de toekomst voor u is weggelegd. Deze berust niet op iets, dat in u-zelve is, en evenmin op de wijsheid van eenig mensch, maar enkel en alleen op de oneindige volheid der genade Gods, om verlorene menschen te redden. En om nu deze genade te vinden en deelachtig te worden, is ons hier op aarde slechts één naam gegeven, door welken wij kunnen zalig worden - de naam van onzen Heiland jezus christus; want Hij is de oneindige erbarming en de liefde Gods zelf: zij zijn in Hem ons zigtbaar voorgesteld. ‘Wij hebben’, zegt een Zijner Apostelen, ‘geenen Hoogepriester, die niet kan medelijden hebben met onze zwakheden, maar die in alle dingen, gelijk wij, verzocht is geweest, (doch) zonder zonde.’ Hij kwam van den hemel op aarde, en leefde en wandelde onder menschen, onder zondaren, om hen te redden, en voor God en de eeuwigheid op te leiden. Of herinnert gij u niet aan die vertroostende woorden, die van des Heilands lippen vloeiden, en vooral aan het vijftiende Hoofdstuk van lucas Evangelie? Denkt gij niet gaarne aan de geschiedenis van den verloren zoon, hoe hij in den hoogsten nood

{==592==} {>>pagina-aanduiding<<}
op zijne borst sloeg, en terugkeerde; hoe hij tot zijnen vader kwam en vol diep berouw uitriep: ‘Vader! ik heb gezondigd tegen den hemel en tegen u, en ik ben niet waardig uw zoon genoemd te worden!’ en hoe de vader hem genadig aannam, zijne verkeerdheden niet meer gedacht, en hem als zijnen lieven zoon behandelde? Dat is voor alle zondaars, dat is ook voor mij geschreven. Maar voor wie toch wel bijzonder? Voor u, verlorene kinderen! voor u, die, zonder vader en moeder, en van de wereld als uitgestooten, hier eenig en alleen op den waren, Hemelschen Vader gewezen wordt. En wilt gij dan niet met den verloren zoon tot dien Vader gaan? Bedenkt te gelijk, wat daar verder geschreven staat: ‘er is meer blijdschap in den hemel over éénen zondaar, die zich bekeert, dan over negen-en-negentig regtvaardigen, die de bekeering niet behoeven; er is blijdschap voor de Engelen Gods over éénen zondaar, die zich bekeert.’
Dit hebt gij allen dikwijls gehoord, en ook binnen deze treurige muren is u vaak dit woord gebragt en voorgesteld; maar hebt gij het wel bedacht en ernstig overwogen, hoe deze erbarmende liefde Gods zich reeds aan u-zelve geopenbaard heeft? Erkent gij het wel, dat zij het is, die u tot dus verre verschoond en tot op dezen dag bewaard heeft? Dat het niet gansch en al met u gedaan is, zoo als gij immers verdiend hebt? Dat gij niet zijt weggenomen in het midden uwer zonden en ongeregtigheden? Dat u nog tijd wordt gegeven, om stil te staan, over uwen jammervollen toestand na te denken, u om te keeren en tot den Heer te gaan? o, Hij, de Heer van alles, is immers Vader... Vader ook van u, en Hij zoekt u op, hoe verre gij ook van Hem zijt afgedwaald? Ook u geldt zijn woord: ‘zoo waarachtig als ik leef, spreekt de Heere Heere, zoo ik lust heb in den dood der goddeloozen! maar daarin heb ik lust, dat de goddelooze zich bekeere van zijnen weg en leve.’ Meent gij misschien, dat Hij u in Zijnen toorn herwaarts heeft gevoerd tot straf; zoo leert dan vóór alles inzien, dat uwe zielen nog kostelijk zijn voor God;

{==593==} {>>pagina-aanduiding<<}
ja, dat het niet Zijn toorn, maar veel meer Zijne liefde is, die u, daar gij verloren waart, in dit huis der tuchtiging gebragt heeft. Gevoelt het diep, hoe Hij niets liever wil, dan dat de ernstige tijd, dien gij hier doorbrengt, een gezegende tijd voor u worde, tot nadenken over u-zelve en ter bekeering uwer harten tot Hem. Ook heden noodigt Hij u door mij, om die voorkomende genade toch aan te nemen, en vrede voor uwe zielen, vergeving en eeuwige zaligheid te ontvangen. Wie een verbroken hart heeft en zich hulpbehoevend gevoelt, o! hij kome tot den vriendelijken Heiland van zondaren - tot Hem, die ook de van menschen verachten en verlatenen niet veracht noch verlaat, zoo spoedig zij zich berouwvol en geloovig tot Hem wenden, en aan Zijne hand den Vader zoeken. Ja, wat zegt het Evangelie van Hem, die zich-zelf den goeden herder noemt, is het niet: ‘dat Hij de negen-en-negentig in de woestijn verlaat, en naar het verlorene gaat, tot hij het vindt, en het gevonden hebbende, op zijne schouders legt, verblijd zijnde?’ Ziet, dat is van u en van mij gezegd; want gelijk toenmaals, zoo is Hij nog thans de reddende Heiland, en leert ons door Zijn woord en door Zijn voorbeeld den weg des waren heils.
Maar hiermede heb ik u, arme ongelukkigen! reeds het tweede punt aangeduid, dat ik u zoo gaarne aan het hart wilde leggen, namelijk den weg, om u van die heerlijke hoop te vergewissen, die u in christus, onzen Heiland, wordt aangeboden. Het is de weg van ernstig berouw, van waarachtig geloof, en dankbare, gehoorzame liefde. Dat is ook de weg, welken zij bewandeld hebben, van wie ik u boven reeds sprak, zij, die in den bangen kerker hunnen Verlosser erkend en, ofschoon in boeijen gekneld, vrijheid naar den geest gevonden hebben. Wilt gij weten, wat zij allen ondervonden en mij eenstemmig verklaard hebben? Dat te weten is opbeurend voor u, want zij en gij en ik, wij zijn immers allen kinderen van éénen God, en het kan, wanneer gij die genade des Albarmhartigen slechts ruimte geeft, met u niet anders gaan, dan het met hen is gegaan. Zoo hoort

{==594==} {>>pagina-aanduiding<<}
dan, welke de som is van dat alles, 't welk eene langdurige ervaring mij daaromtrent geleerd heeft. Eerst en vooral ervoeren zij allen, dat er geen schandelijker dienstbaarheid was dan die der zonde, en geen vreeselijker ellende dan die in hare dienst ondervonden werd. Zij moesten beginnen met de volle bitterheid van de vrucht der zonde te gevoelen, en de geheele hardheid van het juk des boozen te ontwaren. Vol heiligen afschuw der eeuwige verdoemenis, die zij erkenden verdiend te hebben, moesten zij met bange en verslagene harten tot Hem, die alleen de schuld uitdelgen kan, zuchten: ‘Heer! wees mij zondaar genadig!’ Zij moesten leeren hunne wandaden nog inniger te haten, dan zij vroeger de daaruit voortgevloeide straffen gehaat hadden, ja voor deze laatsten, als zoo geheel verdiend, zelfs dankbaar zijn, en aldus de roede kussen, waarmede de Hemelsche Vader hen tuchtigde. Vurig wensch ik, dat gij het voorbeeld van dien berouwvollen, maar in genade aangenomen tollenaar, die geregtvaardigd naar zijn huis ging, moogt navolgen! Maar het Evangelie houdt u een nog veel grooter voorbeeld voor van het heil, dat ik u in den naam van den Heere jezus verkondig, en van den weg, dien ik u daartoe met een volkomen vertrouwen aanbeveel. Denk aan die zondares, die om hare overtredingen algemeen bekend was, doch tot inkeer kwam en ruste vond. o Ziet haar, hoe zij met een van zondengevoel verscheurd hart, vol ootmoedige, geloovige en dankbare liefde aan de voeten des Eeuwiggezegenden neêrzinkt, ze kust, met zalfölie besprengt en met hare tranen nat maakt! Ziet het, hoe Hij, die alle vermoeiden en beladenen tot zich roept, opdat ze bij Hem ruste zouden vinden, vriendelijk op haar nederziet, haar de zonden vergeeft, en haar van zich liet met dit troostvol woord: ‘Uw geloof heeft u behouden, ga heen in vrede.’
En opdat u nu gelijke uitredding, als aan deze beide begenadigden, ten deele valle, zoo laat dan ook in uwe harten ingaan het woord van den Profeet, die daar zegt: ‘Zoekt den Heere, terwijl Hij te vinden is; roept Hem

{==595==} {>>pagina-aanduiding<<}
terwijl Hij nabij is. De goddelooze verlate zijnen weg, en de ongeregtige man zijne gedachten, en hij bekeere zich tot den Heere, zoo zal Hij zich zijner ontfermen; en tot onzen God, want Hij vergeeft menigvuldig.’ Werpt u dan, even als de boetvaardige zondares, aan des Heilands voeten, terwijl gij als gansch verlorenen in u-zelve, u op niets beroept, dan op zijn verzoenend bloed; Hem om erbarming, om geloof en om vertrouwen, maar ook om reiniging en om een nieuw hart smeekt, en om de kracht overeenkomstig Zijn gebod en den wil uwes Gods te wandelen. Blijft met vurig smeeken aanhouden bij den Heer, die zich ook van zulke ellendigen als gij zijt, gaarne zoeken en vinden laat, ja, die Zijne erbarmende armen juist hier naar u uitstrekt, en u naar de volheid Zijner onverdiende genade in dit huis komen deed, om u daar tijd tot stil nadenken en een regt inkeeren in uw bedorven hart te bereiden. Laat een warm gevoel van dankbaarheid u tot bekeering dringen; bewijst uwen Heiland uwe liefde daardoor, dat gij aan deze plaats en in uwen tegenwoordigen toestand, van ganscher harte zoekt de geboden Gods te houden. De uiterlijke tucht, waaraan gij hier onderworpen zijt, houdt u van vele grove overtredingen der goddelijke wet terug; stelt dat op prijs, en volbrengt alzoo de pligten, die u hier worden opgelegd, getrouwelijk; doet het om des Heeren wil en uit erkentenis Zijner en des Vaders liefde. Maar bedenkt te gelijk, dat dit niet genoeg is. Ook bij alle uiterlijke tucht kunt gij u evenwel aan veel, zeer veel zondigs schuldig maken, wanneer gij u daarbij aan de opwellingen van uw boos hart overgeeft en de stem der verleiding volgt. Laat het uw opregt streven zijn, om door bestendige waakzaamheid en door een aanhoudend, ootmoedig smeeken om hoogere genade, die kracht te verkrijgen, welke gij noodig hebt, om te wandelen, gelijk het dezulken betaamt, die weten, ‘dat zij niet door vergankelijke dingen, zilver of goud, verlost zijn uit
hunne ijdele wandeling, maar door het dierbaar bloed, als van een onbestraffelijk en onbevlekt Lam.’
Ja, ik geef mij aan de zoete hoop over, dat onder u,

{==596==} {>>pagina-aanduiding<<}
arme gevangenen! velen, zeer velen zullen zijn, die dezen weg des vredes zoeken, en uit voller harten den naam zullen aanroepen, ‘den eenigen, die onder den hemel gegeven is, door welken wij kunnen zalig worden.’ o Laat het heden voor u en ook voor mij een gezegende dag zijn! Gaat vooraan, ouderen van dagen, die een lang leven vol bittere ervaringen achter u ziet, en reeds lang overtuigd zijt geweest, dat uw vroeger pad naar een zeker verderf henenvoert! En blijft niet terug, jongeren van jaren, die eerder dan de anderen herinnerd worden aan de ernstige strafgerigten Gods, maar ook gewezen op zijne vrije en onuitputtelijke genade. Grijpt ze aan met een vast en levendig geloof, en streeft met elke kracht naar eene innige, waarachtige bekeering - naar eene bekeering, die uw hart vernieuwt, uwen wandel heiligt en u overvloedig maakt in alle goede werken; want anders ligt een lang smaadvol en ellendig pad nog voor u! o, Welk een zalige dag zou de tegenwoordige voor u en voor mij zijn, indien gij allen, ouden en jongen, met hooger hulp het besluit naamt, om den weg des verderfs te verlaten, en de Geest des Heeren u veranderde tot begenadigde kinderen Gods!
Daarom dan, arme ongelukkigen! over wien mijn hart bloedt en mijn oog weent, vat meed, en neemt aan de noodiging des Heeren, die ook aan u gerigt, die heden op nieuw tot u gekomen is! Vertrouwt met een hartelijk toeverzigt op de beloften van eenen zoo genadigen God, die ook u door christus uit uw diep verderf redden kan en wil! Gaat heen, verlorene kinderen! in het geloof aan uwen Heiland tot den Vader, wiens liefde oneindig is, en wiens vaderhuis zich ook heden nog voor u opent, indien gij slechts wilt! Laat u, arme, dwalende schapen! vinden en weiden van den goeden Herder, die aller hemelen heerlijkheid verlaten heeft, om ook u te zoeken en zalig te maken!
Ja, dan zal er vreugde over u zijn! Vreugde źal er zijn in den hemel voor de Engelen Gods, maar even zoo vreugde voor ons allen, die den Heiland lief hebben, en ook voor den toekomstigen toorn geene andere toevlugt

{==597==} {>>pagina-aanduiding<<}
kennen, dan Zijne verdienste. Neemt men daar boven deel aan uwe ellende, ook op aarde geschiedt zulks. Er zijn velen, die even als ik over uwen jammer treuren, en niets vuriger wenschen, dan uwe bekeering tot God en uwe redding voor de eeuwigheid. En deze onze vreugde moge u te gelijk een sprekend bewijs zijn van de veel grootere vreugde, die in den hemel heerscht. Der Engelen liefde is heiliger en verhevener, dan die der stervelingen, ja der vroomsten onder hen; ook gevoelen zij beter en levendiger, wat het zegt, nabij God te zijn en in Zijne gunst te deelen: zij verblijden zich dus inniger en vuriger, wanneer een zondaar van zijn weg bekeerd, en tot den Vader en den hemel wordt teruggebragt.
En nu roep ik u allen, uit een vol, diep geroerd gemoed, een hartelijk, liefderijk vaarwel! toe. Ik smeek en wensch vurig van mijnen God, dat gij, en wij allen, met het bloed van christus, als van een onbestraffelijk en onbevlekt Lam Gods, besprengd, en met den Heiligen Geest ten eeuwigen leven vergezeld mogen worden! Moogt gij tot zalige kinderen des Vaders wedergeboren, door Zijne alvermogende kracht gansch en al gereinigd, en aan Zijnen wil en aan Zijn gebod meer onderdanig worden gemaakt! Moogt gij eens door Zijne onuitsprekelijke genade, aan zondaren in christus jezus geopenbaard, met ons ingaan in dat vaderlijk huis, waar het ons allen zoo wèl zijn zal; waar ons een geluk wacht, dat wij hier niet denken noch gevoelen kunnen! o, Welk een zalig uitzigt voor ons, afgedwaalden en verlorenen, zoo als wij zijn, eens door de liefde des Vaders, door de genade des Zoons en door de zegenvolle kracht des Heiligen Geestes in heerlijkheid te worden opgenomen, en in te stemmen in den lofzang der verloste scharen uit alle geslachten, natiën en tongen: ‘Het Lam, dat geslagt is, is waardig te ontvangen de kracht, en rijkdom, en wijsheid, en sterkte, en eer, en heerlijkheid en dankzegging! Want Gij hebt ons Gode gekocht met Uw bloed, en Gij hebt ons, onzen God! gemaakt tot Koningen en

{==598==} {>>pagina-aanduiding<<}
Priesters! U zij lof dankzegging, en de eer, en de heerlijkheid, en de kracht in alle eeuwigheid! Amen!’

Wèl allen, die zóó omtrent hunne behoeftige en verlatene natuurgenooten werkzaam zijn! Aardsche nood en behoefte drukken zwaar, maar vreeselijker en duurzamer drukt het juk der zonde, en der daaruit voortvloeijende geestelijke en eeuwige ellende. Wat is de zorg voor het ligchaam, indien zij zich niet uitstrekt tot de ziel!? Hoe gelukkig, dat men zulks meer en meer begint in te zien, en beiden zoekt te vereenigen! Zou het vermanend en vertroostend woord uit den mond eener vrouw, wier hart van liefde tot God en jezus ontgloeit, niet nog dieper en weldadiger treffen dan dat des mans?
a.r.




Het leven der Europeanen in de pampaas (binnenlanden) van Buenos Ayros. (⋆)

Als de Staat tegenwoordig eene streek lands afstaat, om er eene estancia (woning) te bouwen, is, na het bepalen der voorwaarden en het meten van den grond, de eerste zorg van den kooper, om er een huis op te zetten. Dit kost hem bijna geen tijd en geen geld. Het voornaamste gedeelte er van is eene kamer voor den eigenaar of meesterknecht, en eene keuken, waarin zijne peones (daglooners) eten en slapen. De gebouwen worden meestal gemaakt van klei, en gedekt met riet, dat aan de oevers der meeren of moerassen kan gesneden worden. Doorgaans omringt men dit verblijf met eene sloot, over welke eene draaibrug gelegd wordt.
Dit gedaan zijnde zondert men een stuk gronds af, gewoonlijk rond en van 100 tot 200 ellen middellijn, omringt het insgelijks met eene sloot, en achter de sloot met eene heining van palen, met strooken van runder-
{==599==} {>>pagina-aanduiding<<}
vellen digt aaneen bevestigd; doch waarin eene breede poort wordt gemaakt voor de kudden; want zulk eene kraal dient ook tot nachtverblijf voor paarden en het voor de markt bestemde hoornvee. Denk u in dien omtrek eene put en eenige palen, om er dieren aan vast te leggen, en gij hebt van eene estancia een duidelijk en volkomen begrip.
Op eenigen afstand van de woning strekt een paal, op eene hoogte geplaatst, tot punt van vereeniging. De kudde verzameld zich daar, zoodra zij den herder met zijne honden ziet. Die plek heet de rodio, en daar wijst de opzigter de paarden en het vee aan, die ter markt worden gebragt.
Grootere estanciaas bevatten ook ruimer uitgestrektheid gronds, want de kudden hebben ruimte noodig. De lieden op eene gewone hoeve, mannen, vrouwen en kinderen te zamen, gaan het getal van vijftig zelden te boven, en zijn voldoende om veertig duizend runderen, vijftien duizend schapen en vier duizend paarden op te passen; waarbij hun nog tijd overschiet om hunne hutten te bouwen of te herstellen, en maïs, pompoenen en watermeloenen voor zich te planten.
Het tafereel van mijne levenswijze is niet zeer aanlokkelijk. Des morgens ten drie ure sta ik op, ga in de keuken en zet mij midden onder mijne herders (peones) bij het vuur. Het vreemde uitzigt dezer mannen met hunne baarden en knevels, hunne lange messen in den gordel, de berookte keuken-zelve, alles herinnert aan dikwerf beschreven roovertooneelen; maar zij zijn evenwel zeer vredelievend van aard. Ik ben onder hen even zoo gerust als ik in Engeland zou wezen. Hun voedsel bestaat uit zoo veel gebraden ossenvleesch als zij verkiezen. Eten zij voor hun ontbijt een geheel rund op, zij slagten een ander voor hun avondmaal; dat kost maar weinig, vermits de huid en het vet bijna evenveel waard zijn als het levende dier. Brood is hun niet bekend; een weinig maïs of pompoen is alles wat zij buiten het vleesch gebruiken. Na dit maal neemt men een dronk waters; nooit ale of porter. Ik heb gewoonlijk thee, suiker en

{==600==} {>>pagina-aanduiding<<}
beschuit; maar van huis zijnde leef ik als mijne herders; dan eet ik ook gebraden rundvleesch en niets anders dan dat.
Behalve de genoemde werklieden zijn er nog anderen, die men als hulptroepen kan beschouwen. Het eerst komen in aanmerking die de talrijksten zijn: de paisanoos of huurlingen. Zij passen mede, zoo binnen als buiten, op de runders en paarden onder het opzigt van den capataz, die voor de kudde aansprakelijk is. Deze verhuren zich bij de maand. Vijf duizend stuks vee vereischen een capataz en twee helpers. Daarna volgen de landbouwers, die den grond bewerken, en zaaijen en oogsten. Hunne woningen heeten chacras, en daarom noemt men hen chacareroos. Zij hebben zoo veel paarden en vee in gebruik, als voor den bouw noodig zijn. En eindelijk heeft men de reseroos of drijvers. Deze klasse is talrijk, en die er toe behooren worden, ten waarborg van hun gedrag, bij de policie ingeschreven. Hunne voornaamste bezigheid is in de vleeschzouterijen. Daar ontvangen zij ook het vee door den zouter van de hoevenaars gekocht, onder hunne verantwoordelijkheid, voor zóó veel of zóó veel per kop. Andere huurlingen, steeds te paard, en die zich ook bij den dag verhuren, zijn in het zamendrijven en bijeenhouden van het vee, als dat noodig is, behulpzaam.
Voorts dienen de drijvers om de lange treinen van karren, door ossen getrokken, en met huiden, granen enz. beladen, naar de stad te geleiden, vanwaar zij de noodige werktuigen voor den veldärbeid en andere behoeften terugbrengen.
Ik leef in mijne estancia in Buenos Ayros geheel van de mijnen gescheiden, en omringd van wezens, wier gelaat, zeden en taal geheel verschillen van alles wat ik in mijne jeugd zag. Behalve mijn grijze plantershoed heb ik de kleederdragt van de Paisanoos der Pampaas volkomen aangenomen. Alleen door de hoedanigheid der stof is mijne kleeding van de hunne verschillend. Als ik zoo, in Engeland, den Sherif naar de zaturdaagsche assises vergezelde, zou ik met mijne zilveren sporen van

{==601==} {>>pagina-aanduiding<<}
twee à drie pond zwaar, den wonderlijken toestel van mijn zadel, mijn wijde kozakkenbroek, mijn gordel, en mijn lang mes daarin, zeker méér bekijks hebben dan hij; ja de leden der Oudheidkundige Societeiten zouden mij kunnen aanzien voor een medgezel van willem den Veroveraar, en mij misschien naar den Tower doen brengen.
Te huis ben ik steeds alleen; mijne lieden zijn des avonds bij het vee, of in hunne hutten; dus vallen de winteravonden wel eens wat lang. Mijne geheele boekverzameling bestaat uit een Bijbel, een gebedenboek, nicholsons Meetkunde, Don quichot en de Rijkdom der Volken van adam smith. Somtijds verplaats ik mij eens, in mijne gedachten, aan de boorden van den Forth, en verbeeld mij eene veemarkt; de kinderen op Paasch met hunne gekleurde eijeren; de koekkramen en de overige beweging van het vrolijke leventje. Wanneer zal ik mijnen geboortegrond wederzien? Zal ik zelfs Buenos Ayros wel wederzien? God weet het! En toch ben ik zoo gelukkig in de Pampaas, dat maar zelden het denkbeeld om die te verlaten bij mij opkomt. Ik breng mijn leven te paard door. De ruimte welke ik doorren, is vijftien mijlen lang en twaalf breed, en bevat van dertig tot veertig duizend hoornbeesten, vijf duizend paarden en vijftien duizend schapen; zonder de ezels en muildieren te rekenen. De lucht is er zuiver. De beweging onderhoudt mijne gezondheid volkomen: ik ben vet zonder zwaarlijvig te wezen; en ofschoon ik twee honderd pond weeg, buk ik mij en strik mijne schoenriemen met evenveel gemak, als toen ik nog een kind was. Mijn voorplein is met een paar honderd Engelsche en Russische eenden, kalkoenen en hoenders bevolkt, die des nachts op de takken zitten der hooge treurwilligen rondom mijn huis. Mijn tuin geeft mij velerlei groenten, uijen, erwten, pompoenen, watermeloenen en wat verder noodig is. Ik heb eijeren in overvloed en een goed aantal melkkoeijen. Mijne woning bevat drie kamers, en ik kan een vriend een bed aanbieden.
Des winters ga ik ten acht, des zomers ten negen ure naar bed. In den winter is 't vooral des nachts zeer

{==602==} {>>pagina-aanduiding<<}
koud; maar met het eerste hanengekraai is toch ieder altijd op de been. De opzigter, onderopzigters en herders verzamelen zich dan in de keuken, en gebruiken er 't ontbijt, zittende op kleine houten blokken of gedroogde ossenkoppen, rondom een haard, met in den grond geslagene beenderen afgepaald, binnen wier omtrek een vuur brandt van drooge koemest en vet, welks vlam de zwarte muren verlicht. De opzigter verdeeldt het dagwerk onder de overigen, of luistert naar de vertellingen hunner heldendaden met de lazo; een lederen strik om runders en paarden te vangen. Slechts weinige dezer lieden kunnen lezen. Voor hen is er geen wereld buiten de grenzen der Pampaas. Zij hebben maar geringe behoeften en gevolgelijk weinig te wenschen. Evenwel heb ik naauwelijks mijn kleinen voorraad van versnaperingen uit de stad ontvangen of een aantal voelt zich ongesteld: de een verzoekt een weinig beschuit, de ander wat suiker, een derde wat koffij; para remedio (als geneesmiddel.) Ik geloof, dat als mij Pruissisch zuur gezonden werd, zij er allen, para remedio, van zouden willen proeven.
Met zonsopgang stijgen wij te paard en doorrennen het veld. Na een rid van vier uren in de frissche lucht der Pampaas, eene fiksche beweging, vind ik mijn stuk gebraden ossenvleesch en kop koffij; eene verkwikking die ik voor geen Aldermans ontbijt zou afstaan. - Omstreeks ten zeven ure staat mijn paard weêr gereed, en ik begeef mij naar eenige verwijderde boerderij of station, waar ik somtijds blijf overnachten. Mijne honden gaan overal mede; te huis voor mijne deur, en buiten onder het sterrendak, vormen zij een kring rondom mijne slaapplaats, dien niemand ongestraft zou kunnen overschrijden. Op weg bezorgen ze mij wild, een vos, een ree, of eenig ander dier voor mijn avondmaal. Soms komen zij op het spoor van een panther of Chilische leeuw, waarmede ik liever niet te doen heb. Mijne honden zijn van alle rassen en grootten, zoodat zelfs de konijnen in hunne holen niet veilig voor hen zijn. Een oude stier, die na een woelig leven in eenigen afgezon-
{==603==} {>>pagina-aanduiding<<}
derden hoek rust zoekt, levert hun soms een koddig vermaak. Zij omringen hem, bijten hem in den staart, den kop, de hielen, en laten hem geene andere uitvlugt, dan zich in een moeras te werpen, waar hij als gevangen blijft, tot zij hem eindelijk verlaten en vergunnen weder naar zijne eenzaamheid te wijken. Daar zij echter zijn redmiddel zeer goed kennen, trachten zij steeds hem den weg naar de diepte af te snijden, om hem te plagen en af te matten, tot hij hun de hielen laat zien.
Er zijn ook andere tooneelen, die kleur en koloriet geven aan het eentoonige leven. Eenigen tijd geleden kwam ik vroeg in den morgen van eene hoeve terug, waar ik geslapen had. In den ochtend vooral zijn de Pampaas verrukkend aangenaam. Gedurende het schoone jaargetijde herinneren zij mij de hooge ruikende klaverweiden, met geele bloemen; het geheele land is met vee bedekt; duizende jonge kalveren dartelen om hunne moeders; de veulens springen om de merries rond; alles ademt vreugde, wasdom en kracht. Bij mijne estancia terugkeerende, zag ik twee troepen wilde paarden, waarvan de twee hengsten mij bleken elkander vijandig te zijn. Dan eens naderden zij elkander, dan weder gingen zij terug; maar de beweging hunner ooren toonde genoeg, dat zij tot geene minnelijke schikking zouden komen. Eensklaps sprong de eene, een zwartharige, midden in het vrouwelijke gevolg des anderen, en met de ooren in den nek en met de neusgaten den grond bijna rakende, dreef hij eene merrie er uit. De andere hier zwaar door beleedigd, vloog ter hulp en nu ontstond er een woedend gevecht. Met de tanden grepen zij elkander in hals en schoft; met de hoeven kneusden zij elkanders ribben door geweldige slagen, en zweet en bloed gudste weldra langs hunne huid. Het zwarte paard bleef verwinnaar, en het andere, eensklaps den kamp opgevende, vlood en was uit het gezigt, eer zijn zegepralende partijder aan het vervolgen dacht. Met woedende drift kwam deze nu op mij af, zoodat mijn paard schrikte en ik afstijgen moest. Op een afstand van eenige ellen vloog het voorbij, maar naauwelijks was ik weder op-
{==604==} {>>pagina-aanduiding<<}
gezeten of het woedende dier keerde terug, met schuimenden bek, brullend en den kop bij den grond, alsof het een spoor volgde. Ik zette mijn paard in den galop, doch de zwarte haalde ons in; maar gelukkig hadden de merries de wijk genomen in een reeds achter mij liggend boschje: daar zocht hij ze op en verzamelde ze, en bragt ze naar het slagveld, waar
de strijd in volgende dagen waarschijnlijk werd hernieuwd. Ik had echter geen trek om er den verderen uitslag van te weten.
Met uitzondering van dat hetwelk tot arbeid gebruikt wordt of in de weide is, loopt het overige vee in den wilde, zoo veel mogelijk afgedeeld in troepen van vijfhonderd stuks, en onder de hoede van drijvers, in het gebruik van de lazo ervaren. De vangst met de lazo is moeijelijk en gevaarlijk; doch eenmaal verhit gaat men er met evenveel geestdrift op los, als in Engeland op de vossenjagt. De jagers wagen er echter meer bij; want als een rund de strik om zijne horens voelt, tracht het zich los te worstelen, maar niet slagende schiet 't op den ruiter af, die nu vlugt in ren; door het rund, dat aan de vijf-en-twintig ellen lange lazo vast zit, vervolgd. Dan gaat het regt toe door het hooge gras, over holen en hindernissen heen, tot de jager zijne gezellen bereikt, die hem ter hulp komen. In dien ren heeft de ruiter veel te doen. Vooreerst moet hij zorgen, dat zijn paard niet in de lazo verward; verder, als het rund de vervolging plotseling staakt, hetgeen dikwerf gebeurt, dat dan ook hij zijnen gang dadelijk stuite, wijl anders door den schok de lazo, of, en dat ware nog erger, de singels van den zadel zouden breken. In het laatste geval zandruiter geworden, zou hij aan de woede van het dier weerloos zijn overgegeven.
Mijne estancia, niet zonder moeite in goeden staat gebragt, is honderdduizend acres groot, waarvan er duizend met water zijn bedekt, behalve dat de rivier Floris op eene lengte van vijf en eene halve (Eng.) mijl mijn grond doorsnijdt.
De winters zijn hier bar, inzonderheid bij zuidwesten

{==605==} {>>pagina-aanduiding<<}
wind. Geen voorwerp treft alsdan het oog, dan hier en daar eene enkele eenzame hut, als een verloren schip op een zee van sneeuw. Des morgens zit alles doorgaans vol rijp, die een uur na zonsopgang weder verdwijnt. Wel gaat de wind gewoonlijk des avonds liggen, maar des daags dringt hij door merg en gebeente. Het gemis van alle gemak in de huizen maakt dat men hier van koude meer hinder heeft dan in Europa; doch men wordt er ook zelden verkouden, en geniet er over het algemeen vaster gezondheid. In de lente is 't het drokst; dan moeten de schapen gewasschen en geschoren, de wol ingepakt, en de huiden en het smeer, des winters verzameld, naar de stad verzonden worden. Men scheidt dan de lammeren naar de fijnheid hunner vacht, en snijdt hen de ooren af. Ook beslist men dan aan wien de beesten behooren, als de kudden zijn vermengd geraakt. Na al dien arbeid, in November en December, neemt men rust, tot in half Januarij, als het vee ter markt wordt gebragt.
Eenige zomers geleden heerschte er in het geheele zuidelijke gedeelte der Pampaas eene langdurige droogte. Deze is hier even verderfelijk als eene veepest in Europa. Omtrent December ontbrak het water in bijna alle meeren. Het vee dwaalde rond zonder zijne gewone plaatsen te willen verlaten, en de runders zagen den mensch aan alsof zij dien om hulp smeekten; de kalven liepen kreunend rondom hunne moeders, wier ledige uijers geen voedsel gaven. Ofschoon de runders zich niet gaarne verwijderen van hunne gewone plaatsen, moesten zij toch wijken voor de pijniging van den dorst, en gingen uit om water te zoeken. Terwijl hun meester hen met droeve blikken nastaarde, zagen hen zijne buren met schrik hunne gronden innemen, het gras er op verslinden, de nog eenig vocht bevattende meeren ledig drinken, en hun eigen vee in de nasporing van water medeslepen. Deze jammerlijke tooneelen duurden totdat de regen op nieuw de meeren had gevuld, en toen kwamen de verspreide dieren uit eigen beweging naar hunne hoeven terug; doch niet zonder kennissen, onder weg

{==606==} {>>pagina-aanduiding<<}
gemaakt, mede te lokken. De eigenaars moesten dus, allerwege, hun toebehoorende dieren gaan opzoeken, en mannen uitzenden om de achterblijvers op te sporen.
In Maart teekenen wij omstreeks achtduizend kalven in den loop des jaars geboren. De veulens krijgen in April hunne beurt; en dan, tot besluit der herfstwerkzaamheden, oogsten wij de manen en staarten der merries in: een arbeid even hatelijk voor de arme beesten als moeijelijk voor de menschen, die hen met de lazo vangen, ter aarde werpen, en de voorpooten binden moeten. Dit gedaan zijnde worden de haren afgesneden, zorgvuldig bijeengebonden, en naar Buenos Ayros gebragt, om naar Engeland verzonden te worden.
In het begin van April 1849 had ik mijne twee- à driejarige runderen verkocht, en moest die uit mijne kudden opvangen, om ze te San Carlos te doen leveren. Ik huurde het noodig getal manschappen bij den dag, bij welke ik er tien voegde van elke mijner puestoos (stations). Eenige peones werden belast om de paarden op te passen en de sennetoos - makke runderen, welke dienen om de wilde te lokken - bij de hand te houden. De togt werd onder het opzigt van mijn eersten capataz gesteld, terwijl ik mij het opperbevel in onverwachte gevallen voorbehield.
Deze toebereidselen gemaakt zijnde, gingen wij, allen te paard, ten getale van twee-honderd-vijftig mannen, op weg, met twaalf tamme ossen en hunne drijvers in de achterhoede. Op eenigen afstand van de eerste kudde maakten wij halt; de onderöpzigters gingen, elk met tien man, langs een omweg vooruit, om de kudde te omringen, zonder haar te verschrikken; - de overigen bleven staan met de makke ossen, om de dieren, die gevangen zouden worden, over te nemen en te bewaren.
Toen er een zoo veel mogelijk gesloten kring rondom de kudde gevormd was, ging die cirkel vooruit en werd enger en enger. De runderen zich omringd ziende, poogden eerst in troepen te ontkomen; maar overal op de manschappen stuitende, verspreidden zij zich en zochten nu afzonderlijk door de openingen te ontsnappen. Dit

{==607==} {>>pagina-aanduiding<<}
oogenblik tracht elk der peones waar te nemen om een rund naar de senneto te drijven, of, zoo het tegenstand biedt, met de lazo te vangen.
Het tooneel werd meer en meer levendig: stieren, koeijen en kalven vlogen in de vlakte rond, en omringden soms de ruiters, die boven hunne hoofden de loopende strikken hunner lazoos slingerden, terwijl hier en daar een ter aarde geworpen ruiter en paard zich zoo goed mogelijk uit het gedrang zochten te redden. Toen de grootste hitte van den eersten aanval voorbij was, herstelden de mannen hunne zadels, haalden de buikriemen aan, of namen, zoo noodig, versche paarden, om ter hulp te snellen van hen, die met te weerbarstige dieren te doen hadden. De sennetoos naderden de meest verwijderde runderen, die zachtjes aan met de andere vermengd en van de lazoos bevrijd werden. Aldus liep de eerste jagt af.
Vervolgens kwamen wij bij eene tweede kudde, waar de jagt op nieuw op dezelfde wijs aanving en volbragt werd. Toen viel de avond. Tot op de grenzen van mijn grond gekomen en nog te ver van San Carlo verwijderd om de stad voor den nacht te bereiken, begaven wij ons naar het Station van een mijner buren, waar wij het vee in een kraal plaatsten, de paarden ontzadelden, hen in vrijheid stelden en andere zochten en vastmaakten voor den volgenden dag.
Twee vette kalveren vielen nu, in stukken gesneden, aan het braadspit voor ons avondmaal ten deel. De vuren werden ontstoken en dikke wolken rook stegen uit verscheidene bivakken op, waarbij een somber licht op de gebronsde gezigten, die mij omringden, weêrkaatste. Ik merkte vooral de Indianen uit de Pampaas en de inboorlingen uit de binnenlanden op, wier lang en dik hoofdhaar met de manen hunner rijpaarden wedijvert. Allen waren weltevreden; hunne gesprekken liepen, even als die van onze jagers, over de voorvallen van den dag; zij spraken over het paard, dat zijnen bereider braaf had gediend, en over hen, die in kracht of behendigheid met den lazo hadden uitgemunt. Wie de fortuin

{==608==} {>>pagina-aanduiding<<}
ongunstig was geweest, werd niet vergeten; elk ontving zijn aandeel lof of berisping, en een uitbundig gelach vervrolijkte het Homerische maal.
Des anderen daags, vóór de morgenschemering, schudden wij den dauw van onze mantels, de vuren werden weder aangemaakt, de matté (Paraguaysche thee) ging rond, de paarden werden gezadeld, en weinige oogenblikken daarna waren wij op weg, ieder voorbereid om het werk van den vorigen dag te herhalen; en vier dagen zóó doorgebragt, waren voldoende om vijfhonderd runderen bijeen te brengen.
Men ziet hieruit, dat het paard, ofschoon in geldswaarde beneden een rund, toch een der voornaamste behoeften voor een estanciero is. Dit edele dier doet hier zijnen meester de diensten, die het in Europa aan 't leger bewijst. Zonder zijn hulp zou de estanciero zijne kudden niet kunnen verzamelen of van plaats doen verwisselen. Elk hoevenaar moet er een goed getal van bezitten; zij zijn ongemeen vlug en rennen op elken grond. Men voedt hen niet, gelijk in Engeland, met hooi en haver, maar laat hen vrij loopen. Als een paard den geheelen morgen heeft gediend om vee bijeen te drijven, brengt de ruiter het met zweet overdekt naar de kraal, ontzadelt het en laat het los. Des middags neemt hij een ander, dat, op zijne beurt, het overige van den dag arbeidt, en des avonds wordt vastgezet, om des morgens op nieuw aan het drijven te gaan.
Binnen weinig jaren door geweldige en herhaalde inspanningen uitgeput, wordt het tot mindere diensten gebruikt of aan de herders overgelaten.
Om de gedurige verliezen goed te maken is eene kudde dekmerries dienstig. Kleine scholen van merries met een hengst heeten manadaas. Men vormt die door uit de talrijke troepen vijf-en-twintig of dertig merries te vangen, die, gedurende den nacht, met den hengst in de kraal worden opgesloten. Het is aardig te zien hoe deze sultan, van de eene naar de andere loopende, zijne gunsten onder de odalisken van zijnen harem verdeelt om aller liefde te winnen. - Aanvankelijk schijnen de

{==609==} {>>pagina-aanduiding<<}
merries de scheiding van hare oude kennissen te betreuren, en toonen zich weinig gevoelig voor de galanterie van haar nieuwen makker. Des morgens worden zij, onder opzigt van een drijver uitgelaten, die den hengst behulpzaam is om haar bijeen te houden. Gebeurt het eens, dat er eene ontsnapt, om hare oude vriendinnen op te zoeken, dan snelt de hengst haar na. Met de ooren in den nek en den kop bij den grond haalt hij haar in, en dwingt haar tot een spoedigen terugtogt. Half spelende, half in ernst bijt hij haar in de heupen, terwijl zij alleen naar de gelegenheid uitziet om op nieuw te ontsnappen. Naauwelijks heeft hij de eerste bij de kudde gebragt of eene tweede gaat op hare beurt door; ook deze haalt hij terug, en zoo duurt dit spel somtijds den geheelen dag, waarna hengst en merries des avonds nogmaals binnen de omheining worden gebragt. Na verloop van acht of tien etmalen is de kennis gemaakt; doch zoo eenige merrie, na verloop van dien tijd, nog weêrspannig is, ontneemt men het een hoef, waardoor zij vijftien à twintig dagen, tot het hoorn weder is aangegroeid, kreupel gaat. Deze tuchtiging maakt haar gehoorzamer en de manada is gevormd. Dan brengt men die in eenig stil oord, verwijderd van de andere kudden, om de botsingen te verhoeden, die tusschen de hoofden der verschillende familiën zouden kunnen ontstaan. Zoo vormt men eene enkele manada; doch als men er meer op eens wil vormen vangt men b.v. vijfhonderd merries en vijf-en-twintig hengsten, en begint met alle de merriën eene hoef aan dezelfde zijde te ontnemen, waardoor allen over denzelfden kant mank gaan, dat het opzigt gemakkelijker maakt. Men sluit des nachts allen gezamenlijk op, brengt hen 's morgens buiten om te grazen, en zoodra een hengst een genoegzaam getal merries, die hem de voorkeur geven, rondom zich verzameld heeft om eene manada zamen te stellen, laat men hen in vrijheid; terwijl de anderen des
nachts opgesloten blijven, totdat zij het voorbeeld van den eersten gevolgd hebben, waarmede gewoonlijk eene maand verloopt.

{==610==} {>>pagina-aanduiding<<}

Als ik op reis ga, zeg ik: ‘breng mij dit of dat paard.’ Mijn capataz weet tot welke manada dat paard behoort, vangt het met den lazo, zadelt het, en ik rijd er mede weg. Aan de naaste station vraagt mij de dáár zijnde capataz, welk paard ik verlang, om te verwisselen, en haalt mij evenzoo het dier, dat ik hem opgeef. Zoo gaat het van station tot station. Overal wordt het paard, waarop ik haar bereik, losgelaten, en na wat gedronken en geweid te hebben, zoekt elk dier de manada tot welke 't behoort, soms op een afstand van tien of vijftien mijlen weder op.
Men ziet, dat de springhengst de merries bij zich weet te houden. De veulens volgen hunne moeders, en grooter wordende hechten zij zich aan de kudde onder welke zij zijn geworpen. Op zijn derde jaar wordt het paard tot den arbeid afgerigt; vijftien of twintig rijpaarden behooren bij elke manada en worden beurtelings naar de kraal gebragt voor de dienst dergenen, die op de runderen passen.
Behalve deze kudden van merries, zijn er ook kudden van hengsten tot bijzondere oogmerken. Deze noemt men tropitaas. Zij worden gevormd uit jonge hengsten, gewoon om eene merrie, madrina (stiefmoeder) geheeten, te volgen. Deze zijn meestal ten getale van tien of twaalf, alle van hetzelfde haar, en het meest mogelijk onderscheiden van de madrina. Dus wanneer eene tropilla uit zwarte jonge hengsten bestaat, zal de merrie, zoo mogelijk, wit zijn. Zij heeft eene bel aan den hals en wordt des avonds vastgemaakt, om hare verwijdering te beletten, terwijl hare gezellen haar omringen en ook niet verlaten al zijn er verscheidene tropillaas op dezelfde plaats. Wanneer eene madrina hare bel heeft verloren, doet men haar dadelijk eene andere aan, en sluit des nachts den geheelen troep op, zoo lang totdat zij den klank der nieuwe bel goed heeft leeren onderscheiden.
Hiermede sluit ik mijne uitweiding over de huishouding der paarden in eene Zuid-Amerikaansche estancia. Mijn leven is eenzaam, maar het levert mij ook vele genoegens, en, wat nog beter is, groote voordeelen op.






{==611==} {>>pagina-aanduiding<<}

De eerste bodems van de Mexicaansche marine.

I.

Den 18 October 1825 ankerden twee bodems, de Asia een linieschip en de Constanzia eene brik, bij het eiland Guahan, tot de Marianes behoorende. Zes maanden geleden uit Spanje vertrokken en sedert al dien tijd slecht gevoed en nog slechter betaald, waren de misnoegde bemanningen hoogst ontevreden en gezind tot oproer; vooral vertoonden zich de sporen van onwil aan boord van de Constanzia, onder bevel van Don orteva, een zeer gestreng man. Zware avarijen hadden de brik in haren loop vertraagd en de Asia, onder bevel van Don roqua de guzarte, genoodzaakt om zeil te minderen, ten einde in hare nabijheid te blijven.
Daar Guahan tot het kapiteinschap der Philippinen behoorde, konden de Spanjaarden er hunne schaden herstellen. Don orteva onderhield er Don roqua over het verslappen der krijgstucht op zijn bodem, en de beide bevelhebbers verdubbelden hunne waakzaamheid en gestrengheid; maar zonder vrucht.
Don orteva hield vooral op twee mannen van zijne équipage het oog. De eene was de onderluitenant martinez, die zich meermalen beneden zijne waardigheid in losbandige gesprekken met het volk had gedragen, eens kamer-arrest had gekregen, en gedurende dien tijd was vervangen geweest door den jonker pablo. De andere was de matroos josé; een gemeen en verachtelijke personaadje, die voor geld tot alles in staat was. Deze man werd ook naauwlettend gadegeslagen door den bootsman jacopo, in wien Don orteva een onbepaald vertrouwen stelde.
Pablo was een voortreffelijk jong mensch, met echten moed bezield en vol edele hoedanigheden. Als wees, nog zeer jong, door Don orteva aangenomen, wilde hij leven om dien zijne dankbaarheid te toonen en des noods ster-
{==612==} {>>pagina-aanduiding<<}
ven om hem te wreken of te volgen. In zijne gesprekken met den bootsman, blonk dikwerf met al het vuur der jeugd, kinderlijke teederheid voor zijn weldoener uit, en de brave jacopo, die beter wist te voelen dan te zeggen, gaf hem dan een krachtigen handdruk. In hen beiden had Don orteva een paar manschappen hem in leven en dood getrouw. Maar wat konden drie braven, tegen eene geheele oproerige en listige équipage. Terwijl zij aan boord zamenwerkten, om den geest van onwil te dempen, maakten martinez, josé en anderen snelle vorderingen in hunne onderneming tot opstand en verraad.
Den avond vóór dat de schepen weder in zee staken, zat de Luitenant met eenige stuurlieden en matrozen in een afgelegen kroeg. - ‘Kameraden!’ sprak hij, ‘Weet ge, wat nu mijn plan is? Wij zullen ons van de beide schepen meester maken en koers zetten naar Mexico. Het nieuwe Bestuur daar, nog zonder zeemagt, zal gaarne voor elken prijs deze bodems koopen, en de opbrengst zal gelijkelijk worden verdeeld.
- Goedgekeurd.
- Een vuurpijl van het schip zal het teeken zijn.
- Op de hoogte van het eiland Mandanao. Top!
- Maar hoe zullen de Mexicanen ons ontvangen? - merkte josé aan. - Het Gemeenebest heeft de Spanjaarden onder toezigt gesteld.
- Wij zullen de Mexicaansche vlag ontrollen.
En martinez toonde een kleine vlag van groen-wit- en rood. Een doodsche stilte ontving dat teeken der Mexicaansche onafhankelijkheid.
De deelhebbers aan deze heimelijke zamenkomst gingen uiteen en langs verschillende wegen, naar de haven en aan boord.
Den volgenden dag ligtten de Asia en de Constanzia het anker, en ten Z.O. wendende, hielden zij met volle zeilen op Nieuw-Holland aan.
Intusschen werd Don orteva door pijnlijke voorgevoelens beangstigd; hij zag het verval der Spaansche zeemagt met smart; zijn hooggeplaatst hart kon zich niet gewennen aan de gestadige tegenheden, die zijn vader-
{==613==} {>>pagina-aanduiding<<}
land teisterden, aan hetwelk de Mexicaansche opstand zulk een zwaar verlies toebragt. Dikwerf onderhield hij zich daarover met pablo.
- Wij zullen in de worsteling bezwijken. - sprak hij dan. - Eenig schandelijk verraad zal mij dooden; maar gij zult mij wreken, niet waar? Mij en Spanje?
- Dat zweer ik.
- Bedenk steeds, dat er, in dezen ongelukkigen tijd, een schoone rol te meer is te vervullen; namelijk: aan de vaderlandsliefde haat te paren; haat tegen de afvalligen - en de ellendigen, die 't verraden, te straffen.
- Ik beloof u daarvoor te leven! - antwoordde pablo, terwijl moed en geestkracht uit zijne blikken straalden.
Sedert het vertrek van Guahan waren drie dagen verloopen. De Constanzia liep met een goede bries bij den wind. Bevallig, vlug en rank, met achterwaarts hellende masten, vloog zij over de baren, hare acht zesponders met schuim bespattende.
- Twaalf knoopen, Luitenant! - zeî des avonds de jonker tegen martinez - als wij den wind zóó houden, zal de overtogt niet lang duren.
- De hemel geve 't! Wij hebben genoeg uitgestaan, om niet meer te lijden.
De matroos josé was, op dat oogenblik, bij het halfdek.
- Wij zullen spoedig land zien. - zeî de Luitenant hard.
- Mandanao. - hernam de jonker. - Wij zijn op 140o lengte en 8o breedte, en als ik mij niet vergis, is dat eiland op.....
- 140o 40′ lengte en 7 noorder breedte. - antwoordde martinez haastig.
José stak het hoofd op en ging naar den bak.
- Gij hebt de hondswacht, pablo? - vroeg martinez.
- Ja, Luitenant!
- Het is nu zes ure. Gij kunt gaan.
Zoo bleef martinez alleen boven. Hij zag naar de Asia, die onder den wind van de Brit zeilde. De avond was prachtig schoon en voorspelde een der heerlijkste frissche kalme keerkringsnachten. De Luitenant zocht naar

{==614==} {>>pagina-aanduiding<<}
de mannen der wacht, en herkende josé en anderen, met welke hij te Guahan afspraak had gemaakt. Een oogenblik naderde hij den roerganger, sprak een paar woorden, en dadelijk kon men bespeuren, dat de helmstok een weinig meer in den wind was gedraaid, zoodat de brik merkbaar tot het linieschip naderde.
Onrustig en beangst klemde martinez den scheepsroeper in zijne vuist. Plotselings hoorde men een schot aan boord van het schip.
- Zet toe, het voor-marszeil! - beval de Luitenant.
- Opgepast, kameraden! - riep josé, en de muiters schaarden zich rondom hem. De bewegingen en het schot deden den Kapitein ontwaken, die nu dadelijk op het dek verscheen, door de andere officieren gevolgd. Martinez vloog naar den voorsteven.
De losbrandingen aan boord van de Asia vermeerderden.
- Bras aan de marszeilen! - riep martinez, en het volk gehoorzaamde.
- Wie heeft order gegeven om een bijlegger te maken? - vroeg orteva.
- Slaat hem dood! - schreeuwde martinez.
De officieren grepen den degen. Enkele matrozen, met jacopo aan 't hoofd, wilden zich bij hen voegen; maar werden door de oproerigen vermeesterd, ontwapend en geboeid. Soldaten en scheepsvolk beiden rukten nu op den kommandant en de officieren aan. Die dapperen hadden slechts ééne keus. Zij wierpen zich op de zamenzweerders. Orteva met het pistool op martinez gerigt.
Op dat oogenblik ging er een vuurpijl van de Asia op.
- Triomf! - riep martinez, en het schot van orteva miste.
Het nachtelijk muittooneel duurde kort. De Kapitein vocht als een leeuw, maar door het aantal overmand, en zwaar gewond, werd hij vermeesterd gelijk de overigen, die in het verraad niet begrepen waren. Lantaarnen werden nu geheschen en beantwoord door de Asia, aan welks boord hetzelfde oproer met denzelfden uitslag

{==615==} {>>pagina-aanduiding<<}
was losgebarsten. Ook dáár werden de officieren gebonden en onder elkander tusschen deks geworpen.
Het gezigt van bloed had de woestheid opgewekt; het was sommigen niet genoeg te hebben overwonnen, zij wilden ook moorden.
- Snijdt ze de kelen af! - brulden velen. - Slaat ze dood! Alleen de dooden spreken niet.
Martinez dacht even zoo, doch de meesten der muitelingen waren menschelijker gezind, en verzetteden zich tegen den gruwel; waardoor de staf voor het oogenblik het leven behield.
- Brengt orteva op 't dek! - beval martinez, en werd gehoorzaamd.
- Orteva! - sprak de Luitenant! - Ik voer nu 't bevel over de beide bodems; Don roqua is mijn gevangene, zoo wel als gij. Morgen zullen wij u op eenig eiland neêrzetten, dan houden wij koers naar Mexico.
- Verrader! - antwoordde orteva.
- Bindt den onbeschoften hond op de kampanje! - riep martinez.
Daarna gaf hij de noodige bevelen om te wenden.
Dit alles werd gedaan, en orteva liet niet af den Luitenant voor een eerlooze en verrader te schelden. Deze buiten zich-zelven, vloog met een bijl in de hand op hem af, en en deed een geweldigen houw.
Een kreet van afgrijzen ging op.
- Bij toeval overleden! - brulde martinez. - Werp hem in zee.
En het bloedig overschot des ongelukkigen werd over boord geworpen.
De twee schepen vervolgden hunnen koers naar de Mexicaansche kust. Een paar dagen daarna zag men een eiland; de boten werden in zee gebragt en de officieren, benevens de overige geboeide manschappen, behalve pablo en jacopo, die listig 't vertrouwen der muiters gewonnen hadden, werden daar aan wal gezet. Later bleek het, dat zij zeer spoedig door een Britschen walvischvanger waren opgenomen en naar Manilla gebragt.
Na een paar weken ankerden de beide vaartuigen in

{==616==} {>>pagina-aanduiding<<}
de baai van Monterey, ten noorden van Mexico in Oud-Californië. Martinez maakte zijne oogmerken den bevelhebber aldaar bekend. Hij wilde aan Mexico de twee schepen met hunnen krijgsvoorraad en bewapening leveren tegen een aannemelijken prijs, en het scheepsvolk ter beschikking van de Republiek stellen. De Bevelhebber verklaarde echter, dat hij geene magt had om over zulk een koop te handelen, en verwees martinez naar de hoofdstad. Dien ten gevolge ging deze, na eene maand in vermaak en losbandigheid te hebben doorgebragt, met de Constanzia weder in zee; de Asia te Monterey latende. Pablo en jacopo behoorden tot de équipage der brik, die met volle zeilen naar Acapulco stevende.

II.

Van de vier havens: San-Blas, Zacatula, Tehuantipec en Acapulco, die Mexico aan den Stillen Oceaan bezit, biedt de laatste den schepen, door storm beloopen, de meeste hulpmiddelen aan. De stad is slecht gebouwd en ongezond; maar de reê kan gemakkelijk een honderdtal vaartuigen bergen. Gunstig gelegene hoogten beveiligen de schepen aan alle zijden, en vormen de haven tot eene zoo stille waterkom, dat de reiziger, van de landzijde naderende, haar voor een meer, te midden van bergen, zou houden. De stad, ten noord-oosten gelegen, wordt door drie bolwerken beschermd; terwijl de mond der haven door eene batterij van zeven stukken, die met het fort San-Diego een kruisvuur maken, verdedigd wordt De genoemde sterkte, van dertig vuurmonden voorzien, beheerscht de geheele reê, en kan elken vijandelijken bodem, die naar binnen tracht te komen, gemakkelijk in den grond boren.
Ofschoon derhalve de stad niets te vreezen had, greep echter een plotselinge schrik de inwoners aan, toen er een schip geseind werd. Ongerust over deszelfs oogmerken, zagen zij elkander met vragende blikken aan. Hoe groot moet dus de verwondering zijn geweest, toen zij 't eensklaps de vlag van Mexico zagen hijschen.

{==617==} {>>pagina-aanduiding<<}

Op een half kanonschot afstands van de haven liet de Constanzia het anker vallen, en eene sloep naderde weldra den wal. martinez stapte er uit, begaf zich naar den bevelhebber en maakte hem de omstandigheden bekend, welke hem derwaarts bragten. Deze keurde het besluit van den Luitenant, om aan den Generaal guadalupe vittoria, President der Republiek, de schepen in koop aan te bieden, allezins goed. Het nieuws was naauwelijks in de stad bekend geworden, of niemand twijfelde meer aan den koop; de blijken van vreugde vertoonden zich allerwege: de gansche bevolking wilde het eerste Mexicaansche schip bewonderen, en zag, in deszelfs bezit, een bewijs van volslagen gebrek aan krijgstncht bij de Spanjaarden, en een middel te meer om hen te overwinnen.
Martinez keerde weder aan boord, en weinige uren daarna lag de brik in de haven vertuid en was hare manschap bij de bewoners van Acapulco geherbergd. Alleen pablo en jacopo ontbraken op 't appèl. Deze waren verdwenen.
Mexico is van alle streken des aardbols onderscheiden door de uitgestrektheid en hoogte van de vlakte in deszelfs midden. De keten der Cordillièras die, onder den naam Andio, geheel Zuid-Amerika doorloopt, gaat door Guatimala en verdeelt zich dadelijk in Mexico in twee takken, het land aan twee zijden begrenzende; maar deze beide takken zijn niets anders dan de helling van de groote bergvlakte Anahuac, op 2,500 Nederlandsche ellen boven het waterpas der zee gelegen.
Deze aaneenschakeling van vlakten, veel uitgestrekter en minder eenvormig dan die van Peru en Nieuw-Grenada, beslaat omtrent drie vijfden van het grondgebied. De Cordillièras in 't oude onderkoningschap van Mexico zich uitstrekkende, nemen den naam Sierra Madre aan. Zich omtrent de steden San-Migucl en Guanaxato in drieën verdeelende, gaan zij omstreeks den 57sten graad noorderbreedte te niet.
Tusschen de havenstad Acapulco en Mexico is een afstand van tachtig mijlen. De verscheidenheden des gronds

{==618==} {>>pagina-aanduiding<<}
zijn minder plotseling en de hellingen minder onverwacht dan tusschen Mexico en Vera-Cruz. Na de granietbergen in de nabijheid van den oceaan, waarin de haven van Acapulco ligt, te zijn overgetrokken, komt de reiziger op de porphyrrotsen, waaruit men gips, bazalt, oorspronkelijke kalk-aarde, tin, koper, ijzer, zilver en goud graaft. De weg tusschen Acapulco en Mexico biedt gezigtspunten en plantensoorten aan, geheel onderscheiden van andere streken; doch de twee reizigers, die weinige dagen na het ankeren van de brik de Constanzia te Acapulco, hier naast elkander reden, sloegen weinig acht daarop.
Die reizigers waren de verraders martinez en josé; de laatste kende den weg; hij had reeds dikwerf de bergen van Anahuac doorreisd. Dáárom waren de diensten van den Indischen gids, die zich aanbood, geweigerd, en begaven de beide gelukzoekers, op paarden gezeten, zich naar de hoofdstad van Mexico. Na een paar uren dravens, dat hun het spreken belet had, hielden zij in.
- In den stap, Luitenant! - zeî josé verhit. - Santa maria! Ik zou liever een stampend schip op de groote cacatois, gedurende een noord-wester berijden.
- Laten wij ons haasten. - antwoordde martinez. Gij kent immers den weg?
- Even goed als gij dien van Cadix naar Vera-Cruz, en wij zullen hier geene stormen hebben, die onze rossen doen breken. Maar in den pas!
- Sneller. - hernam martinez, zijn paard de sporen gevende. - Ik weet niet wat pablo en jacopo in het schild voeren. Zouden zij het voordeel van onzen koop alléén willen hebben?
- St. jacor! En het goud dat men ons schuldig is!
- Hoe veel dagen reizens?
- Vier of vijf, Luitenant! eene wandeling! maar in den stap! Gij ziet dat de grond zich merkbaar verheft.
En inderdaad deed het rijzen der bergen zich gevoelen.
- Onze paarden zijn niet beslagen - sprak jose - en het hoorn van hunne hoeven slijt op deze granietrotsen spoedig af. Maar met dat al geen kwaad gesproken van

{==619==} {>>pagina-aanduiding<<}
den grond, die goud bevat. Wij verachten dien niet al zetten wij er de voeten op.
De reizigers waren nu op eene kleine hoogte, door palmen, cochenilje, cactus en salie-planten bedekt, gekomen; aan hunne voeten strekte zich eene groote bebouwde vlakte uit; al de weelderige plantengroei van de heete gewesten vertoonde zich aan hun oog. Links doorsneed een woud van mahoniehout het landschap met zijne onverstoorde en onbewegelijke eenzaamheid. Peperboomen, met lange peulen, wiegden hunne buigzame takken op den brandenden adem van den stillen oceaan. Velden met suikerriet bedekten het land, en een rijke voorraad van katoen bewoog in stilte hare grijze zijdeachtige pluimen. De grond bood winde, jalappe en piment aan, terwijl indigo-planten, cacao-, campêche- en pokhoutboomen, benevens de verscheidenheid van Floraas voortbrengselen; als: dahliaas, mentzeliaas, helicanten enz. den vruchtbaarsten grond van het Mexicaansche stadhouderschap met de kleuren van iris versierde.
Deze geheele schoone natuur werd vrolijk verlevendigd onder de brandende stralen, welke de keerkringszon er met stroomen over uitgoot; terwijl eene overdragelijke hitte de ongelukkige bewoners door de geele koorts wegmaaide.
- Welke is die hooge kegel, die ik daar ginds aan den horizont zie? - vroeg martinez.
- La cerro de Brea, een berg, wat hooger dan de vlakte. - antwoordde josé met verachting.
Dit is de eerste aanmerkelijke bergpunt van de onmetelijk Cordillièras.
- Laten wij ons haasten! - sprak martinez, het voorbeeld gevende. - Van de haciendaas, uit noordelijk Mexico gekomen, zijn onze paarden in hunne lange togten door de savennen aan de oneffenheden van den grond gewend geworden; doen wij dus ons voordeel met de afhelling van den weg, om uit deze onafzienbare eenzaamheid te komen.
- Zou martinez wroeging gevoelen?
- Wroeging!... neen.... Maar ik begeer te zien of

{==620==} {>>pagina-aanduiding<<}
de bevallige meisjes te Mexico hare aardige figuurtjes nog altijd onder de zwarte of witte zijden roberoos verbergen.
- Voorwaarts dan! - zeide josé, die een Spaansch liedje ging fluiten; terwijl martinez in een diep stilzwijgen verviel, en beiden met snellen draf voortsnelden.
Zij bereikten la cerro de Brea en gingen dien langs een smal pad aan de zijde des bergs over. In de helling aan den anderen kant afgedaald zijnde, pleisterden zij om hunne paarden te laten rusten, en hen en zich-zelven aan de schaarsche bronnen van deze drooge landstreek te verfrisschen.
De zon begon beneden de kim te dalen toen de reizigers Ciguanan bereikten. Dit dorp bestaat uit eenige hutten, door arme Indianen bewoond, van de soort, welke men mansoos (landbouwers) noemt. De inboorlingen die vaste woonplaatsen hebben, zijn over 't algemeen lui en lafhartig, en hebben ook de rijke opbrengst des gronds slechts op te rapen. Hunne bedrijveloosheid onderscheidt hen wezenlijk van de Indianen op de hoogste bergvlakten, welke de noodzakelijkheid werkzaam maakt, en van de noordelijke Indianen, de bravoos, de zwervelingen, die van roof leven en nooit vaste woningen bezitten.
De twee Spanjaarden vonden in dit dorp slechts eene matige herbergzaamheid. De Indianen, die hen als hunne oude verdrukkers beschouwden, waren hen niet gunstig gezind. Daarbij hadden twee andere gelukzoekers het dorp reeds bezocht en de weinige levensmiddelen, die er waren, in beslag genomen.
De Luitenant en zijn gezel legden zich in eene oude hut neder en braadden een schapenbout tot hun avondmaal. De honger deed dien heerlijk smaken, en de vermoeijing triumfeerde, bij welgevulde maag, over de hardheid van hun leger en de beten der Amerikaansche muggen. Spoedig sliepen zij in; doch martinez riep gestadig, in benaauwde droomen, nu eens den naam van jacopo, dan weder dien van pablo uit.


{==621==} {>>pagina-aanduiding<<}

III.

Den volgenden dag werden de paarden met zonsopgang gezadeld, en de reizigers, hunnen togt voortzettende langs de half gebaande paden, die het land al kronkelend doorsnijden, trokken oostwaarts de morgenstralen die hen vrolijk beschenen te gemoet. Hunne reis ving onder goede voorteekenen aan; en zonder het norsche zwijgen van den Luitenant, dat zeer bij de vrolijkheid van josé afstak, zou men hen voor de eerlijkste menschen van den aardbodem hebben gehouden.
De grond begon meer en meer te rijzen en verminderde hunnen spoed; de overgroote vlakte van Chilpanzingo, onder de schoonste luchtstreek van geheel Mexico gelegen, deed zich weldra voor hen op. Deze streek, die tot de gematigden behoort en 1500 Ned. ellen boven de oppervlakte der zee is gelegen, kent noch de hitte der lagere landen, noch de koude der hoogere gewesten. Deze oasis regts latende liggen, kwamen zij aan het dorpje San-Pedro, vanwaar zij, na een paar uren rustens, zich naar de kleine stad Tutela-del-Rio begaven.
- Waar zullen wij heden vernachten? - vroeg martinez.
- Te Tasco... eene groote stad, bij deze buurten vergeleken.
- Is er eene goede herberg?
- Een goed bed, in een schoon klimaat. - De zon brandt er minder dan aan de kust... men nadert zoo zachtjes aan de ijskoude op de toppen van den Popocatepetl.
- Wanneer zullen wij de gebergten over zijn?
- Overmorgen avond, en dan kunnen wij meteen het einde van onzen togt zien!... Eene gouden stad... Weet gij wat ik denk, Luitenant?
Martinez zweeg.
- Ik denk er over na, wat er wel van onze officieren kan geworden zijn.
Martinez rilde.
- Zwijg! - zeide hij. - Wie weet dat!

{==622==} {>>pagina-aanduiding<<}

- Ik zou gaarne gelooven dat ze van honger zijn omgekomen. Ook zijn er nog al in zee gevallen, en in deze wateren is eene soort van haaijen, tintoreaas, die den baders geene gratie bewijzen. Santa maria! als Kapitein orteva herleefde, zou 't waarschijnlijk in den buik wezen van zulk een smulpaap!
- Zult ge zwijgen, ellendige! - riep martinez uit, geheel buiten zich-zelven.
- Uwe scheldwoorden zijn tamelijk verkeerd geplaatst. Nu, we zullen van iets anders spreken. Als ik oud word, zal ik in dit heerlijke land van Mexico gaan wonen. Men krijgt er volle lagen van ananassen en bananen, en men strandt er op ondiepten van goud en zilver.
- Zijt ge dáárom een verrader geworden? - vroeg martinez.
- Waarom niet, Luitenant? - 't was eene zaak van geld.
- Zoo? - sprak martinez, verachtelijk.
- En gij dan?
- Ik... 't Was bij mij eene zaak van eer! De Luitenant heeft zich op den Kapitein gewroken!
- Zoo? - sprak josé, even verachtelijk.
Beiden waren elkander waardig, en wogen hunne naauwgezetheid af naar het gewigt hunner driften.
- Stil! - riep martinez, op eens zijn paard inhoudende. - Wie zijn daar ginds?
José rees op in zijne stijgbeugels, zag rond en antwoordde:
- Niemand.
- Ik heb daar toch een man gezien.
- Verbeelding!
Martinez reed op het boschjen af, waarin hij meende de verschijning gezien te hebben. Toen hij was afgestegen, zag hij eene slang wier kop met een steen was verbrijzeld, en wier stuiptrekkend ligchaam zich nog kronkelde en oprigtte alsof 't nog leefde.
- Hier was dan toch iemand - sprak hij, naar alle kanten rondziende - maar wie?

{==623==} {>>pagina-aanduiding<<}

- Wat denkt gij? - vroeg josé.
- Laat ons maken, dat wij vooruitkomen! - antwoordde martinez.
Zij draafden voort langs de oevers van de Mexala. Weldra verkondigden eenige rookwolkjes de nabijheid van woningen en het stadje Tutela-del-Rio vertoonde zich; maar het verlangen om vóór den nacht Tasco te bereiken, deed hen maar kort daar vertoeven.
De weg werd nu steiler, dies moesten de paarden doorgaans in den stap blijven; hier en daar zagen zij voor 't eerst olijvenboschjes; er ving een merkbaar onderscheid aan in den grond, de luchtgesteldheid en den plantengroei.
't Werd avond. Martinez reed op een korten afstand van zijn makker en gids, die te midden der duisternis met moeite den weg herkende. De Luitenant volgde eenigzins angstig zijn reisgenoot. Heimelijke wroegingen benaauwden zijn hart en gaven telkens aan de voorwerpen rondom hem afgrijselijke gedaanten, zoodat hij gestadig meende orteva voor of naast zich te zien.
De avond was nu geheel gevallen. De reizigers reden zonder zich op te houden, door de dorpjes Contepec en Ignala en kwamen te Tasco, eene, gelijk josé gezegd had, aanzienlijke plaats in vergelijking van de ellendige gehuchten welke zij nu achter zich hadden. Aan de eerste herberg stegen zij af, gaven hunne paarden aan een stalknecht over, en traden in de voornaamste kamer, waar eene tafel gedekt stond. Welhaast verkwikten zij zich aan een maaltijd, heerlijk voor de inlanders, doch welke de honger voor den Europeër, zoo lang hij er niet aan gewoon is, kruiden moet. Hij bestond uit kuikens in eene zee van vet zwemmende, rijkelijk van groene piment voorzien; rijst met roode piment en saffraan toebereid; gevogelte met olijven gevuld; drooge rozijnen, en gesuikerde pompoenen, alles vergezeld van tortillaas: koekjes van mais gebakken. Na den maaltijd deed de vermoeijenis hen spoedig inslapen.


{==624==} {>>pagina-aanduiding<<}

IV.

De Luitenant ontwaakte den volgenden ochtend het eerst, en wekte josé.
- Welken weg zullen wij nemen? - vroeg martinez.
- Kies zelf. De eene gaat door Zacualican, Tenancio en Toluca, vandaar is de weg naar Mexico zeer schoon. Men is dan de Sierra-Madre overgetrokken. De andere gaat een weinig oostwaarts, maar voert ook naar de fraaije gebergten van Popocatepetl en Iztaccihuatl. Van den hoogsten bergtop af is 't of men Mexico met de hand kan bereiken. Eene heerlijke wandelrid van 15 mijlen langs eene hellende vlakte.
- Dan kies ik den laatsten.
Zij deden hunne paarden zadelen, vulden hunne mochillaas of zakken, die een deel van het zadeltuig uitmaken, met maïs-koeken, granaat-appelen en gedroogd vleesch, daar 't te voorzien was, dat er op de bergen niet veel zou te bekomen zijn; bestegen hunne rossen, en sloegen regts af.
In de vlakte die zij nu doorgingen, 1500 ellen boven 't waterpas der zee, vermengen zich de planten, sedert de verovering ingevoerd, met de oorspronkelijk Mexicaansche; korenvelden breiden zich over deze vruchtbare oasis uit, waar alle Europesche granen tieren. Amerikaansche en Fransche boomsoorten vermengen hier hunne takken en gebladerte; de bloemen uit de Oosterlanden kleuren het groene tapijt der vallei, nevens de viooltjes, de korenbloem, 't elzenkruid en de madeliefjes der gematigde luchtstreken. Ook de harstgevende heesters brengen hier en daar afwisseling in het bekoorlijke landschap, en de geur der zoete uitwasemingen van de vanille, in de schaduw van den balsemboom wassende, streelt er de reuk. Ook bevonden de reizigers zich wèl in deze temperatuur van 20 tot 22 graden, gemeen aan de luchtstreken van Xalapa en Chinpanzingo, welke men de Tierras templadas noemt. Zij stegen meer en meer op de bergvlakte van Anahuac, en beklommen de keten die de vlakten van Mexico insluit.

{==625==} {>>pagina-aanduiding<<}

- Dat is de eerste der drie stroomen die wij over moeten. - sprak josé. - Op mijn eersten togt was hij droog.
Inderdaad, eene rivier in eene diepe bedding besloten, vormde een afgrond onder de voeten der reizigers, en langs eene vrij zachte helling, in de rots uitgehouwen, bereikten zij eene waadbare plaats. Als de regentijd deze stroomen doet zwellen, vereenigen zij zich met de rivier Ixtolucca, die tusschen de groote gebergten vloeit.
- Heeft men in deze eenzaamheid niets te vreezen?
- Niets, of 't moest een Mexicaansche dolk zijn.
- 't Is waar. - antwoordde martinez. - De Indianen van deze hoogten zijn, door overlevering en gewoonte, trouw aan hunnen ponjaard. Welk een aantal namen hebben zij voor hun geliefd wapen: estoque, virdugo, puna anchillo, beldoque, naraja; de naam is hun zoo snel op de tong als het moordtuig in hunne hand.
- En zoo veel te beter, Santa maria! Wij vreezen de onzigtbare kogels niet der lange karabijnen; en toch ken ik niets verdrietiger dan niet te weten wie u het licht uitblaast.
- Welke zijn de stammen die deze bergen bewonen? vroeg martinez.
- Wie zou de onderscheidene volken van Mexico kunnen bepalen? Alle landen hebben tot de bevolking van dit Eldorado bijgedragen. Denk eens aan de kruizing der rassen! Men vindt hier de Mesties, geboren uit een Spanjaard en eene Indiane; de Castisa van eene Mestische vrouw en een Spanjaard; de Mulat van eene Spaansche vrouw en een Neger; de Monisque van eene Mulattin en een Spanjaard; de Albino van eene Monisque en een Spanjaard; de Tornata van een Albino en eene Spaansche; de Tintinclaire van een Tornata en eene Spaansche; de Lovo van eene Indiane en een Neger; de Caribujo van eene Indiane en een Lovo; de Barsino van een Coyote en eene Mulattin; de Grifo van eene Negerin en een Lovo; de Albarazado van een Coyote en eene Indiaansche; de Chanisa van eene Mestiesche en een Indiaan; de Mechino van een Lova en eene Coyote; zon-
{==626==} {>>pagina-aanduiding<<}
der nog de schoone blanke goeletten te rekenen, door meer dan één vrijbuiter aangeklampt.
José sprak waarheid. De vermenging der rassen in deze streken loopt in het oneindige. Maar in spijt van 't belangrijke zijner inlichtingen moest de spreker zien, dat zijn reisgezel weder in zijn verdrietige stemming verviel. Hij verwijderde zich gaarne van dien reisgenoot, wiens tegenwoordigheid hem scheen te hinderen.
De twee volgende bergstroomen waren droog en stelden de reizigers eenigzins te loor, die gerekend hadden er hunne paarden te zullen drenken.
- Daar staan we nu zonder water; - sprak josé - doch 't kost ons maar een kleinen omweg. Ginds ziet gij een boom tusschen de eiken en olmen, dat is een ahuehuell, aan zijnen voet vindt men doorgaans water.
Zij reden er heen, en vonden den boom; doch van water geen spoor meer, en het platgetreden gras en kruid droeg sporen van voetstappen, die er, nog niet lang gelang geleden, op schenen gedrukt te zijn.
De twee booswichten zagen elkander verwonderd aan, en werden onwillekeurig stil. Na eenige spijze uit hunne mochillaas genuttigd te hebben, rigtten zij zich oostelijk naar Cuernavaca.
Het land toont daar een ander voorkomen, en in 't verschiet de reusachtige bergtoppen, wier hooge kruinen de wolken, door de zee aangevoerd, tegenhouden. Het fort Cochialcho, van de oude Mexicanen afkomstig, en dat eene oppervlakte van 9000 vierkante ellen beslaat, lag in de verte voor hen. De reizigers trokken op den ontzaggelijken kegel af, die het tot grondslag dient en met grillige bouwvallen gekroond is. Na hunne paarden aan een boom gebonden te hebben, klommen zij naar den top des kegels, om de rigting van den weg te verkennen.
De vallende nacht omgaf hen weldra met zijne nevelen, die fantastische vormen leenen aan de omtrekken der voorwerpen. Het oude fort lag daar in de gedaante van een gebogen stier, en martinez staarde er op met

{==627==} {>>pagina-aanduiding<<}
ontruste blikken, alsof zich een spook op de gestalte des ingebeelden monsters aan hem vertoonde. Eensklaps verhief zich vol schrik op zijne groote vlerken een ontzaggelijke nachtvogel met een akelig gekrijsch, en een stuk van de rots losgeraakt, viel en stortte, alles in zijn val verpletterend, in de diepte der vallei neder.
- Santa maria! Welk een bergval! - riep josé uit. - Laat ons zien hoe 't gesteld is met onze paarden!
Zij hadden spoedig de lagere vlakte weder bereikt, waar een breed spoor van vernieling den weg van het rotsblok aanwees; maar vonden hunne paarden, met den boom, waaraan zij bevestigd waren geweest, onder de gevallen steenmassa verpletterd en begraven.
Martinez sidderde. De verpletterde slang, het weggenomen water, deze steenval, alles toonde hem eene wreekende magt, die hem vervolgde. Met waanzinnige blikken op josé starende, vroeg hij dien:
- Waarom spreekt ge weder van Kapitein orteva? - Ik vraag u: waarom? - voegde hij er bij, met bevende lippen, en een gelaat zoo afschuwelijk, dat josé terug trad.
- Ik raad u aan, Luitenant! geene gekheid te maken. - sprak deze. - Een laatsten groet aan onze beesten en dan op weg! Het is hier niet goed als de oude berg zijn manen schudt. Het ongeluk ligt er nu toe, en wij moeten onze beenen gebruiken. Verlaat u op mij; wij moeten trachten vooruit te komen.
In het midden van den nacht kwamen zij te Cuernavaca; maar vonden er geene paarden, en vervolgden dus bij het aanbreken van den dag te voet den weg naar het gebergte Popocatepetl.

V.

De koude werd streng en de plantengroei hield op. Deze bijna onbeklimbare hoogten behooren tot de bevrozene luchtstreken, tierras frias. Reeds staken de dennen, die armoedige bewoners der nevelige wereldgewesten, hunne drooge armen tusschen de dorre takken der

{==628==} {>>pagina-aanduiding<<}
laatste eiken, en de beken vloeiden niet langer over den harden half bevrozen grond.
Reeds gedurende zes uren worstelden de booswichten met moeite voort; zoowel hunne handen als hunne voeten aan de scherpe rotskanten openscheurende. Afgemat zonken zij eindelijk neder, en josé bereidde eenig voedsel.
Zij hoopten te Aracopistla, een dorp in de bergen als verloren, eenig middel van vervoer te zullen vinden; maar hunne teleurstelling was des te grooter toen zij er niets vonden dan dezelfde armoede en onherbergzaamheid als te Cuernavaca. Toch moesten zij voort over den hoogen kegel, die zich tot in de wolken verheft. Hunne blikken verwarden in de nevelen als zij naar de kruin opzagen, en het pad was dor genoeg om er wanhopend bij te worden. Aan alle zijden waren afgronden, en duizelingwekkende diepten gaapten naast hunne schreden. Zoo trokken zij over een gedeelte van den berg, door de Indianen de rookende rots genaamd. Breede kloven deelen zijne stijle glooijingen, en plotseling ontstaan er dikwerf nieuwe scheuren in zijne losse korst. Sedert josé hier nog eenmaal gezworven had, was de oppervlakte door uitbarstingen, en ook door zware regens of andere oorzaken, geheel van gedaante veranderd; zoodat de schier onbruikbare paden telkens werden afgebroken, en hij ten laatsten volstrekt geen spoor meer wist te vinden. Angstig stond hij nu en dan stil; want uit de ingewanden van den berg klonk een dof geloei.
De zon daalde ter kimme en zwarte wolken kondigden storm en onweders aan. Alle sporen van plantengroei hadden opgehouden, hier en daar stonden nog slechts enkele dennen op de rotsen, met eeuwige sneeuw hedekt.
- Ik kan niet meer! - riep josé uit, en zette zich neder om adem te scheppen. - Dat de duivel mij hale als ik den weg in dezen doolhof meer weet!
De regen begon in groote droppels te vallen, en een doffe donder, twintig malen door de echoos van 't gebergte herhaald, kondigde het naderen des onweders aan.

{==629==} {>>pagina-aanduiding<<}

- Als wij den berg over zijn, wat zullen we dan zien? - vroeg martinez.
- Mexico links, la Pueblo regts, en vóór ons in de diepte den goeden weg; als wij er maar komen kunnen.
De matroos sprak de waarheid. De vlakte van Mexico is door een onmetelijk vierkant van bergen als met een ringmuur omgeven; het is eene uitgestrekte ovale kom, achttien mijlen lang, twaalf breed, en zeven-en-zestig in den omtrek. Als de reiziger de kruin des bergs heeft bereikt, daalt hij zonder moeite in het dal Anahuac neder en komt er spoedig op een goeden weg, die naar de stad Mexico geleidt. Door lange lanen van olmen en populieren gaande, ontmoet en bewondert hij de cipressen, er door de koningen uit het Astequische Huis geplant, en de schinuus, die naar de treurwilgen van het Westen gelijken. Van afstand tot afstand ziet men bebouwde velden en bloeijende tuinen, terwijl appel-, granaat- en kersenboomen onder den donker blaauwen hemel in het vrije tieren, en hunne vruchten aanbieden.
Maar welk eene inspanning om dit paradijs te bereiken! De donder ratelde welhaast onafgebroken voort, de regen plaste in stroomen neder, en scheen, nu en dan, slechts even op te houden om de echoos van 't gebergte beter te doen hooren. Diepe nacht omgaf de misdadige zwervers zoo ras het licht van den hemel was.
José vloekte bij elke trede. Martinez zweeg; maar in zijne borst klonken stemmen van wroeging, zelfverachting en vrees, die hem deden sidderen.
Weder verlichtte een straal den omtrek, en josé deinsde terug; want hij stond op het punt in een afgrond te stappen. Martinez greep hem aan, en sprak, na eenig zwijgen, kleinmoedig als een kind, met eene gesmoorde stem:
- Ik ben bang!
- Toch niet voor het onweêr?
- Niet voor dat oproer in den dampkring; maar voor het oproer in mijne borst.
- Ja, de Kapitein!... Hij is niet malsch door u bejegend. Nu ik er om denk moet ik lagchen. - hernam

{==630==} {>>pagina-aanduiding<<}
josé; maar hij lachte toch niet; want martinez klemde zich angstig aan hem vast, en ook hij-zelf had eene gewaarwording op zijn schedel, alsof zijn haar ten berge wilde rijzen.
- Lach niet, josé! Bid liever!
- De plaats is niet geschikt om er een preek te houden. Als gij bang zijt sluit uwe oogen en ooren dan digt!
- Ik zie den ongelukkige toch!
- Gezond, of beschadigd?
- Daar komt hij! Hoe gaapt zijne wond! - riep martinez.
En werkelijk toen de bliksem uitschoot stond daar, in heur snel voorbijgaand licht, op eenige voeten afstands, eene gestalte; maar schier op hetzelfde oogenblik zag josé vóór zich een arm, met een dolk gewapend, en eene stem riep: ‘Wraak!’ en eer hij aan tegenstand denken kon, trof hem de vlijm, en hij zonk ineen, om niet weder op te rijzen.
Als door een bovennatuurlijke magt bewaard en gedreven vlugtte martinez, en ontkwam schier wonderdadig voor ditmaal aan zijne doodelijke vervolgers.
Een oogenblik later stonden twee mannen bij het lijk.
- Dat is martinez niet!
- Maar 't is er toch één.
- Doch hoe vinden wij nu den tweeden?
- De schim van orteva zal ons den weg wel wijzen!
En de mannen verlieten de plek. Na eene wijl bijeen te zijn gebleven, verlieten zij elkander in verschillende rigtingen, onder afspraak voor eene herberg in Mexico, wanneer zij elkander in het gebergte niet mogten wedervinden.
Martinez dwaalde als een krankzinnige, blootshoofds, rond. De regen viel in stroomen op zijn brandend hoofd, zonder het te kunnen verkoelen. De pijnboomen schenen zich uit te strekken en neder te buigen, om hem met hunne armen te omklemmen; de rotsen namen monsterachtige vormen aan, en uit hare kolken begonnen hier en daar vuurvlammen op te stijgen. Nu eens klim-
{==631==} {>>pagina-aanduiding<<}
mende, dan weêr dalende, telkens vallende, snelt hij, zoo veel de duisternis 't vergunt, voort en voort. Eensklaps hoort hij onder zich 't gebrul van een bergstroom. Het is de Ixtolucca, die vijfhonderd voet lager onder hem kookt. Bij het licht van den bliksem ziet hij op eenigen afstand eene brug over de rivier hangen. Die brug, door den wind geslingerd, zweeft als een draad over de ruimte; maar zij opent toch den eenzamen misdadiger een weg tot verdere vlugt.
Zich met de kracht der wanhoop aan de lianen vasthoudende, die langs dit luchtpad eene soort van leuning vormen, kruipt hij voort, en nadert onder geweldige inspanningen de overzijde; doch zie, daar staat, als een spook, te midden der akeligheden die hem omringen, eene menschelijke gedaante in hare volle lengte, hem dreigend te wachten.
Alle moed is uit zijne ziel geweken. In doodsangst wendt hij zich om en wil terug; maar op het midden der brug staat eene tweede gedaante, en verspert hem den weg, terwijl de andere hem volgt, zoodat hij van alle zijden is ingesloten.
- Wat wilt ge van mijl? Wie zijt ge!? - roept hij uit.
- Kent gij pablo, den pleegzoon van orteva nog? - zegt de eene.
- Ik ben jacopo. - zegt de andere.
- Landverrader! Gij zult te Mexico geen geld opstrijken voor de bodems door u geroofd!
- Oog om oog; tand om tand; leven om leven, moordenaar! In den afgrond onder uwe voeten vindt gij uw graf!
Daar klonk het geknal van twee pistoolschoten door het geratel des onweders heen. Alle hoop op 't behoud eens levens, waaraan hij gehecht was, verloren ziende, dacht hij zijne vervolgers neder te vellen; maar de duisternis, het beven van zijne hand, en hooger bestiering vooral, deden de schoten missen. Nu grepen pablo en jacopo hem aan. Zij wilden hem, over de leuning der brug heen, in den stroom werpen, die onder hen voortbruiste; maar de doodsangst verdubbelde de krachten des booswichts, en nu had er een tooneel plaats, waarvan wij niet beproeven zullen eene schets te geven. - Ontzettende gedachte! - Drie menschen worstelende midden op eene brug, die hoog in de lucht boven een 500 voet diepen afgrond slingert, en elk oogenblik dreigt

{==632==} {>>pagina-aanduiding<<}
te bezwijken onder het gewigt der worstelaars, of onder de kracht hunner pogingen, om zich aan hare zwakke leuningen vast te klemmen. Heviger en heviger kraakt het gevaarte, en schijnt telkens op het punt om de vracht, die haar bezwaart, door de brekende leuningen heen, af te werpen, of zelve te bezwijken, en met het razende drietal in den afgrond neder te tuimelen. En de worsteling duurt lang. Meer dan eens is de jeugdige pablo op het punt door martinez over de leuning geworpen te worden; meer dan eens loopt hij-zelf gevaar, onder den vereenigden aangreep van pablo en jacopo beiden. Inmiddels spelen dolken en messen daarbij hun bloedig spel; wonden uitdeelende in menigte, zonder het leven te vernietigen. Maar het lot des misdadigers was bij Hooger beslist, en geen verzet is bij magte de uitvoering van de taak der bestemde wrekers te verhinderen. Eindelijk gelukt 't hen den booswicht op te heffen, en naar buiten te werpen; doch in zijn val grijpt hij de leuning der brug nogmaals aan, en hangt nu aan zijne handen boven den peilloozen afgrond, in welken neder te storten de dood is. Nu smeekt hij: ‘genade!’ en bidt om zijn leven, en biedt al zijne bezittingen aan, om hen te vermurwen; maar te vergeefsch! Zij spannen het uiterste hunner krachten in, om zijne handen los te wringen, die vast bestorven zijn aan het leuningwerk; doch ook nu moet het blanke wapen het werk der wraak helpen voltooijen. En zoo stort dan ten laatste de gestrafte moordenaar neder, in zijn langdurigen val een kreet slakende van smart, wanhoop en ontzetting voor de toekomst, die niet is te beschrijven; maar door pablo en jacopo nooit vergeten werd, en thans hen deed ijzen en verstijfd staan, en, door de echoos der bergen herhaald, denken deed aan duivelen, die den spot dreven met de wanhoop des gestraften, of toeschoten om zijne ziele op te vangen en naar
hunne duistere verblijven te voeren.
- Orteva is gewroken! - sprak pablo.
- En Spanje! - voegde jacopo er bij.
Zoo ontstond, door misdaden, die voor de bewerkers geene vruchten droegen, de zeemagt der Mexicaansche Republiek. Mexico nam de twee bodems in beslag, en behield die, zonder koopschat te betalen, en zij werden de kern der kleine vloot, die later Texas en Californië aan de zeekasteelen der Vereenigde Noord-Amerikaansche Staten betwistte.


{==633==} {>>pagina-aanduiding<<}

Mengelwerk.

Mijn Heer de Redacteur!

De Wetenschappen, Oude Letteren en Kunsten zijn voorwerpen van algemeene, dat is: politieke belangstelling voor ieder Land, Vorst en Volk, voor alle Regeringen, die op grondige verlichting en beschaving prijs stellen; maar de Nationale of eigene Letterkunde heeft, bij bekrompene middelen ter openbare ondersteuning en aanmoediging, naar mijn, welligt al te eenzijdig en bekrompen oordeel, in dat geval, zoo niet bij uitsluiting, ten minsten bij voorkeur en in de eerste plaats, eenige billijke aanspraak en regt op bijzondere onderscheiding van hooger hand, omdat geen vreemd Bestuur zich er zoo zeer over behoeft of zal bekommeren, en men het niet aan anderen kan overlaten, zonder zich aan gevaar of eigen verwijt eenigzins schuldig te maken. Het is dáárom, dat ik het van belang reken, dat, wanneer eene Rijks-Instelling dáárvoor, wegvalt, de bijzondere Leden zich moeten blijven aanéénsluiten, en ieder van hen, thans, méér dan ooit, zich de Nationale Letterkunde behoort aan te trekken en te bevorderen naar eigen inzigt.
Op uw verlangen, om, bij eenige meerdere ruimte van tijd, ook eens weder eene bijdrage, voorlezing of verhandeling, welligt bij mij voorhanden, voor uw Maandwerk, waarin vroeger dergelijke van mij zijn opgenomen, mede te deelen, moet ik u opregt bekennen, dat ik slechts twee losse stukjes in handschrift heb liggen. Het eene is in de Tweede Klasse van het nu ontbonden Koninklijk Nederlandsch Instituut voorgelezen in September 1849, na eene in vele opzigten belangrijke mededeeling van één der Leden, over den niet onverdienstelijken Dichter starter; het tweede is ter vervulling van eene toevallig openstaande spreekbeurt in de Maatschappij van Felix Meritis, op den 20 Nov. 1850 voor-
{==634==} {>>pagina-aanduiding<<}
gedragen; waartoe ik mij, tot vermijding van de teleurstelling, door het openvallen veroorzaakt, op verzoek der Directie, als Honorair Lid, eenigzins verpligt rekende. Kunnen u deze stukjes dienen, en acht gij ze der openbare mededeeling niet geheel onwaardig, zij zijn u voor uw oud Vaderlandsch Maandwerk gaarne gegund.

Amsterdam, den 10den Nov. 1851.
jeronimo de vries.





No. I. (⋆)

Voorlezing over: het pligtelijke in de Dichtkunst.

Geachte Medeleden!

Er is geen mensch zonder roeping tot pligt. Er is geen vak van Kunst of Letteren, waaraan geen zedelijk of redelijk gebod verbonden is. Ook de Letterkundige, en onder hen bovenal de Dichter, is aan regel van pligt en zedelijkheid gebonden, ook omdat juist het verheffende, het treffende, dat hem ter dienste staat, een wapen is, dat, verkeerd gebruikt, des te sterker treft en wondt, en aan deugd, zedelijkheid en Godsdienst ten nadeele zijn kan. Het is daarentegen ook pijnlijk, iets snedigs, bijtends of prikkelends, eenige opwelling van luchtzoekend genie, in alle gevallen, te onderdrukken.
Hoe dus daarin te handelen; in hoeverre den Dichter te beletten de teugels los te geven, of ze strikt en stijf te houden, ten einde de weelderige genie ten dezen te bedwingen; of hoe juist te beoordeelen? Ziedaar eene vraag, die mij voor den geest kwam, toen onlangs een der geachtste Letterkundigen de eer van starter verdedigde, en aan camphuyzen zijn gedicht tegen starter ten kwade duidde. Iets moetende voordragen ter vervulling eener mij opgedragene en dien ten gevolge aangenomene spreek- of leesbeurt, schreef ik het volgende, dat ik als losse, algemeene opmerking, hoe weinig beteekenend, u niet wil onthouden.

{==635==} {>>pagina-aanduiding<<}

Ik kan niet ontkennen, dat de algemeene en bijzondere verdiensten van starter, ook mijns oordeels, niet genoeg vroeger naar waarde geschat, door de aangehaalde voorbeelden van den gemelden Letterkundige meer helder in het licht werden gesteld; maar ik vraag hem en u: of men niet daartegen andere voorbeelden en aanhalingen van denzelfden starter zou kunnen bijbrengen, die alles behalve kiesch en aanbevelingswaardig zijn; en wanneer men aanneemt, dat niet te ontkennen is, dat de Liedekens van starter, door stem en snaren geholpen, algemeenen bijval gevonden hebben aan de Liedertafels, Maaltijden en Gezelschappen, vooral van jonge lieden van zijnen en daarop volgenden tijd, dan kan men het zoo vreemd niet vinden, dat de zoo ernstig gestemde camphuyzen, die ter zelfder tijd zijne eigene krachtvolle, geestelijke Liedekens ingang zocht te doen vinden, tegen de losse en zinprikkelende van starter, ook na diens afsterven, te velde trok.
Beter ware het zeker geweest, dat hij dit bij starters leven hadde gedaan, maar daarom is de waarschuwing tegen den invloed van dergelijke Liedekens-zelve toch niet te verwerpen, en de tegenstelling van camphuyzen en starter, ook als Dichters in den echten, waren geest, in zedelijken en toch echt dichterlijken zin, ten voordeele van den eersten.
Ik vraag het, Mijne Heeren! u allen af: zoudt gij niet liever een camphuyzen, dan een starter als Dichter willen zijn? Camphuyzen mist nog den juisten uitlegger zijner zin- en krachtrijke rijmen; en het was steeds mijn vurige wensch, dien kernvollen Dichter eens, even als h. de groot, hier en daar toe te lichten en uit te geven.
Er zijn ook andere verdienstelijke Dichters, die, als starter, hun genie, op zich-zelve vruchtbaar en verdienstelijk, maar daardoor te gevaarlijker tot aanstoot, omtrent het eerbare en zedige, niet hebben kunnen bedwingen. Onder menige anderen noem ik slechts van vroeger dagen den hieromtrent uitstekenden joncktys, en den verdienstelijken luiken in zijne jeugd, en, om van

{==636==} {>>pagina-aanduiding<<}
andere niet te spreken, onzen in vele opzigten nooit volprezen bilderdijk.
Gij zult mij verschoonen, voorbeelden van joncktys of luiken hier ter neder te stellen, maar de vraag is: mag de kunst of de genie zich hierin te zeer toegeven? Zijn het niet juist dikwerf de uitersten, die elkander ook hier aanraken. Van de zijde der kunst bewonderen wij hen, ook in de meest weelderige uitdrukkingen, ja van dien kant zouden wij het bejammeren, dat zulke verzen of liederen, louter als voortbrengsels van kunst beschouwd, niet zouden bestaan; maar er is iets hoogers, iets stelligers, dat de kunst ook als pligt moet in acht nemen, te weten: om de zedelijkheid en zedigheid niet te kwetsen, niet het zinnelijke te zeer te prikkelen, en alzoo tot verleiding mede te werken.
De Latijnsche Dichters van vroegeren en lateren tijd hebben velen ten dezen verleid. - Ik heb het altijd in cats bewonderd, dat hij, hoe schilderend ook in liefdegevallen en minnedichten, de kieschheid nooit ten dezen te zeer is te buiten gegaan, en de enkele, min of meer onkiesche, op verzoek van beverwijk, in zijnen Schat van gezondheid ingeweven en uitgegeven, in zijne werken te regt niet heeft opgenomen; maar daarom wordt hij ook gezegd meer nut te hebben aangebragt aan Godsdienst, zedelijkheid, huiselijke en maatschappelijke deugden en pligten, dan al de andere Dichters te zamen. Blijven er pligten van zedelijkheid en zedigheid, ook bij den Dichter, zoo behoeft het naïve daardoor juist niet te lijden. Cats, b.v., is in zijne Minnezangen en Zinnebeelden, in zijne Maagd, Vrijster en vooral in zijne Daphné of Herdersdicht, allernaïfst. - Jeremias de decker, die in een allervoortreffelijkst gedicht, met al het vuur en de kunst, hem eigen, tegen de geile poëten van zijn tijd is uitgevaren, levert in een enkel bijschrift slechts het bewijs, dat toch ook iets onkiesch hem kon ontvallen. Hij en later bilderdijk hebben ter eere van cats voortreffelijke dichtstukken geleverd.
Hoe naïf, hoe treffend ook, de Dichter zijn kan en

{==637==} {>>pagina-aanduiding<<}
zijn moet, van persoonlijke belediging moet hij zich zoo veel mogelijk onthouden. Deze klip te vermijden is allermoeijelijkst, bijna ondoenlijk, omdat zaken en personen zóó naauw aan elkander verbonden zijn; omdat door de personen, de meening omtrent zaken, zich zoo gemakkelijk, zoo juist, zoo zigtbaar opheldert en in het licht wordt gesteld. Ontneem vondel in zijne Hekelschriften de personen, die hij hekelt, en hij is naauwelijks verstaanbaar, en geen vondel als Hekeldichter meer; zoo ook bilderdijk, aan wien echter de verdienste toekomt, dat hij de zaken en personen wel bij aanduiding, maar zelden of ooit personen met naam en toenaam hekelde. Ik heb het hem altijd ter eere gerekend, dat hij het Gedicht van r.h. arntzenius, Leydens Ramp, hekelende, wat leering aangaat een schatkamer van fijne, juiste taal-, ziels- en zien-kundige opmerkingen, scherp en bijtend geleverd heeft, maar nooit heeft gewild, dat het aan het licht werd gebragt. Ik zou het daarom minder goedkeuren, dat het openlijk wierd medegedeeld, zonder dat aan den anderen kant eenige niet te ontkennen verdiensten van arntzenius in het licht wierden gesteld en alzoo aan hem als Dichter tevens wierd regt gedaan.
Deze opmerking brengt mij tot eene andere. r.h. arntzenius was geen Dichter van den eersten rang, maar zijne vertalingen van tibullus, en zijne eigene gedichten hebben meestal iets treffends, zedelijks, iets stichtends, iets huiselijks, dat genoegen geeft, ook aan zulken, die hem als Dichter anders niet zeer hoog, in vergelijking van anderen, stellen, en vooral aan zulken, die hem persoonlijk gekend hebben. Men zij niet hard, noch partijdig in het beoordeelen van kunstwerken. Ook het min verdienstelijke kan iets goeds in zich bevatten, dat wij niet te ligtvaardig moeten verwerpen. Het is een bekend gezegde: Dichters mogen niet middelmatig zijn; men zij in de toepassing daarvan niet te streng. Het is eene aanmatiging van den ouden, en vooral ook van onzen tijd, mijns oordeels, om alle zich min verheffende dichtwerken als geheel te verachten, bijtend te beoordeelen, en eenigen dichterlijken stempel geheel en al te misgunnen. In

{==638==} {>>pagina-aanduiding<<}
zulke lager en meer of min middelmatig geoordeelde gedichten schuilt niet zelden een meer practische, dieper ingrijpende en treffender zin, dan in hoogdravende stoute verzen, aan welke ik de hoogere kunstverdiensten echter geenszins wil betwisten. Ik wil liefst geene voorbeelden of tegenstellingen van levenden aanhalen. De meer krachtige, hoog gestemde Dichters vergeten wel eens, dat het eerste vereischte van alle spraak, taal en schrift is, verstaan en begrepen te moeten worden. - Onlangs las ik een Dichtwerk, vol spranken van waar vernuft, hier en daar schitterend als van edelgesteenten; maar het geheel, bij gebrek van zamenhang, helderheid, orde, en door overvloed van duistere, min losloopende, zinsneden, oude, ja geheel verouderde, woorden, was het bijna onverstaanbaar en onbegrijpelijk. Het is pijnlijk, bij de lezing van een Dichtstuk, in den gang van lezen en begrip gestuit en tot óverlezing, herhaling, ja, constructie der zinnen, of het opsporen van verouderde woorden, genoopt te worden; en wat moet het dan zijn bij de voordragt op het eerste gehoor? Alle indruk gaat op die wijze verloren. Ik erken, op zoo wezenlijken roem en hoogen lof, als de Dichter, die tevens duidelijk, krachtig en verheven is, kan de meer burgerlijke en huiselijke Volksdichter geene aanspraak maken; maar hij wint het door meer algeméén nut te stichten, door beter begrepen, door juister toegepast te kunnen worden, op den duur. Denkt maar eens aan de Volksliederen van ouderen ('t Wilhelmus) en van onzen tijd (Wien Neêrlandsch bloed). Men late ook hier, gelijk in het gemeene leven, vrije keus, eigene stemming en aanleg van natuur, en men zal bevinden, dat ook in de poëzij, op velerlei wijze en naar velerlei manieren, veel nut kan worden gesticht. Men vermijde slechts uitersten; men valle niet bij eenen, nog niet genoeg bij bloemlezing uit zijne talrijke werken, gewaardeerden cats, te zeer
op zijne langwijligheid en gerektheid; men vervalle niet met eenen vromen luiken in zijne Minneliederen, bij hem verdienstelijk, en ten onregte door hem-zelven veroordeeld, in het mystieke of al te zinnebeeldige, waarin

{==639==} {>>pagina-aanduiding<<}
echter de vonken van vroeger geopenbaard vernuft zich toch niet zelden bij hem vertoonen. Van 't een en ander zou ik vele voorbeelden kunnen bijbrengen.
Ik heb eenen Hooggeleerde gekend, die, om kleine gebreken, op de groote verdiensten van cats zeer laag neêrzag, en die poot niet om zijn Akkerleven, Vliegende min en vele dergelijke, maar juist om den aanhef van zijn Arme rijkdom, vol jagt op heidensche zinspelingen, hoog prees, en die huygens, waar hij, bij groote verdiensten, toch somwijlen wat al te kernachtig, eenigzins duister was, daarin hoog verhief.
Laat ons toch billijk zijn jegens allen, ieders verdiensten opsporen, in het licht stellen, en waar het noodig is, zelfs uit het veelvuldige ieders meer- of min- verborgen talent, oprakelen. Het zijn toch alle geen bilderdijken, die iedere soort, op allerlei wijze, naar den aard en het wezen van ieder onderwerp, kunnen en willen behandelen. Om bilderdijk behoeft men bellamy, nieuwland, feith, helmers, loots, b. klijn en dergelijken, om alleen overledenen te noemen, niet te laag te stellen. Ieder sta op zijne hoogte, en die hoogte moet men niet zoo zeer berekenen naar de hoogte, waarop anderen tegen hen over staan. Men stelle, om onno zwier van haren, willem, zijnen broeder, niet te laag, en om den beroemden Lierzang: Het Menschelijk leven, zijnen Friso, op den Homerischen leest geschoeid, niet te min. Men verachte, men verwerpe geen Abraham den Aartsvader, geen David, om een Ondergang der eerste Wereld; men geve en late ieder, naar zijnen leeftijd en gaven, het zijne. Men zij slechts billijk en toegevend. Het is eene algemeene aanmerking, dat men de vergelijking niet zoo zeer tot opheldering, maar tot verhooging of verkleining doet dienen. Dat is misbruik; dat is veelal verkeerd.

Nog ééne aanmerking. Men legge den Dichter niet te zeer aan banden. Zuiverheid van taal, juistheid van zinvoeging, en wèlgepaste rijmklanken zijn prijselijk; maar den Dichter voegen, bij naauwkeurigheid, losheid en on-
{==640==} {>>pagina-aanduiding<<}
gekunstelde zwier. Hij store zich minder aan kleinigheden. De vleugels moet hij luchtig kunnen uitslaan, zonder aan het betweten en de vitzucht van anderen, behoudens gemoedelijke opvolging van zekere en onmiskenbare regels of voorschriften, zich al te angstig te storen.
Met één woord: men zij toegevend, regtvaardig en onpartijdig.
De edele Ridder pieter corneliszoon hooft, wiens verdiensten, even als die van zijnen tijdgenoot huig de groot en anderen, helaas! maar al te zeer thans, zoo niet verkleind, ten minsten minder geacht worden, heeft een waar woord gebezigd, toen hij schreef: ‘Partijdigheid misduidt alles.’ Eene geheele verhandeling zou de toepassing van dit gezegde van den Drossaart kunnen opleveren, op Godsdienst, Staatkunde, Letterkunde, Dichtkunst, Schilderkunst en zoo vele andere vakken van kennis en wetenschap. Verscheidenheid sluit den band van zamenvoeging en overéénstemming, het streven en trachten naar een Gode behagelijk en den mensch passend doel van pligt en genot niet uit; maar de liefde, welker kenmerk is opöffering van zich-zelven, verdraagzaamheid en dienstwillige beoordeeling en behandeling van anderen, moet alles bezielen, en verbiedt die eenzijdigheid, welke dikwerf een uitvloeisel is van eigendunk, eigenwaan en eigenliefde zoo niet van zelfverheffing, hooghartigheid en trotschheid. Door ootmoed en nederigheid klimt de ware grootheid en een betamelijk eergevoel. Dezelfde kracht, die ons schijnhaar ter neder drukt, verheft ons weder en verbroedert ons met anderen. Dát te weten, dat wij weinig of niets weten; dát gevoel van niet te zijn, wat wij zijn moesten, het geeft zulk eene kracht ten goede; het maakt ons klein bij ons-zelven, onpartijdig jegens anderen; het is eene zielsvriendin, die ons in leven en sterven bijblijft.





{==641==} {>>pagina-aanduiding<<}

Fragment eener reize door Zuid-Amerika.

(Vervolg van bl. 528.)

Bolivia.

In het Museum van la Paz zijn twee vazen van gebakken aarde, die tot de merkwaardigste gedenkteekenen van de aloude beschaving der Aymaranen behooren. Het land, vroeger Aymara geheeten, begon aan gene zijde van Puno. De Aymaranen, een dapper en onafhankelijk volk, bewoonden de vlakten tusschen Puno en Oruro. Deze landstreek, waar talrijke overblijfselen van tempels en grafsteden nog van hunne magt getuigen, is thans een gedeelte van Bolivia.
Van waar zijn die Aymaranen gekomen? Het antwoord is op de gemelde vazen te vinden. Op elke vaas ziet men zwarte olifanten afgebeeld, die een toren of palankyn dragen. Daar de olifanten nimmer in het koude klimaat van de Cordilleras hebben kunnen leven, is het duidelijk, dat de Aymaranen uit Azië moeten herkomstig zijn.
Dit land, door eene Aziatische bevolking bewoond, ging ik, uit Puno komende, doorreizen. Men begrijpt ligt, dat ik zonder weêrzin die kleine Peruaansche stad verliet; wetende, dat ik het tooneel eener beschaving van nog vroegeren oorsprong, dan die der Incaas, ging betreden.
De weg, dien ik mij had voorgenomen, toen ik het Peruaansch gebied vaarwel zeide, loopt van Puno naar La Paz, in het hart van Bolivia. Ik wilde de boorden van 't meer Titicaca bezoeken en naar Puno terugkeeren, om mij vervolgens naar Cusco, Neder-Peru en Lima te wenden.
Op eenige uren afstands van Puno komt men door Chucuito. Dit dorp was vroeger eene stad met een belangrijk muntregt. De legers van den Spaanschen Koning en die der Republiek hebben deze streek zoodanig

{==642==} {>>pagina-aanduiding<<}
verwoest, dat drie vierden gedeelten der woningen in puin liggen. Eenige overblijfselen van Peruaansche paleizen of tempels vindt men, hier en daar, nog in redelijk goeden staat. Van Chucuito naar Acora loopt een laag en moerassig dal, dat voorheen een gedeelte van het meer Titicaca schijnt geweest te zijn. De Gouverneur van Acora bragt mij in eene groote ledige zaal, tot de ontvangst van reizigers bestemd. De priester der plaats, die mij kwam bezoeken, kon maar niet begrijpen, wat mij tot het doorreizen van Peru had doen besluiten. ‘Welk vermaak,’ vroeg hij, ‘vindt ge in het overtrekken der Cordilleras en het berijden der ijsvelden van de Sierra (bergketen)?’ ‘Ik was nieuwsgierig,’ antwoordde ik, ‘om het oude rijk der Incaas te zien.’ Doch de priester bleef in de overtuiging, dat ik de zeeën met geen ander doel was overgestoken, dan om de schatten (tapados) te zoeken, die men in de meeste oude Peruaansche bouwvallen begraven acht.
Twee dagreizen gaans door valleijen, met bouwvallen en oude graven - gedenkteekenen van de heerschappij der Incaas - als bezaaid, bragten mij van Acora naar July: een ander Peruaansch dorp. Deze plaats verdient opmerking om zijne vier groote kerken van gehouwen steen. De Jezuïten hebben hier, even als in 't overige van Zuid-Amerika, vele sporen van hun verblijf in trotsche gebouwen en ondernemingen nagelaten. Te July ontgonnen zij rijke zilvermijnen en beheerschten het land. Digt bij July is de Desaguadero, eene rivier, door het overloopen van het meer Titicaca gevormd, die zich twintig mijlen van daar in het zand verliest. De Desaguadero, over welke een rieten brug ligt, vormt de zuidelijke grens van Peru. Aan de andere zijde begint het Gemeenebest Bolivia, waar tolbeambten den reiziger ophouden om zijne goederen met naauwlettende aandacht te doorzoeken, even zoo als 't op de Fransche grenzen geschiedt.
Bolivia bestaat uit zes provinciën: Potosi, la Paz, Chicas, Cochabamba, Charchas en Santa-Cruz; allen door de Cordilleras omringd en van de kust door woestijnen

{==643==} {>>pagina-aanduiding<<}
gescheiden. De naam-zelve van deze Republiek herinnert aan den man, die haar gesticht heeft; den man, dien de Amerikanen, gedurende hunne worsteling met Spanje, als een onmisbare steun van hunne onafhankelijkheid beschouwden. Bolivars geschiedenis is reeds bij velen vergeten; maar welligt is het niet onmogelijk haar met weinige woorden in het geheugen terug te roepen:
Het Voorloopig Bestuur van Peru had aan bolivar eene buitengewone en zeer uitgestrekte magt opgedragen, en na de capitulatie van het Spaansche leger te Ayacucho, was de bevrijder, met der daad, het volstrekte opperhoofd van de voormalige volkplanting Peru. Hij meende, te regt of te onregt, dat de Spaansche Amerikanen, na eene zoo lange voogdijschap, mondig verklaard, zich aan al de gevaarlijke grillen eener losbandige jeugd zouden overgeven, en dáárom nog jaren lang behoefte hadden aan eene krachtige hand, om hen te regeren en te beteugelen. Hij besloot zich-zelven met de staatkundige opvoeding van het in eens vrij gewordene volk te belasten. Het leger was aan bolivar verknocht; het land was, uit dankbaarheid of uit vrees, hem ten eenenmale onderworpen, en nooit en nergens toonde zich de vereering zoo vindingrijk als in Amerika, om, aan een gelukkig veldheer, bewijzen van gehechtheid en bewondering te geven. Bolivar had zich in de eerste oogenblikken tot Keizer kunnen doen uitroepen; maar in zijne niet zeer zedige (⋆) aanspraken had hij steeds herhaald: dat men hem ten onregte met napoleon vergeleek. Deze had, na zijn land, gelijk hij, gered te hebben, het Gemeenebest afgebroken, om zich een troon te stichten; maar hij, bolivar, gevoelde zich grooter, daar hij Amerika, zonder eenig heerschzuchtig doel, van het Spaansche juk had bevrijd. Toen hij alles moest durven, durfde hij niet op die geloofsbelijdenis terug te komen, en verwachtte, dat men hem zou dwingen om de kroon op te

{==644==} {>>pagina-aanduiding<<}
zetten (⋆); maar terwijl hij wachtte, was de eerzucht van velen met hunne fortuin aangegroeid, en de bevelhebbers, door hem gevormd, waren de vermoedelijke erfgenamen geworden van de presidentschappen der Spaansche bezittingen, welke bolivar had gedroomd tot één enkelen Staat te maken. Deze bevelhebbers, die Republieken begeerden, om er het voorzitterschap te kunnen bekleeden, namen zijne herhaalde betuigingen van onbaatzuchtigheid aan; en toen er nu aan geen keizerlijke kroon te denken viel, zou hij zich gaarne vergenoegd hebben met het levenslange presidentschap over Spaansch Amerika, tot één Gemeenebest vereenigd; maar zij lieten zelfs die voldoening hem niet, en Spaansch Amerika werd tot onderscheidene Republieken verbrokkeld.
Bolivar moest den Columbiaanschen Generaal sucre, zijn getrouwste onderbevelhebber, en na hem de bekwaamste van allen, die in den worstelstrijd roem verworven hebben, beloonen; daartoe scheidde hij van Opper-Peru een gedeelte van 37,000 vierkante mijlen gronds, met een millioen zielen af, verhief 't tot een zelfstandig Gemeenebest, en bestemde hem voor de waardigheid van Voorzitter. Niemand morde deswege. Nu door de onderkoningen dan door de patriotten op contributie gesteld, waren allen tot onverschilligheid vervallen, en van de beide partijen evenzeer afkeerig. De werkdadige deelnemers in den strijd, beurtelings overwinnaars en overwonnenen, waren dikwerf genoodzaakt geweest tot zulke kleine en lage middelen hun toevlugt te nemen, dat geen vertrouwen op eenige soort van Regering hen bezielen kon. Zij achtten het onverschillig, of er eene eenige ondeelbare of eene federative Republiek werd tot stand gebragt. De afscheiding van Bolivia werd dus door den Senaat van Lima goedgekeurd, en de Generaal sucre, door de Boliviaansche Nationale Conventie, tot President gekozen. Twee jaren daarna was bolivar door den opstand van een zijner onderbevelhebbers genoopt

{==645==} {>>pagina-aanduiding<<}
Peru te verlaten en naar Columbia te gaan, en daarmede verviel het gezag van sucre. Zijne onvermijdelijkste daden werden als onregtvaardigheden uitgekreten, en wars van het gezag besloot hij het voorzitterschap neder te leggen. Hij deed er afstand van en begaf zich naar bolivar in Columbia. Toen hij te Cobija scheep ging, werd er een oploop bewerkt, om hem te vermoorden; doch hij ontkwam dien aanslag, en zijne niet dankbare ondergeschikten moesten zich vergenoegen met hem een pistoolkogel na te zenden, die een zijner armen doorboorde.
Met zulke treurige tooneelen begon de geschiedenis der Boliviaansche Republiek. Toen ik haar grondgebied bezocht, genoot zij een dier kalme tijdperken, welke te zelden de koortsachtige woelingen der kleine Amerikaansche Gemeenebesten afwisselen. Het oogenblik was dus wèl geschikt om de zeden der Bolivianen, in zoo ver die oorspronkelijk en onveranderd zijn, gade te slaan. De hoofdstad van Bolivia is Chuquisaca, doch de belangrijkste handelplaats is La Paz, waar ook de rijkste lieden wonen. La Paz is onregelmatig gebouwd aan de beide hellende oevers van een weleer goudvoerenden stroom, en heeft hechte met roode pannen gedekte huizen, die zich amphitheatersgewijze het eene boven het andere verheffen. De oorspronkelijke naam van 't Indisch dorp was Chuquiapo (goud-grond), maar de Spaansche stad werd er in 1548 door Don alonzo de mendoza gesticht, en hare eerste bewoners waren mijnwerkers. Het bed der rivier leverde, voorheen, jaarlijks, eene aanzienlijke hoeveelheid gouds uit, maar is thans in het voornaamste gedeelte van haren loop uitgeput, en de goudwasschers hebben de nu armelijke ontginningen in den omtrek der stad verlaten en hunne werktuigen zestig mijlen verder in de maagdelijke bosschen overgebragt. De goudwasscherij, welke thans het meeste voordeel geeft, is die van Tipuano, en levert jaarlijks aan hare eigenaren eene waarde van 200,000 piasters op; dat zeer weinig is, in vergelijking met hetgeen de Chuquiapo weleer verschafte.

{==646==} {>>pagina-aanduiding<<}

Het wezenlijk schoone van La Paz is het gezigt van de Himanli, een 3,753 toises (halve roeden) hoogen berg, op acht mijlen afstands van de stad. Het is eene regtstandige rots van graniet, wier kruin met eeuwige sneeuw is bedekt. Zij behoort tot de groote Cordilleras, die het hooge plat afscheiden van de dalen, waar de onmetelijke wouden aanvangen, welke zich tot aan de monden der Amazonen-stroom uitstrekken. Bij zons-ondergang is het gezigt van dezen berg verrukkelijk.
Bij mijne aankomst te La Paz was ik, regt toe, naar de tambo der stad gegaan, daar deed ik mijne muildieren ontladen en ging vervolgens mijne aanbevelingsbrieven bezorgen. De Generaal b....., een Duitscher, in Boliviaansche dienst, had de vriendelijkheid mij zijn huis en zijne tafel aan te bieden; doch vermits ik mij reeds in de tambo had ingerigt, nam ik alleen de laatste aan, omdat er in de geheele stad geene restauratie te vinden is. De tambo van La Paz, met eene binnenplaats, door kleine vertrekken omgeven, en eene eerste verdieping, die op Moorsche zuilbogen rust, is eene wezenlijke Oostersche caravansera. Het gezin des eigenaars bewoonde de eerste verdieping, en ik moest mij vergenoegen met twee kleine, donkere kamers, die alleen door de deur eenig licht ontvingen van de binnenplaats. Men zond mij een vloerkleed en eenig huisraad, dat mij een half-comfort verschafte. Ik behield echter nu mijne volkomene vrijheid, en maakte er dadelijk gebruik van om door de stad te wandelen, hetwelk echter, door de steile helling van hare straten, veeleer eene vermoeijing dan een vermaak is. De Kersmisfeesten bragten het volk in beweging en de menigte trok als in bedevaart rond naar de huizen van bijzondere vromen, waar zij wist, dat kleine kribben, ter vereering, waren ten toon gesteld.
Even als in sommige gedeelten van Europa, worden hier de kinderen tot eene vrolijke viering van het Kersfeest voorbereid. De padrona der tambo had op eene lange tafel eene groote menigte Neuremberger speelgoed, gebakken Engelsch aardewerk, bloempotten en kleine braseros van zilveren vlegtwerk, geplaatst met acht of tien

{==647==} {>>pagina-aanduiding<<}
kerkkaarsen, en eene kleine kapel met eene krebbe en vier vergulde poppen, waarvan de een een ezel verbeeldde. Die kleine kapel trok eene menigte van bezoekers aan en bezorgde der padrona een schat van loftuitingen, die zij met eene ijdelheid aannam, welke mij zeer vermaakte. Dit duurde, even als de waskaarsen, acht dagen lang. Ik vergeet nog melding te maken van een slecht kanarieorgel, dat er: Partant pour la Syrië en nog een paar andere in den smaak zijnde airtjes, en van eene speeldoos, die er de Cachucha, de Tragala en de Soldados de la patria bij speelde; doch die aanhangsels van weelde werden maar weinig geacht en als te gemeen beschouwd. La padrona, eene Spaansche, vertelde onafgebroken van het heerlijke leven, den overvloed, en de bekwame koks in Spanje. De goede vrouw sprak ook veel over verschillende, mij geheel onbekende wonderen van Frankrijk en Engeland, die de eenvoudige lieden met open mond aanhoorden en telkens van een bewonderenden uitroep vergezelden.
In deze stad van dertig duizend zielen is de zamenleving geheel onbeduidend. Om tien vrouwen te ontmoeten, moet men in tien huizen gaan. De groote verwijdering van de kust maakt niet alleen 't vervoer van pianoos, maar zelfs van muzijk en boeken moeijelijk. Met betrekking tot vreemde letterkunde teeren de mannen op voltaire, rousseau en montesquieu. De vrouwen houden zich onledig met hare kinderen en huishouding, en erkennen, zonder er toe genoopt te worden, dat zij weinig vermaak hebben. La Paz is misschien de eenige stad in de wereld, waar men onder zulk eene koude breedte (de gewone warmtegraad is van 8o tot 9o reaumur) noch schoorsteenen, noch kagchels kent. Het gebrek aan veraangenamend levensgemak in de huizen is, meer dan men zich kan voorstellen, een beletsel tegen maatschappelijke betrekkingen. Om in een koud land bijeen te komen moeten er warme zalen, goed gevulde stoelen en dikke tapijten zijn. Ik geloof niet aan de mogelijkheid van een aangenaam gezelschap, als men gezeten is op een harden stoel, al ware hij ook verguld, en zulke zijn 't

{==648==} {>>pagina-aanduiding<<}
toch, die men te La Paz, zelfs in de voornaamste huizen aanbiedt.
Ik had het geluk eene audientie bij te wonen. De Generaal santa-cruz, het hoofd der Republiek tijdens mijne reize, is een man van omstreeks veertig jaren, van een alledaagsch voorkomen, met sterke gelaatstrekken, maar die eerder den Regent, dan den krijgsman aankondigen. Alles ging er ernstig en met vrij veel waardigheid toe. De burgerlijke beambten waren in het zwart, met den driekanten hoed onder den arm. Elke groep ambtenaren naderde den President, die zitten bleef, maakte eene diepe buiging, en daarna plaats voor eene volgende groep. De avondgezelschappen bij den Voorzitter waren zeer eenvoudig, en werden door slechts eenige vertrouwde bekenden of vrienden bezocht, die er kwamen zonder pligtplegingen, in hunnen jas en met laarzen. Men sprak er weinig. De President zat liever te luisteren dan het woord te voeren. In de Boliviaansche gezelschapszalen spreekt men over Staatszaken zelden anders dan met bedruktheid en vrees voor de toekomst. Dat zelfde echter bemerkt men in de Zuid-Amerikaansche Gemeenebesten bijkans overal; waar en wanneer men er ook gezelschappen bezoeke.
Het Boliviaansche Bestuur heeft het Code Napoléon doen vertalen en ingevoerd. Om het ingang te doen vinden is 't het Code-Santa-Cruz genoemd. Het beheer is er insgelijks op den Franschen voet ingerigt. Er zijn dezelfde ministers, dezelfde prefecten, onder-prefecten en maires (alcaïdes) en dezelfde regtbanken. De wetgevende magt is uit twee Kamers, de Senateurs en de Afgevaardigden zamengesteld; maar de verkiezingen geschieden met twee trappen. De gemeente-kiezers (Indianen) vereenigd met de Mestiezen en de kleine grondbezitters, benoemen uit de hoogst-aangeslagenen de departementale kiezers, die zich naar de Hoofdplaats van het Departement begeven, en dáár de Afgevaardigden verkiezen: op elke zestig duizend zielen één.
La Paz verlatende, liet ik den weg van Tyahuanaco links liggen, en ging, door de gebergten, naar de boor-
{==649==} {>>pagina-aanduiding<<}
den van het groote meer Titicaca. Mijne eerste dagreize was tot Aïgachi, een groot dorp, alwaar ik, als naar gewoonte, bij den pastoor der plaats afsteeg. Hij liet mij een goed kwartier wachten, eer hij te voorschijn kwam. Eindelijk verscheen hij grommende, en deed mij binnentreden. Hij was juist aan zijn middagmaal; drie gasten dronken lustig brandewijn, en leunden met de ellebogen op eene groote tafel, op welke verschillende nog onaangeraakte schotels stonden. Ik zag, dat ik op een zeer ongelegen tijdstip was gekomen en de vrouwelijke helft der dischgenooten verdreven had. Twee of drie gelokte hoofden, het eene boven het andere, door eene reet van de deur glurende, deden mij de zaak volkomen begrijpen, en de priester herkreeg zijne natuurlijke opgeruimdheid niet, dan toen ik weigerde mijn muilezel te doen ontzadelen, en hem verzocht mij een gids te doen bezorgen, naar de haciënda van Cumana, waar verscheidene grafplaatsen (chulpas) zijn. Intusschen verzocht mij de priester, dat ik hem mijne geschiedenis zoude verhalen, en daar ik er niet toe gezind was, vertelde hij mij de zijne. Hij had in den onafhankelijkheids-oorlog gediend, en was bij 't eindigen er van kapitein. Zijn broeder, tot afgevaardigde ter Nationale Vergadering verkozen, deed hem toen opmerken, dat hij niet jong meer was, en aan de toekomst denken moest; en de kapitein, deze aanmerking zeer juist vindende, verkreeg, door den broederlijken invloed, de pastorij van Aïgachi, ‘waar ik nu’ - zeide hij - ‘als een landman leef; maar jaarlijks 5 à 6000 piasters maak.’
Ik ging op de hoeve van Cumana den nacht doorbrengen. De eigenaars der haciënda waren afwezig en men wees mij tot slaapplaats een pakhuis aan met wol, op welke ik zachter insluimerde dan mij in drie maanden had mogen gebeuren. In dat land heerscht algemeen het geloof, dat men des nachts vlammen ziet boven de plaatsen waar schatten verborgen liggen. Toen ik den hoevenaar vroeg: welke chulpas nog niet geopend waren geworden? antwoordde hij: mij de chulpas te zullen wijzen, boven welke de vlammen schitterden en In-
{==650==} {>>pagina-aanduiding<<}

dianen te zullen bezorgen om de opgravingen te doen. Ik ving des morgens met delven aan. De vlakte is, tusschen de gebergten en het meer, over eene uitgebreidheid van vijftig roeden met grafheuvelen als bedekt. Het zijn hoogten van aarde en steenen, van vijftien tot twintig voet lang, en van tien tot vijftien voet breed, bij eene hoogte van vijf tot tien voet. De steenen bedekken de kruin zonder eenige orde, maar weldra vindt men een sterk en regelmatig metselwerk, dat een put sluit van drie of vier voet hoog bij twee of drie voet middellijn. In een dier putten vond ik de mummie van een kind, in windselen van stroo, zoo als ik die in 't Museum te La Paz had gezien. Er was niet veel tijd tot bezigtiging; want na twee of drie minuten aan de lucht te zijn blootgesteld geweest, viel het lijkje als stof inéén. Het was omringd met vazen, meestal naar Etrurische traankruikjes gelijkende. Ook vond ik er een aantal topos (lange spelden), waarmede de vrouwen der inboorlingen, nog heden, op de borst, den vierkanten doek, die zij over de schouders dragen, vasthechten. Twee andere putten werden nog geopend, doch zij bevatten niets dan enkel beenderen, arme gemeene vazen en eenige koperen topos. De daar begravene dooden moeten dus niet tot rijke geslachten hebben behoord.
De Indianen weigerden, 't zij uit bijgeloof, 't zij uit eerbied voor de overblijfselen hunner voorvaderen, in de graven af te dalen; dus moest ik mij-zelven met den arbeid belasten en de beenderen, welke de vazen en topos bedekten, wegruimen. Dan verzamelden de werklieden die beenderen, en als wij naar een ander graf gingen, namen eenigen hunne kans waar om ze weder te leggen van waar ik ze genomen had, en er eene handvol geroosterde maïs en een weinig coca-bladeren op te werpen, van welke de Indianen immer eenigen voorraad bij zich hebben. Mijne arbeiders waren zeer verwonderd, toen ik hen verzekerde hunnen eerbied voor die nagedachtenis hunner voorvaderen hoog te schatten. Ook moet ik erkennen, dat toen de arme Indianen die beenderen met eerbied behandelden, ik mij-zelven afvroeg:

{==651==} {>>pagina-aanduiding<<}
of het wel regt was, de graven te doen openen door de afstammelingen van hen, die daar rusten en eenmaal de wettige bezitters des lands zijn geweest, en hunne assche te verontrusten om mijne nieuwsgierigheid te voldoen? Daar ik op die vraag niet goed wist te antwoorden, stak ik eene sigaar op en zag voor mij uit. Een zeer schoon gezigt lag voor mij. De kleine vallei wordt aan de zijden door bergen begrensd, en door een tak van het meer aan den anderen kant ingesloten. De besneeuwde kruin van den berg Sorate, drie duizend negen honderd acht-en-veertig toises (halve roeden) hoog, beheerscht en voltooit waardiglijk dit heerlijk landschap.
Met zons-ondergang keerde ik naar de hoeve terug. De dag was mij verbazend kort gevallen. De Indianen hadden onafgebroken gewerkt en toch weinig uitgerigt; want zij hadden geen ander gereedschap dan een kort houten houweel, met een ijzeren punt, ter lengte van een voet, die er met een riem aan is vastgemaakt. Dit is het eenige werktuig waarmede zij den grond, tot het bezaaijen, openen. Er waait over dit uitgebreide vlak, steeds een ijskoude noordenwind, die dikwerf het graan, eer het tot rijpheid komt, doet bevriezen. Om den gerst en de aardappelen-oogst te doen slagen, moeten de akkers door een gebergte in eene goede rigting gedekt zijn. Een ploeg is hier niet te gebruiken, dus geschiedt er het landbouwwerk met de hand. Op de helling der bergen, waar een weinig aarde ligt, maken de Indianen trapsgewijze terrassen, om er den grond te behouden, en dat niet voor bloemen of vruchten, maar voor den aardappelen- of gerstteelt, die hun evenwel maar zelden gelukt.
Tusschen de haciënda van Cumana en Guabaya, een gehucht aan de oevers van het meer, ontmoette ik een groot aantal chulpaas, bij groepen van tien of twaalf stuks. Te Guabaya vond ik, voor het eerst, de zonderlingste, stoutste en goedkoopste vaartuigen, die men zich kan voorstellen. Het zijn kleine kanoes, balzas genaamd, geheel van riet gemaakt. Verbeeld u twee bossen biezen, breed in het midden en in punten uitloo-
{==652==} {>>pagina-aanduiding<<}
pende. Deze twee bossen worden afzonderlijk met rieten banden zamengebonden, dan aan elkander gehecht en aan de uiteinden met gelijke rieten banden sterk vereenigd. Op dit soort van vlot zet gij u neder; een Indiaan gaat achter u op de knieën liggen en pagaait met een ronden stok. Als er wind is rigt hij een anderen stok op, vier of vijf voet lang, en bindt er met biezen touwen eene mat tot zeil aan vast. Is de koelte wat sterk, dan maken de golven, die over de balza heen slaan, zonder haar te doen zinken, u nat tot op het middel. Wordt de wind hevig, dan loopt gij gevaar van om te slaan. De Indiaan bekommert zich daar niet over, wijl hij door overmaat van ellende, tot het volstrektste fatalismus gekomen is; maar 't is des te onaangenamer voor een liefhebber, die voor zijn vermaak op het meer Titicaca denkt te varen, gelijk hij 't op de Zwitsersche en Italiaansche meren deed.
La balza, waarop ik mij te Guabaya had geplaatst, bragt mij bij een gehucht zonder naam, gelegen op een eiland, dat op geene landkaart is te vinden. Een paar Indiaansche bewoners, door het zien van twee blanken verschrikt, gaven ons door teekenen te verstaan, dat er bij hen niets van waarde, maar aan de andere zijde van het eiland een groot dorp was, waar wij levensbehoeften en herberg konden vinden. Zij maakten zich daarop meester van onze goederen en gingen er uit alle magt mede voort, uit vrees, dat wij anders in hunne woning zouden verkiezen te blijven. Wij waren dus genoodzaakt hen te volgen, en kwamen, na een moeijelijke togt van drie kwartier, aan een ander dorp: Pacco. Onze dragers eischten daar twee realen (vijf stuivers) en een weinig coca, en waren verrukt over de mildheid der blanken, toen wij hun de waarde van twintig stuivers gaven, voor een uur ver onze zware valiezen en zes muilezel-zadels over den bergweg te hebben getorscht.
Pacco is een aardig visschers-dorpje, tusschen het meer en de bergen gelegen. Aan twee zijden breiden zich gerstvelden en aardappellanden uit, en op den afstand van eenige mijlen rust er het oog op groepen van groene

{==653==} {>>pagina-aanduiding<<}
eilandjes en landtongen in het meer. De bewoners omringden ons, en wij gaven hun ons verlangen naar eten en rust, en om vervolgens naar Copacabana te gaan te kennen. Van dat alles begrepen zij niets, maar dachten, dat wij ons wilden inschepen, en toonden ons drie balzas: eene voor mij, eene voor mijn knecht en eene voor de goederen. Op mijn beurt weigerde ik nu het Aymaraansch te begrijpen, en onder veel geschreeuw, van mijn kant in de Spaansche, van hunne zijde in de Indiaansche taal, eischte ik van den Alcaïde, in naam van de Presidenten. van Peru en Bolivia, tegen betaling, eene verblijfplaats voor den nacht, en toonde hem een piaster. De Alcaïde verdween; waarschijnlijk om niets te doen te krijgen met de twee magtige personaadjes, van welke hij geen duidelijk begrip had. Ik sprak nog tegen hem, toen hij reeds in een huis was binnengegaan, waarvan hij de deur voor mijne neus digt sloeg. Tevens hoorde ik kreten van vrouwen en kinderen, die mij naar de plaats, welke ik had verlaten, deden terug snellen. Dáár gekomen, zag ik dat mijn knecht, minder geduldig dan ik, van leêr had getrokken, en met zijn hartsvanger den houten wervel had doorgehakt van een huis, waar een staak stond met een aar Turksch koren er aan, en dat hij, op dien grond, regt meende te hebben, om 't voor eene herberg te houden. Toen het eenmaal zoo ver gekomen was, oordeelde ik 't te laat om terug te treden: wij gingen dus binnen. Dadelijk veranderde het gedrag der Indianen als door een tooverslag; van alle zijden kwamen zij nu aanloopen met eijeren, visch, maïs, aardappelen enz., en waren naauwelijks te bewegen om er den prijs voor aan te nemen. Ik verhaal dit niet als eene aardigheid, want het betaamt niet met geweld in een huis te dringen, zelfs
niet om den hongerdood te ontgaan; maar om het karakter der hedendaagsche Indianen, en de wijze hoe zij behandeld worden, te doen kennen. Over het algemeen begaan de reizigers in die streken zulke gewelddadigheden, terwijl zij het betalen wel eens vergeten.

{==654==} {>>pagina-aanduiding<<}

In plaats van des morgens met de balzas te Copacabana aan te komen, landden wij te Taquiri, een eiland tegenover Pacco. De Alcaïde verklaarde, dat de Indianen, als niet aan de overeenkomst voldaan hebbende, geen regt hadden op de hun voor den overtogt beloofde vier realen, nam hun die af, en behield ze voor zichzelven. De Indianen zwegen, bleven gehurkt op 't strand hunne coca kaauwen en op gunstigen terugwind naar Pacco wachten. Andere balzas kwamen van de visscherij terug en de Alcaïde stelde drie er van ter mijner beschikking, om naar Oche, een schierëiland, drie mijlen van Taquiri, te gaan. Hij verzekerde mij, dat ik te Oche goede gelegenheid zou vinden om mij en mijne goederen naar Copacabana te brengen, dat er slechts twee geweerschoten van af is. Ik vertrok dus en was zeer blijde een Alcaïde te hebben aangetroffen, met wien men zich in 't Spaansch kon onderhouden.
Wij ontrolden ons vierkant zeil, doch de vaartuigen liepen er niet sneller door, en maakten maar twee mijlen in 't uur. Eerst bij het vallen van den avond bemerkte ik dien tragen voortgang. De dag was heerlijk: deze arm van het meer Titicaca, het kleine meer genaamd, draagt, van afstand tot afstand, eilandjes en schierëilandjes, met kudden bedekt. Talrijke scholen van wilde eenden en meeuwen zwommen vreedzaam op het stille water en weken naauwelijks voor de balzas terug. Voeg bij zoo veel aanleiding tot mijmeren de stilheid van het oord en de bijna onmerkbare vaart der vlotten, en als gij dan eenige neiging tot afgetrokkenheid hebt, zult ge gemakkelijk begrijpen, dat men in zulk een toestand zeer wel eenige uren doorleven kan, zouder het te bemerken. Dat was nu mijn geval. Vermoeid van rond te zien, opende ik mijn alforjas, eene soort van zak, voor dingen die men bij de hand wil hebben, en greep, op goed geluk af, een boek. 't Was het Burgerlijk Wetboek van santa-cruz. De Generaal had mij, den dag vóór mijn vertrek, zijne drie Wetboeken toegezonden; mijne valiezen waren toen reeds gesloten,

{==655==} {>>pagina-aanduiding<<}
en juist die boeken had men in de alforjas gestoken. Ik doorbladerde ze en zag de burgerlijke en Staatsregten van elken inwoner der Republiek duidelijk bepaald, en elke zijner openbare daden wijselijk door de wetten geregeld. Aan het einde des werks vond ik, als aanhangsel, reglementen en ordonnantiën op de politie der groote wegen, op de kustvaart, op de vaart der meren, op de huurrijtuigen, muilezels, paarden enz.
Ondertusschen was de wind gaan liggen en het vaartuig vorderde niet meer. Mijn schipper, op de wijze der apen nedergehurkt, zat op het achterëinde der balza coca te eten, in plaats van voort te roeijen. Dit herinnerde mij, dat er onder een millioen Bolivianen negen maal honderd duizend zijn van de gehalte des schippers. Ik deed mijn boek digt en bewonderde den moed der mannen, die, bekend met de weldaden der beschaving, ondernomen hadden om haar te doen waarderen door deze logge menigte hunner medeburgers, onbekwaam zoo wel om haar te begrijpen als om er hun voordeel mede te doen.
Te Oche werden mijne goederen ontscheept en op een paar honderd schreden van den oever nedergelegd. Er was hier noch pastoor, noch Alcaïde. Een Mesties, voor drie vierden Indiaan, naderde ons, om eenige sigaren te verzoeken. - ‘Kunnen wij heden Copacabana nog bereiken?’ - ‘Copacabana is zeven uren van hier!’ - ‘o, Die schelmsche Alcaïde te Taquiri! Die valschaard! die ons blanken maar kwijt wilde zijn! - Maar wat nu?’ - ‘Wel,’ sprak de Mesties, ‘u weêr inschepen op dezelfde balzas, naar Onicachi, drie uren verder gaan, daar slapen, en morgen te land uwe reis vervolgen.’ - De Mesties bood aan om daartoe de noodige voorstellen aan de Taquirische schippers te doen; maar deze verwaardigden zich niet eens te antwoorden, begaven zich naar den oever, en waren in een oogenblik onder zeil. Nu bezorgde ons de Mesties twee kleine ezels en twee Indianen, die alle vier met mijne goederen beladen werden, en ik volgde ontevreden mijne valiezen, wier lot ik

{==656==} {>>pagina-aanduiding<<}
benijdde. Vier uren afstands, in een pikdonkeren nacht!... Het was tien uren toen wij te Corona aankwamen. De eigenaar der ezels, die zijne beesten vergezelde, vroeg om eenig geld, ten einde wat maïs voor hen en voor zich-zelven een avondmaal te koopen. Ik was zóó vermoeid, dat ik alles deed wat men begeerde, te meer daar de Alcaïde van Corona zwoer, op zijne gekruiste vingers, die hij godsdienstiglijk kuste, dat wij den volgenden morgen ezels in overvloed zouden hebben, en hij de aanwezigen zou terughouden.
Den volgenden morgen, ten acht ure, was er nog geen ezel te zien. Ik zond naar den Alcaïde, doch hij was naar 't veld. Wij klopten deur aan deur, smeekende dat men ons vier ezels zou verschaffen om ons naar Copacabana te brengen, en aanbiedende om te betalen, wat men vragen zou. IJdele beden! Men antwoordde, dat er geen ezel in den omtrek van twee uren te vinden was. Dus moesten wij wel toevlugt nemen tot de ervaring te Puno verkregen, en een ezel hoorende balken, ging ik er stout op af, maakte mij er meester van, gelijk ook van een jongen ezel, dien ik geschikt achtte zijnen ruiter te dragen. Beide dieren werden gezadeld en wij reden voort, onze bagagie achterlatende. Toen kwamen vrouwen en kinderen uit de hutten te voorschijn, en liepen ons biddende, schreijende en schreeuwende na; maar wij hielden ons doof voor die klaagliederen, uitgebalkt in de Aymarasche spraak, de hardste van alle brabbeltalen, met dubbele medeklinkers. Meer dan twintig mannen aanschouwden dit tooneel, zonder zich er in te durven mengen. Wij reden voort, altijd door den wanhopigen troep gevolgd en omringd, totdat een Arriëro, op weg ontmoet, hun verklaarde, dat wij fatsoenlijke viracochas (vreemdelingen) waren, die het verschuldigde zouden betalen, maar die volstrekt rijdieren wilden hebben om naar Copacabana te gaan. Toen bedaarde het geweld. Twee oude vrouwen, eigenaressen der ezels, beloofden, dat, als wij de ezelin en haar jong wilden teruggeven, zij ons in Corona-zelf een twin-
{==657==} {>>pagina-aanduiding<<}
tigtal ezels en muilezels zouden doen vinden, die men ter onzer eere had verborgen. De voorslag werd aangenomen en wij keerden naar het dorp terug. Daar vonden wij een hoop Indianen, met den Alcaïde aan 't hoofd, bij het huis waarin wij geslapen hadden, bezig, om onze goederen op den weg te werpen. Ons
ziende wederkomen, wapende de Alcaïde zich met een allerbevalligsten glimlach, deelde eenige rottingslagen onder hen uit, die zich verstoutten om de hand aan mijner seigneuries goederen te leggen, en in vijf minuten waren er tien ezels tot mijne dienst, terwijl de Alcaïde zelf medewerkte om hen te beladen. Wij betaalden elk voor zijne moeite en verlieten nu de plaats onder de zegenwenschen der geheele bevolking.
Zulke voorvallen kunnen het karakter en den toestand der Indianen beter doen kennen, dan geheele boekdeelen met redeneringen en zedekundige aanmerkingen. De Alcaïde te Taquiri, die loog om zich van de blanken te ontslaan; de Indische schippers, die vloden, zonder hunne betaling af te wachten, ten einde niet gedwongen te worden om twee uren verder te stevenen; de Alcaïde van Corona, die des avonds pakdieren beloofde en des morgens verdween, zonder 't geven van eenige reden hoegenaamd. Het wegvoeren der ezelin en haar jong in 't bijzijn van de geheele bevolking; de twee oude wijven, die verborgen dieren aanwezen, om de hare terug te krijgen; de Alcaïde, te midden zijner onderhoorigen verschrikt, en geen enkele Indiaan moedig genoeg om ons te wederstaan. Ziedaar trekken genoeg, om eene voorstelling van haren toestand en karakter te vormen. De Spanjaarden hebben hun van geslacht tot geslacht een onnatuurlijken schrik ingeboezemd, dien zij maar niet kunnen overwinnen. Het is in het land een regel: dat één blanke zoo veel als tien Indianen waard is, en toch, als men den Indiaan tot soldaat vormt, hem een geweer geeft en ten strijde voert zal hij niet wijken. Deze dapperheid aan den eenen, en vreesachtigheid aan den anderen kant zijn mij een raadsel.

{==658==} {>>pagina-aanduiding<<}

Copacabana is een groot dorp, aan den oever van het meer Titicaca. Op de kerk, een sierlijk gebouw, zijn de inwoners trotsch. Haar Lieve Vrouw is door geheel Amerika onder den naam van Onze Lieve Vrouw van Copacabana beroemd, en vereerd geworden met een kapittel van vier wèlbetaalde kanunnikken. Onder de Spaansche heerschappij was de kerk rijk in zilveren vaat- en andere werken en edelgesteenten; maar de Generaal sucre en zijne Bolivianen trokken hier door, en de schat werd voor het Vaderland in beslag genomen. Men liet der houten Madonna niets behouden dan 't oude fluweelen kleed, dat ze op den dag van die revolutionnaire daad aanhad. Thans doet men nog wel, van tijd tot tijd, eens eene bedevaart naar nuestra Senora de Copacabana; doch men brengt slechts kleine holle zilveren hartjes en andere nietigheden voor haar mede, die luttel waarde hebben. Eenmaal 's jaars, op haren feestdag, stroomt het volk van alle kanten toe, doch alleen om eens goed te eten en te dansen.
Terwijl wij wachtten op onze muilezels, die het meer moesten omtrekken, ondernam ik een uitstapje naar het eiland Titicaca (of Challa); maar besteedde er twee dagen, aan het bezoeken van de Peruaansche gedenkteekenen, die het bevat, en waarvan de Heer humboldt ons de beschrijving en de teekeningen heeft gegeven.
Het is opmerkenswaardig, dat de Incaas voor hunne woningen de schilderachtigste plaatsen uitkozen. Zij werden daarin door hunne onderdanen nagevolgd, en overal waar men een fraaije plek aantreft, vindt men ook bouwvallen van Peruaansche huizen. Gedurende mijn verblijf op Titicaca, genoot ik gastvrijheid op eene groote hoeve, waarvan de hoevenaar mij ook, op de verpligtendste wijze, tot tolk diende, om van de Indianen alle mogelijke narigten omtrent de gedenkteeken te verkrijgen. Ik maakte van die gelegenheid ook gebruik, om naar den toestand der Indiaansche landbouwers op de hoeven te vernemen, en zie hier wat ik hoorde: De regel is: dat de Indianen, die in de haciëndas werken, aan den Staat slechts

{==659==} {>>pagina-aanduiding<<}
vijf piasters belasting betalen. Zij arbeiden voor den eigenaar van de twee weken eene, daarentegen betaalt die eigenaar vier piasters voor hen, en geeft hun bovendien een stuk lands van vier-en-twintig vares lang en twintig breed. (De vare komt nagenoeg met drie voet overeen.) Deze wijze van beloonen schijnt, het willekeurige daargelaten, in den eersten opslag billijk genoeg; vooral wanneer men het beginsel erkent van het regt der overwinning: dat de grond aan den Staat behoort of aan dengenen aan wien de Staat dien heeft afgestaan. Maar ongelukkiglijk hapert de toepassing door de magt der eigenaars, die de vier piasters al of niet voldoen, of ze in goederen van mindere waarde uitkeeren, de beste landen natuurlijk voor zich behouden, en aan de Indianen alleen zulke afstaan, welker bebouwing weinig voordeel belooft. Ik heb verschillende haciëndas gezien, maar allen waren slecht bearbeid. De eigenaars verwerpen de mest van het hoornvee, en bezigen alleen die van woldragende dieren, als: schapen en lamaas. Kunstweiden zijn er naauwelijks bekend, en de landbouw is er sedert 1530 altijd dezelfde gebleven.
Van het eiland Titicaca ging ik het eiland Coati, drie mijlen van den oever gelegen, bezoeken. Dit eiland werd vroeger als heilig beschouwd, omdat het behoorde tot de gronden, aan het onderhoud van de zonnedienst voorbehouden. De voortbrengselen er van werden door het geheele rijk verkocht, als heilrijke eigenschappen bezittende. Thans bestaat de voornaamste deugd van den grond in het voortbrengen van groote, uitmuntend smakende aardappelen. Dit eiland zal de lengte hebben van omstreeks een half uur gaans. Het behoorde vroeger aan een Engelschman, die bij eene aardbeving te Aréquipa, onder het balkon van een instortend huis werd verpletterd.
Mijne uitstapjes op het meer volbragt zijnde, ging ik te Copacabana uitrusten. Volgens gebruik deed eene dame mij hare woning aanbieden. Ik ging er mijn dank voor betuigen, en zij verzocht mij den avond bij haar door

{==660==} {>>pagina-aanduiding<<}
te brengen. Ten acht ure werden er een blad met een volkomen theeservies, boterhammen enz. in de zaal gebragt. Eene thee, te Copacabana, in het hart van Bolivia, ruim vier duizend mijlen van Europa! De vrouw des huizes bezat eenige letterkundige kennis. De Kanunniken lezen om den tijd te dooden, behalve het leven en de mirakelen van nuestra Senora de Copacabana, die hen 't meest moeten behagen, ook romans uit het Fransch in 't Spaansch vertaald. - ‘En wat werd er van corinna, nadat Lord oswald haar had verlaten, om weder naar Engeland te gaan?’ vroeg mij de gastvrouw, niet zonder eenige gemaaktheid. Ik antwoordde zoo als men antwoordt, wanneer men den zin eener vraag niet begrijpt: ‘Maar, Mevrouw!.... zekerlijk... - Dit vergenoegde zoo min haar-zelve als de Kanunniken. Allen drongen op een antwoord aan, en ik verzocht hen dus, mij de vraag wat duidelijker te maken. Men wilde weten of oswald met la corinna, of met de Engelsche was gehuwd. Ik zeide, dat hij, gelijk de geheele wereld dat wist, zijne Engelsche nicht had getrouwd, en dat la corinna te Rome was gestorven. Toen ging er in de zaal een algemeene kreet op, over de weinige zielskracht van Lord melvil, en er werden tranen om de arme corinna gestort. - Tot opheldering daarvan dient, dat het laatste der Spaansche vertaling niet te Copacabana was aangekomen. Het werk van Mevrouw de staël werd zeer geprezen, en overal, waar het bij dit hartstogtelijke volk is bekend geworden, heeft het eene levendige belangstelling verwekt.
Op den dag tot mijne afreis bepaald, zou er een jonge priester worden geordend; ik hoorde van belangrijke feesten spreken, en voldeed aan de uitnoodiging om te blijven. Ten tien ure werd er een groote mis gevierd en had de ordening plaats. Na den afloop der kerkelijke plegtigheid werd een buitengemeen ontbijt aangerigt, aan 't welk men zich, ten koste van den nieuwen priester, met gebak, suikergoed en brandewijn als opvulde. Des avonds was er groot diner en bal. Wij zaten met vijf-
{==661==} {>>pagina-aanduiding<<}
en-twintig personen aan tafel, allen digt naast elkander. De vier kanunniken, de priester, een half dozijn vrouwen en ik, hadden bij zilveren lepels ijzeren vorken; de overigen, als zij 't niet met de vingers deden, aten alleen met zilveren lepels, waarvan een goed aantal, doch van onderscheiden fatsoen, voorhanden was. Achter onze stoelen, half op onze schouders leunende, stond een driedubbele rij van minder aanzienlijke gasten, die aanvankelijk eerbiedig verbeidden, dat hun de portiën, voor hen bestemd, werden aangereikt; maar, tegen het einde van den maaltijd, door den overvloedig geschonken brandewijn aangemoedigd, zich over ons heen bogen en de schotels, die hen 't best aanstonden wegnamen. De geregten bestonden voornamelijk uit gevogelte, schapenvleesch en varkensvleesch, op verschillende wijzen toebereid; doch waarin de roode piment toch altijd den boventoon had. Er waren voorts geheele bergen van gebak en taarten; ook schalen met room, van de voortreffelijke melk der omliggende weilanden. - Toen men eindelijk afnam, werd het overgeblevene, op aartsvaderlijken trant, uitgedeeld aan elk die zich opdeed. Nu rookten de mannen hunne sigaren, de vrouwen plaatsten zich rondom in het vertrek op de steenen banken met tapijten belegd. - Na eene wijl begonnen er dansen met zang, bij het geluid der guitare. Het waren de llantos en yaravis, die ik doodelijk treurig vond. Zoo bevallig en sierlijk als de
lundou en de mismis van Aréquipa zijn, zoo vervelend en slaapwekkend zijn de yaravis en llantos. De Indische afkomst echter maakt hen merkwaardig; want het zijn de nationale dansen der aloude Peruanen, en zij dragen alle de kenteekenen van hunne zwaarmoedigheid en schroomvalligheid.
Het bal werd opgevrolijkt door eene tweede zalving des jongen priesters, die zijne spikspelder nieuwe soutane om zijn middel oprolde en, met een zakdoek in de hand, een minder droevige samacueca danste, en door 't handgeklap en 't anda! anda! der aanwezigen werd begeleid en beloond. Ik deed mij een der Aymaraansche yaravis voorzeggen, en geef er hier de vrije vertaling van:

{==662==} {>>pagina-aanduiding<<}


Van bloem tot bloem 
Zong er een vogelkijn: 
Waarom toch boeit ge mij, 
Dief van mijn hart? 
Met valschheid van lonk en lach 
Legt ge mij banden aan. 
Laat me, dan zweef ik weêr 
Van bloem tot bloem. 
Hoe is uw hart van steen, 
Dat ge geen deernis voelt, 
Maar mij gevangen houdt?’ 
Klaagde het vogelkijn. 
Heeft niet uw teêre hand 
Mij aan uw borst gedrukt! - 
Opdat ik lijden moog, 
Legt ge mij banden aan! 
Kom, o kom! laat hem vrij 
Dien gij maar weenen doet! 
Zeg, wat misdeed ik u 
Dief van mijn hart!? 

Onder zulke liederen duurde het bal een geruimen tijd voort; doch van lieverleê werden de gasten vrolijker en zelfs zeer luidruchtig. Ik vond het oogenblik geschikt om te ontsnappen en ging, volgepropt met confituren en piment, naar huis. - Twee dagen na dit Boliviaansche feest was ik weder te Puno; aan mijn uitstapje in het land der Aymaranen vele opmerkingen en eenige nieuwe denkbeelden dankende over hunne zamenleving, aan die van Peru verwant; en over de gedenkteekenen eener minder bekende, maar misschien nog merkwaardiger beschaving, dan die der Incaas.

De gevallen van een oud-mousquetaire.

I.

De Majoor van anspach was een grijze weduwnaar, mager en lang. Veertig jaren geleden was hij een der knapste mousquetaires, en een vechter voor vier. Zijn naam was een der deftigsten uit Lotharingen. Daarbij

{==663==} {>>pagina-aanduiding<<}
bezat hij eenige fortuin, vlugheid in de schermkunst en een altijd verliefd hart. Maar veertig jaren kunnen den mensch en zijn lot wel eenigermate doen veranderen. In 1827 was hij nog maar eene schaduw van zich-zelven en bezat hij niets meer dan jaarlijks acht honderd francs renten, een zwarten pantalon, een versleten bruine jas en een zolderkamertje.
In weerwil van die aanzienlijke vermindering had hij het middel gevonden om zes maanden van het jaar volöp te genieten. - Hoe weinig menschen mogen zich beroemen: van de twee dagen één gelukkig te zijn?
De vermaken des Majoors waren wel niet van dien aard dat zij groote posten van uitgaaf op zijn budget bragten, doch daarom was hij als oud-mousquetaire nog te meer prijzenswaardig. Hij had zijne genietingen beperkt tot een verblijf in den tuin der Tuilleriën als de zon er scheen, om 't even of dat was in de honds- of in de winterdagen. Daar echter dit hemelligchaam zich maar zelden wolkeloos aan ons vertoont, had hij met groote opmerkzaamheid het beste hoekje gezocht om de stralen er van regt goed te genieten.
Na vele proefnemingen had hij zijne keuze bepaald tot een hoekje tusschen twee heggen, op het oosten, dat opzettelijk scheen ingerigt om de meest mogelijke warmte in eene kleine ruimte te verzamelen, en bovendien met eene beplanting van bloemen en heesters was versierd.
Om redenen, die met zijne valen zwarten broek in betrekking stonden, vermeed de Majoor de nabijheid van menschen. Hoewel hij gaarne zijne oogen liet rusten op de groepen van kinderen die den tuin bezochten, zou toch niets hem méér gehinderd hebben dan te digt bij die kleinen of hunne spotlustige bonnes te zijn. De bank die hij verkoos moest volstrekt twee eigenschappen hebben, namelijk: dat men er een ruim uitzigt had zonder zelf gezien te worden, en zij ook te kort was voor twee personen; opdat men, eenmaal zittende, geen gevaar liep iemand naast zich te krijgen.
Zulk een plekje nu had hij in dat gemelde hoekje ge-
{==664==} {>>pagina-aanduiding<<}
vonden, tusschen twee kamperfoelie-heggen, onder een fraaijen heester en te midden van rozen en jasmijn. Zonneschijn tot aan den middag, frischheid op het midden van den dag, en des avonds een verrukkenden geur. Alles was daar naar zijne wenschen vereenigd. Met moeite slechts kon hij er binnendringen; maar als hij er gezeten was, stemden ook de hoeken en vlakken zijner gestalte zoo volkomen met de meetkundige vormen van dit digt begroeide schuilplaatsje overeen, dat hij zich van stonden af aan als eene schildpad in zijn schild kon beschouwen, terwijl de randen der geheel door hem bedekte bank zelfs aan geene vlieg gelegenheid lieten, om er zich op neder te zetten.
Van uit de diepte dier schuilplaats zag hij, onder de kastanjeboomen door, tot aan het einde der toegangen naar 't koninklijk slot, in hetwelk hij zich al de pracht voorstelde, die hij er vroeger gekend had, en waar hij, in zijne gedachten, zich nog dikwerf verplaatste. Het terras des Feuillants, door de wandelaars betreden, deed duizenderlei verwarde geluiden tot hem komen, aan welke zijn geheugen even zoo vele bekoorlijkheden gaf; want de geheele omtrek schetste hem zijn voormalige leven. Dit tooneel, die zon, die bloemen, vooral deze eenzaamheid schier te midden der menigte, door de herinnering aan 't verleden gehecht, maakten dit afgezonderd hoekje voor den gewezen mousquetaire tot een tweede paradijs.
En waarom was de arme Majoor van anspach, veertig jaren nadat hij in de kleine apartementen van Versailles geschitterd had, genoodzaakt om een plekje te zoeken, waar hij kosteloos de zonneschijn genieten en alle onbescheidene blikken vermijden kon, die de geheimen van zijn valen zwarten pantalon en versleten bruinen jas hadden kunnen bespieden?
Waarom? - Het was door eene van die onvoorziene, ofschoon eenvoudige en natuurlijke gebeurtenissen, welke in de koffijkamer van den schouwburg zoo dikwerf voorvielen, in de dagen toen de Heer de lauragais zijne

{==665==} {>>pagina-aanduiding<<}

louis d'ors uit het venster wierp, alleen om Jufvrouw arnoult eens te doen glimlagchen.
Het geschiedde op zulk een avond, dat Jufvrouw guimard, die men, in onderscheiding van hare moeder, guimard de jonge noemde, de achteloosheid had haren zakdoek te laten vallen. Dit onbeduidend geval bragt te weeg, dat onze Majoor, van trap tot trap, en van toeval tot toeval, buiten het paleis en uit zijne montering raakte, en eindelijk op die tuinbank nederkwam met zijn valen pantalon en versleten jas. Al hetwelk den inhoud dezer opmerkenswaardige historie zal uitmaken.

II.

Toen dan Jufvrouw guimard haren zakdoek van fijn Hollandsch linnen met Mechelsche kanten omzet (een zakdoekje als door de hand der toovergodinnen geweven) liet vallen, had de Ridder de palissandre, die eene orde droeg en den degen als fronsac hanteerde, de stoutheid te bukken om dien op te rapen; maar deed dat zoo onbehendig, dat zijn voet aan den voet raakte van onzen mousquctaire, die juist een der handen van de genoemde jufvrouw in een der zijnen hield. De beide heeren wisselden een paar blikken, en groetten elkander zeer beleefd - maar den volgenden morgen gingen beiden uit, om elkander over zulk eene ongehoorde beleediging opheldering te geven.
Vóór het krieken van den dag deed de Majoor van anspach zich op de keurigste wijze kappen en kleeden en stapte in zijne koets. Hij had 300,000 livres in goud in het rijtuig gepakt, om het land te kunnen verlaten, tot de bloedverwanten van den Ridder zich over diens dood zouden hebben getroost. De Majoor had zijne vaste uitmuntende zetten in 't gebruik van den degen, en naar zijne schatting was de Ridder dus zoo goed als dood.
De zaak viel ook uit gelijk hij voorzien had. De Ridder deed eenige uitvallen, maar zoo ras de Majoor zag dat zijne partij zich verhitte, viel hij-zelf snel en tièrce uit, met zoo veel kracht en geluk, dat de Ridder doo-
{==666==} {>>pagina-aanduiding<<}
delijk gewond nederstortte. Het was naauwelijks dag en de Majoor was nu zoo haastig om in zijn rijtuig te stijgen, dat hij zich vergiste en in dat van den Ridder sprong en er meê henen snelde. Toen hij zijne vergissing bemerkte, was het te laat om terug te keeren.
Te Londen aangekomen, meende hij dat zijn bankier hem wel zou kunnen berigten, wat er van zijne 300,000 livres en den Ridder geworden ware. Hij schreef hem dus en vroeg hem tevens om geld. Ongelukkig bleef het antwoord uit, en maakte de mousquetaire, naar St. James wandelende, kennis met eene jonge Creole, uit de Spaansche West-Indiën, op welke hij, uit gebrek aan verstrooijing misschien, verliefd werd. Deze was op het punt om naar Havana te vertrekken, en hij, die zich aan de plum-pudding niet gewennen kon, verkocht zijne diamanten en leende een duizend louis d'ors van een zijner vrienden bij 't Fransche gezantschap, en stak met zijne beminde naar de West-Indiën over.
Te Havana schreef hij op nieuw aan zijn bankier, om tijding van zijn goud en van den Ridder en om geld; maar het schip, waarop zijne brieven waren, verging waarschijnlijk; want zes maanden later wachtte de Majoor, die intusschen tot zijn laatste doublon verteerd had, nog te vergeefsch op antwoord. Ook kon hij met zijne Creole niet langer over weg. In dien toestand vond hij 't het raadzaamst, om zelf antwoord op zijne brieven te gaan halen; op het gevaar zelfs af van hoogst onaangename ontmoetingen te hebben met den Kolonel der mousquetaires en met de bloedverwanten des Ridders. Hij besloot echter de voorzigtigheid in acht te nemen en in cognito naar Parijs te gaan. Om de kosten der reize goed te maken, verkocht hij zijne garderobe en landde op de gelukkigste wijze der wereld aan de deur van den schouwburg aan, onder den eersten naam die hem was ingevallen. Zijne vrienden, die hem herkenden, drukten hem aan 't hart, verhaalden hem, dat zijn bankier verdwenen was, met meer dan 500,000 livres; den prijs van een in het vorige jaar door hem, als gemagtigde, verkochte landgoed van den Majoor. Dit toe-
{==667==} {>>pagina-aanduiding<<}
val kwam hem te meer ongelegen, daar dit landgoed met de verdwenen 300,000 livres, op zeer weinig na, zijne geheele fortuin uitmaakte. Zijn eenige hoop was nu op den Ridder gevestigd, maar deze was slechts veertien dagen lang bedlegerig geweest, en terstond na zijne herstelling naar Londen vertrokken. Daaruit begreep de Majoor, dat hij hem zoo spoedig mogelijk den degenprik en de 300,000 livres had willen teruggeven, waardoor hij tot weenens toe geroerd werd, en des anderen daags weêr den weg naar Londen insloeg, om zijn edelmoedige tegenpartij op te zoeken.
In Engelands hoofdstad snelde hij naar het gezantschap, bezocht alle koffijhuizen, schouwburgen en wandelplaatsen, doorsnuffelde alle speelhuizen, schermzalen en wat dies meer zij; maar vond geen Ridder de palissandre. Eindelijk ontdekte hij, uit de registers van de scheepsreders ashbon en co., dat de Ridder sedert drie maanden naar Havana was gezeild.
‘De grillige fortuin’ - riep de teleurgestelde Majoor uit - ‘is mij uiterst ongenegen! Ik wil echter voor al de degensteken ter wereld, en voor al de schatten van Visapour niet wederkeeren in de armen van mijne Creole. Liever ga ik in Amerika mijn bankier eens afstraffen.’
Dit was ook het beste wat hij doen kon; want 's jaars nog maar zes duizend livres van eene hoeve, in de omstreken van Phalzburg, bezittende, was het beter 500,000, dan 300,000 livres na te loopen. Hij ging dus over Holland naar Nieuw-Orleans, waarheen de bankier, naar men zeide, gevlugt was. Daar vond hij dien ook, maar, door een mislukt spel in actiën op te ontginnen landen, totaal geruïneerd. Toen de Majoor zich 't vermaak had gegund hem met zijn rotting over het geval te onderhouden, wist hij niets beters te doen, dan lafayette tegen de Britten te volgen.
Daar hij uitmuntend vocht, zou hij waarschijnlijk een schitterende loopbaan gehad hebben, zonder zijne historie met den Ridder de palissandre, die hem te Parijs als deserteur deed beschouwen, en steeds in open rekening hield met den krijgsraad.

{==668==} {>>pagina-aanduiding<<}

Op het einde van den Amerikaanschen oorlog was de Majoor tamelijk met schulden beladen; deze omstandigheid deed hem weêr denken aan zijn rijtuig en zijne 300,000 livres, en aan den degenstoot, dien de Ridder hem nog schuldig was. Nu viel het gelukkige denkbeeld hem in om naar Havana te schrijven. Helaas! men antwoordde hem, dat er geen Ridder de palissandre verschenen was, en die edelman dus waarschijnlijk op weg moest zijn overleden. Dat was een berigt om er wanhopend bij te worden. Bovendien had hij ook in zes maanden tijds geene huur van zijne hoeve ontvangen, en de gebeurtenissen van 1789 benamen hem den lust om te gaan zien wat er de reden van was.
Zijn toestand werd allertreurigst: alles ontviel en benaauwde hem te gelijker tijd. ‘Is 't niet noodlottig?!’ - riep hij op een avond, aan het havenhoofd te New-York gezeten, uit. - ‘Is 't niet fabelachtig, dat lot van mij, mousquetaire van Monseigneur, die het ongeluk heb gehad de hand te geven aan Jufvrouw guimard, juist toen die coquette haren zakdoek liet vallen?! Waarlijk het is eene dolle historie, die mij 800,000 livres kost, zonder mijne schulden, en mijne onmin met den Parijsschen krijgsraad mede te rekenen! o Noodlot! wie kan zich voor uwe slagen wachten!
Op dat oogenblik tikte men hem op den schouder.

III.

- Mijn vriend! - sprak de man die dat deed - gij schijnt onder een bitter verdriet gebukt te gaan. Wat kan ik voor u doen?
- Wat gij voor mij doen kunt, Mijnheer! - antwoordde de Majoor op hoogen toon - dat wil ik u wel zeggen: gij kunt uw hoed voor mij afnemen.
- Gij hebt gelijk. - hernam de onbekende, bedaard zijn hoed afnemende. - Een eerlijk man is achting schuldig aan het ongeluk.
- Het is niet mijn ongeluk, Mijnheer! het is mij-zelven, dien ik verlang dat men groete, als men mij de eer doet van mij aan te spreken.

{==669==} {>>pagina-aanduiding<<}

- Gij zijt een Franschman, Mijnheer?
- Franschman en Edelman.
- Gij vergist u.
- Wat beteekent dat?
- Het is te zeggen, dat gij geen Fransch edelman kunt wezen, alzoo er in Frankrijk geene edellieden meer zijn.
- Ik weet niet of er niet meer in Frankrijk zijn; maar ik ken er hier een, die u naar de visschen zal zenden.
- Dat zult ge niet doen.
- Is dat eene uitdaging?
- Het is een raad. Gij zijt de ex-Baron van anspach van Phalzburg, en stamt in de vrouwelijke linie af van de laatste Hertogen van Lotharingen. Ik weet dat. Ik weet ook, dat uwe hoeve in de omstreken van Phalzburg verbeurd is verklaard als goed van een émigré; dat u zelfs de waarde van een stuiver in Frankrijk niet is overgebleven, en gij ter dood zijt veroordeeld.
- Ik dank u zeer voor al dat nieuws; maar zie nog niet in wat mij beletten zou u in zee te werpen.
- In zeker opzigt hebt gij gelijk, Mijnheer! evenwel zie ik niet in dat uw toestand, als gij mij zult verdronken hebben, een haar beter zal wezen. Gij zult dan een vriend minder en eene kwade zaak meer hebben.
- Het schijnt, Mijnheer! dat gij er aanspraak op maakt om geweldig aardig te zijn.
- Ik weet niet wie van ons er meer aanspraak op maakt. Ik, die u inlicht omtrent uwen toestand, of gij, die mij dreigt, omdat ik u mijne diensten aanbied.
- Ik ben uw dienaar, Mijnheer! maar een edelman als ik neemt geene diensten aan van een onbekende.
- En van wien zult gij ze dan aannemen, Mijnheer! als 't niet van een onbekende is?
- Vergun mij u te zeggen, dat een edelman, dïe een degen bezit, nooit in ellende behoeft te vervallen.
- En wat zult ge er dan mede doen?
- Ik zal er den onbeschaamde meê straffen, die mij door een lastig medelijden vernedert, en liever dan mij

{==670==} {>>pagina-aanduiding<<}
er ten tweeden male aan bloot te stellen, zal ik mij dien door 't hart jagen.
- Erken, bid ik u, dat er iets beters kan gedaan worden dan God te beleedigen, door aldus over uw eigen of eens anders leven te beschikken. Zijt gij wel zéker, dat u geen ander middel dan de zelfmoord overblijft?
- Waarlijk. Ik heb nog maar zes louis d'ors.
- Er is toch meer, Mijnheer de Majoor van anspach! Gij hebt nog een schat over.
- De wijsheid misschien?
- Neen; maar hetgeen die geeft.
- En wat is dat?
- De arbeid.
- Ha, ha! Gij zijt een encyclopédist.
- Ik ben een nedrig schepsel Gods, Mijnheer de Baron! dat uit het gevoel zijner zwakheid de wetenschap van het nuttige en de kennis van het goede heeft geput. Nu ken ik maar ééne zaak, die voor de ziel goed en voor het ligchaam heilzaam is. Maar ééne zaak, hoort ge? die de eene en 't andere redt; dit hier, en dat dáár in de eeuwigheid.
- En die zaak is de arbeid? - sprak de Majoor in nadenken.
- Ja, Mijnheer! de arbeid, waartoe alle menschen, van de schepping af, geroepen zijn.
- Waar wilt gij heen, Mijnheer? Gij catechiseert met mij sedert een uur, alsof ik u het regt had toegekend om mij te vervelen. Ik verzoek u te bedenken, dat ik niet eens uw naam ken.
- Gij spreekt de waarheid niet.
- Neem u in acht! Dat is de tweede logenstraffing!
- Welnu, vergun mij dan nog een derde er bij te voegen, door te herhalen, dat mijn naam u niet onbekend kan zijn.
- Als gij denkt, Mijnheer! dat uw naam mij belang kan inboezemen, belet ik u niet dien te noemen,
- Dat wilde ik reeds doen, toen ik u mijne hand en mijne diensten aanbood. Ik heet franklin.

{==671==} {>>pagina-aanduiding<<}

- Franklin o Mijnheer! wat heb ik gedaan! Kunt gij 't mij vergeven? Ik werp mij aan uwe voeten.....
De Heer franklin hief lagchend den Majoor op en bekende hem, dat hij niet dien franklin was, welken de Majoor bedoelde; daar deze groote man reeds vóór omtrent twee jaren was overleden; maar dat hij, george-steward-zacharias franklin, Bankier te New-York, onder de firma van franklin en zoon en co., zoo goed was als iemand anders, en volkomen gereed om zijnen vriend, den Baron van anspach, daar bewijzen van te geven. Hij melde hem verder, dat dit geschieden zou op aanbeveling van den Heer de lafayette, die, de Nieuwe-Wereld verlatende, hem de lotgevallen en den toestand des Majoors had gemeld, waarom hij, franklin, den Heer van anspach had opgezocht, en dezen nu noodigde bij hem te komen eten: hij zou hem dan eenige aannemelijke voorslagen doen.
De Majoor reikte den Heer franklin de hand, en zwoer hem, met de les, die hij zoo onverwacht had ontvangen, in 't vervolg zijn voordeel te doen. Verder catechiseerde de Bankier zóó doeltreffend, dat de Majoor, drie dagen daarna, op weg naar Canada ging, en drie maanden later vierhonderd volkplanters, in het ontginnen van een groot woud, bestuurde.
Hij bleef vijf-en-twintig jaren onledig met in die wildernis de Europesche beschaving over te brengen, gelijk men eene wig in een stuk oud eikenhout drijft. Dit was voor een ex-mousquetaire een ruw leerlingschap; maar de waarheidlievende geschiedenis mag niet verzwijgen, dat de Majoor, naarmate zijne fortuin weêr grooter werd, ook zóó zeer toenam in gezond verstand, dat hij zijne afstamming uit de Hertogen van Lotharingen vergat, de dochter van een zijner hoevenaars tot echtgenoote nam, en de Voorzienigheid dankte, wier wonderbare leiding hem een waar geluk, op vijftien honderd uren afstands van den Parijschen schouwburg had doen vinden. Ongelukkig stierf zijne gade in eene miskraam, en den dag daarna vernam onze émigrant de herstelling der bourbons. De booze bragt hem zijne baronnie van Phalzburg en zijn regement weder in de gedachten, en hij verkocht dus zijne bezittingen in Amerika voor meer dan een millioen dollars, en scheepte er zich mede in naar Havre. De overtogt was voorspoedig tot in het gezigt der kust van Bretagne; doch dáár verhief zich in den laatsten nacht vóór de gehoopte aankomst een zuidwestelijke storm, en het schip verging met al zijne schatten en de menschen bovendien. Onder de weinige geredden was

{==672==} {>>pagina-aanduiding<<}
de Majoor, die nu nog armer op den Franschen bodem terugkwam dan hij dien, dertig jaren vroeger, had verlaten.
Zijn eenige hoop was: bij het Hof gunstig te worden ontvangen. Ofschoon zijne denkbeelden vrij wat veranderd waren, besloot hij toch zich aan den Koning te doen voorstellen; maar van het eerste gehoor af, achtte hij zijne zaak verloren. De Majoor was niet wat men noemde; un noble débris de l'exil. Hij was gelukkig geweest, terwijl de Monarchie treurde, en onder republikeinen rijk geworden, toen de edelen op 't krediet der Coblenzer bakkers teerden. Men kon zijn ongeluk niet in rekening laten gelden, daar het aan een toevallige ramp was te wijten, en ontving hem dus koel.
Te levendig stond den Majoor zijne moederlijke afkomst nog voor den geest, om zich op nieuws te vernederen. Hij keerde den Tuilleriën met fierheid den rug toe, en dacht er nog alleen aan om zich in 't bezit van zijne hoeve bij Phalzburg te doen herstellen. Gedeeltelijk gelukte dit met veel moeite; en toen de advocaten, de procureurs, de regters, de deurwaarders, de commiesen in de bureaux, de zaakwaarnemers, de zegel-, koop- en registratie-regten voldaan waren, en toen hij aan oude kennissen eenige oude schulden had afbetaald, bevond hij achthonderd livres inkomen en de garderobe van een wijsgeer te bezitten. Hij klaagde echter niet, maakte aanspraak op niets, en zag de duizend millioenen schadeloosstelling uitdeelen, zonder eene kroon er van te begeeren. Zijne levenswijze beperkte hij, zonder inspanning, binnen het noodzakelijkste, zijn gezigtëinder kromp in, zijne eerzucht vervloog, zijne wilskracht en onderwerping aan 't lot namen toe, en de man uit de Amerikaansche wildernissen, de volkplanter aan ruwen arbeid gewoon, kwam weêr te voorschijn, nog schooner onder de behoefte in het weelderig Parijs, dan toen hij in zijne eenzaamheid rijk was.
Ziedaar ons nu gekomen tot die bank tusschen rozen, jasmijn en kamperfoelie; de toevlugt en vreugde van den oud-mousquetaire, die twee malen arm was geworden, en door het vallen van den zakdoek van jufvrouw guimard wijs werd.

IV.

Het doet ons nu leed, dat het woordje wijs, waarmede het vorig Hoofdstuk eindigt, den ligtgeloovigen lezer in eene dwaling kan brengen. De geschiedenis, met welke wij ons bezig houden, heeft ten doel om aan te toonen, dat, ofschoon de mensch zijne hartstogten tot de zedigste

{==673==} {>>pagina-aanduiding<<}
voorwerpen en zijne genoegens binnen den engsten kring moge beperken, evenwel het bestaan alleen dier hartstogten soms genoeg is om de sterkste redekracht te schande te maken, en stormen te doen ontstaan, die heviger woeden naarmate zij langer zijn beteugeld geweest. De grootte van het tooneel doet er niets toe. De beroering in een glas met water is voor de mier, die er de werking van durft braveren, een orkaan vol gevaren en ijselijkheden. De Majoor van anspach was zulk eene onvoorzigtige mier.
Op een der schoone dagen van April, wanneer de zon, ik weet niet welke zachte en verkwikkende warmte heeft, had de afstammeling der Hertogen van Lotharingen zijn bruinen jas en zwarten pantalon met de grootste zorg afgeschuijerd en begaf hij zich, met een deftigen stap, naar zijn gelukkig hoekje. De gewone bezoekers van petit Provence, zoo als men dat gedeelte van den tuin noemde: de kinderen en de bonnes, kenden den man van de bank zóó goed, dat niemand zich zou hebben veroorloofd om de plaats, die den grijsaard door lang bezit als toebehoorde te bezetten. Men kan zich dus voorstellen, hoe groot en grievend de verrassing was, toen de Majoor daar een vreemde zag zitten.
Zijn eerste plan was, om op de eenvoudigste wijze den lastigen gast te gaan uitleggen, door welk een lang gebruik hij alleen het regt had, zich in dien hoek, tusschen die rozen en jasmijnen neder te zetten. Maar het gevaar van zich welligt bekend te moeten maken, stuitte hem, en ook de man was een grijsaard als hij; lang als hij; mager en ernstig als hij, die, even als hij, over geene ruime inkomsten scheen te kunnen beschikken, en wiens gelaat ook, gelijk het zijne, van lijden en doorgestanen strijd scheen te getuigen.
De Majoor vergenoegde zich dus met op den onbekende den blik te werpen van een ouden leeuw, die in zijn hol een anderen ouden leeuw stervende vindt.
‘Het is zeker’ - dacht hij - ‘slechts een lastig voorbijganger. Wandelen wij op tot het einde der laan, als wij terugkomen zal hij wel vertrokken zijn.’
Maar de Majoor bedroog zich. Hij had fraai de eene laan uit en de andere in te wandelen; langs zijn Eden op en neder gaan, en op den onbescheiden grijsaard blikken als vuurstralen te werpen: de man scheen die dreigende bewegingen niet eens op te merken en bleef rustig in den zonneschijn mijmeren, en de spelende kinderen, die soms tot voor zijne voeten kwamen rollen, aanzien.
De zon neeg ter kimme, de schaduwen werden langer en eindigden weldra; toen eerst stond de onbekende op,

{==674==} {>>pagina-aanduiding<<}
en ging twee malen de laan op en neêr, om weder béweging in zijne verstijfde beenen te brengen; daarna vertrok hij naar den kant der straat St. Honoré.
De Majoor kwam in een staat van volstrekte verbittering ten zijnent terug. Den volgenden dag scheen de zon even liefelijk, en hij besteedde weêr dezelfde zorgen aan zijne kleeding. Zijn gemoed was kalmer en hij dacht dat de indringer van gisteren geene reden zou hebben, om zich twee dagen achtereen naar den drommel te doen wenschen. Evenwel hij was neêrslagtig; want op zijnen leeftijd heeft een verloren dag iets te beteekenen.
De Tuilleriën binnenkomende vloog zijn blik naar de beminde bank en weêr ziet hij daar den onbekenden grijsaard. Verstomd bleef hij staan, en maakte eene beweging om het geluk hem ontroofd te heroveren; maar de ouderdom moge het hart verstaald en zijne vezelen vereeld hebben, voor den Majoor bestonden er toch regelen van wellevendheid, tot wier overtreding hem de kracht ontbrak. En - de overweldiging was wel niet te ontkennen. Er was zelfs eene soort van onbeschaamdheid in het gedrag van den schuldige, die den vorigen dag had kunnen zien, hoe de Majoor door de ontëigening was te leur gesteld. Die redenen waren aan den eenen kant voldingende. Maar aan den anderen kant? - Welk wezenlijk regt had hij op dat leengoed, van rozen omgeven, in een openbaren tuin? Waren zijne aanspraken niet maar denkbeeldig? Hadden zij zelfs niet iets belagchelijks, dat hij, behoudens zijne waardigheid, niet openlijk trotseren kon?
Deze overdenkingen hielden hem van elke onwelvoegelijke daad terug, maar strekten toch niet om hem te doen bedaren. Hij liep in de lanen en dwarslanen van den tuin gramstorig rond, en niet zelden tegen wandelaars of boomen en banken aan, even als eene mastelooze kiel, door wind en strijdige stroomen gedreven. Het was treurig te zien hoe de lange bruinjas doelloos voortging, omkeerde, weder terug ging; blijkbaar aan de indrukken ter prooi van een spel, waarin toorn, berouw, wangunst en smart gewigtige rollen vervulden. Zoo dikwerf als deze bewegingen den armen man voor zijne bank en zijne berceau, steeds door den onbekende bezet, terug bragten, sloeg de Majoor de oogen ten hemel en slaakte hij een zoo klagende zucht, dat de voorbijgangers er door getroffen werden, zonder de reden dier wanhoop te kunnen doorgronden.
Nogmaals kwam de Heer van anspach den volgenden dag, beschroomd, hijgend, vol ongeduld en vrees aange-
{==675==} {>>pagina-aanduiding<<}
loopen; maar de oude onbekende beul was er alweêr. Den toen volgenden dag sleepte hij er zich kracht- en hopeloos heen. Naauwelijks had hij het vermogen om, van verre, de droevige blikken naar zijn aardsch paradijs op te slaan, waar zich altijd, als een onverbiddelijke bode van hemelsche straf, die onbewegelijke figuur ophield; die lange man, even mager en achtenswaardig als hij, maar in zijne wreedheid veel kalmer, dan hij 't was in zijne onderwerping.
Toen kwam de Heer van anspach niet weder. Hij lag in eene heete koorts te bed, en was weldra op den rand van het graf.
Men behoeft er zich niet over te verwonderen, dat een man als de Majoor, die zoo vele lotwisselingen ondergaan, zoo vele ongelukken zonder zich te beklagen verdragen had, zich liet nederslaan door een dier kleine rampen des gewonen levens, waaraan elk mensch iederen dag is blootgesteld. Een droppel is genoeg om een boordevol geschouken beker te doen overloopen; en aan de gewoonten van een grijsaard te raken, is dat niet de dierbaarste bronnen verstoppen van zijn levensgeluk?
De Majoor viel in eene hevige ziekte, welke hij, ontbloot van vele hulpmiddelen en overgegeven aan vreemden, die op geene rijke belooningen konden rekenen, slechts bij geluk en zeer langzaam te boven kwam. Tegen het midden van Julij was hij weder op de been, zat in een ouden armstoel, voor zijn venster op de daken te turen, en overdacht hoe de kleine bank in de Tuilleriën nu heerlijk moest zijn in de volheid van groen en geur. Hij zuchtte er diep bij. Helaas, de loop zijner denkbeelden opende een naauwelijks geslotene wond, en hij bleef eenigen tijd in treurige mijmering verzonken.
Toen zijne krachten hem vergunden eens uit te gaan, stapte hij, in stede van naar de Tuilleriën, de straat du Bac in, en bragt 't tot aan 't Luxembourg. Hij wilde zichzelven bedriegen, maar 't was vruchteloos. De genegenheden van een grijsaard zijn hardnekkig, wijl ze op eigenbaat rusten. Het Luxembourg bood hem niets aan van 't geen hij beminde: noch de kinderen, die hij gewoon was te zien; noch het Koninklijk paleis, dat hij ter sluik begluurde; noch de begoochelingen der herinnering, welke hem ieder voorwerp van de overzijde der zee voorspiegelden. Na eenige dagen gevoelde de Majoor, dat hij onvermijdelijk weêr zou instorten, als hij nog langer zoo voortging. De gedachte van nogmaals den onbekende te zullen ontmoeten, deed hem een aller dolst besluit nemen. Om te begrijpen, dat dit besluit

{==676==} {>>pagina-aanduiding<<}
in zulk een grijs hoofd kon vastnestelen, moet men weten, dat de opgekropte spijt in plaats van in de ziekte te bedaren, integendeel al de kenmerken van ongeneeslijkheid er in gekregen had.

V.

‘Palsambleu!’ - mompelde de oude krijgsman, de Pont-Royal overgaande, in zich-zelven - ‘Ik denk toch, dat de zaak in petit Provence al wat veranderd is, en dat het heertje, sedert ik hem mijn verdriet niet meer kom vertoonen, de partij wel zal hebben gekozen van weg te blijven... en... zoo ten minste geen nieuwe démon zich in 't hoofd heeft gezet om het werk des anderen te voltooijen, door mij het leven tot een walg te maken! Bal altemaal zotternij. Ik zal mijn bankje fraaijer dan ooit terugvinden.... Maar zoo nogtans het lot eens had gewild.... Dan, duizend duivels! dan zal ik hem toonen, dat ik een Phalzburger ben.... Morbleu een jongere Lotharinger. Een musketier van Monseigneur, jour de dieu! en wij zullen zien waar hem de milt steekt, dat heertje! Het is mij 't zelfde of ik sterf door een degensteek, of door een ontweldigd genoegen! En apropos! hoe lang is het al geleden, dat ik mijn laatste tweegevecht had?... twee-en-veertig jaren. Nu, dat is ook wel wat lang voor de eer van een van anspach. Maar 't was ook een rampzalig duel; - een duel, dat mij vrij wat gekost heeft. Achtmaal honderd duizend livres. Ik zou wel eens willen weten of mijn geld en die verwenschte de palissandre op den bodem der zee liggen. Als ik er nog om denk, dat wij elkander om die kleine guimard te lijf gingen... om zulk een dom schepsel, die geene andere verdienste had dan de dochter van hare moeder te zijn.’
Dus sprekende, tusschenbeide ook wel eene aria uit de oude doos neuriënde, ging de Majoor zijn avontuur te gemoet. De wandelplaats vertoonde dien dag alle mogelijke bekoorlijkheden. De zon spiegelde zich in de groote vijvers, gedeeltelijk met schaduwen bedekt, wierp hare stralen door het loof der olmen, en vervulde de lucht met warmte en zoetheid van bloemengeur. Stroomen van licht omvloeiden de marmeren standbeelden en overtogen ze met glans, terwijl dat van den slaap met zijn gebogen hals, onzigtbaar in het bloeijende boschje scheen voort te sluimeren, en een dartel koeltje met de bladeren der beukenhagen speelde.
Wij durven niet verzekeren of de Majoor de fraaiheden

{==677==} {>>pagina-aanduiding<<}
van het weêr en de schoonheden van den tuin op dat oogenblik wel even naauwkeurig opmerkte. Naar de meening van alle wijsgeeren wint van twee aandoeningen de sterkste 't doorgaans van de zwakkere, en wordt veelal het mindere genoegen door het grootere overheerscht.
Dat was ook het geval met den Heer van anspach.
Zijne oogen zochten het eenige voorwerp zijner gedachten. En hoe nu 't vrolijk kloppen van zijn hart te beschrijven, toen hij van verre meende het bankje onbezet te zien! o Zoete verrukking! Hoe meer hij 't nader kwam, des te fraaijer lachte 't hem in zijne verheelding toe. De slanke twijgen der kamperfoelie, hoe rezen zij op en omslingerden elkander, en vormden een dak van groen, onder hetwelk zijn geliefkoosd bankje als dreef op een zee van bloemen.
Eene drukkende zwaarte gleed van de borst des wandelaars, en vergunde hem, voor het eerst in drie maanden, eens ruim adem te halen. De ontroering was zóó sterk, dat hij een oogenblik moest rusten, leunende tegen een boom, Tranen kwamen hem in de oogen. Hij sprak overluid, om zijne eigen stem te hooren, tot overtuiging, dat zijne zinnen hem niet misleidden. Wat vreugde toen hij aan de waarheid zijner bevinding niet langer twijfelde. De nevel voor een oogenblik op zijn leven gevallen was nu geweken, en hij behoefde niet langer te kampen tegen het knagende monster met wroetende nagels, dat men de spijt noemt.
Aldus zijn geluk vierende hervatte de Majoor zijnen tred en stapte met een gebukt hoofd, om zijne vochtige oogen te verbergen, voort en voort, naar het doel van zijn streven. Maar, o hemel!... hij had zich te lang opgehouden... toen hij nog maar ettelijke schreden van zijne bloemhut verwijderd was, en opzag, sprong hij als voor een adder terug, en bleef met geopenden mond en starren blik, als versteend en vastgenageld staan....
De onbekende zat er weder.
De lezer zou echter niet wèl doen, als hij zich nu door kwaad vermoeden tegen den vreemde liet innemen. Niets bewees nog de zucht of 't opzet om te plagen, van welke de Heer van anspach in zijne mismoedigheid hem verdacht en beschuldigde. Zijn gelaat droeg rimpels, maar zij waren even schoon als streng, gelijk die der krijgslieden op de schilderstukken van charlet. Wat hij scherps in zijne trekken had, werd door de zachtheid van zijn geheele voorkomen getemperd. Het was gemakkelijk te zien, dat hij veel en zwaar had geleden. Zijne houding, even als zijn gelaat, had iets van de

{==678==} {>>pagina-aanduiding<<}
strafheid van den krijgsmansstand; maar het kleed, dat hij over een lang wit vest droeg, behoorde tot eene andere eeuw, die 't, hoe afgesleten ook, tot een opmerkelijk tooisel maakte. Zijn nanking pantalon was door 't veelvuldig wasschen verbleekt, en de valsche gespen zijner schoenen verborgen meer dan één geheim onder hunnen bedriegelijken glans. In één woord: er waren tusschen hem en den Heer van anspach zoo vele punten van overeenkomst, dat deze wel door blinden afkeer, in zoo hooge mate als die hem vervulde, weêrhouden moest worden, om niet met eene innige beweging van sympathie tot hem te gaan, en hem de hand te reiken tot eene begroeting van broederschap, in beproeving en leed.
Maar verre van in den vreemdeling zijne eigen edele en fiere armoede op te merken, kon de Phalzburger in zijne woede en verbazing naauwelijks bedaard genoeg blijven, om zijnen tegenstander te groeten, hoewel dat dadelijk geschiedde op eene wijze, die niets goeds voorspelde.
De onbekende beantwoordde zijne trotsche beleefdheid, met een even zoo ongemaakten als wellevenden wedergroet.
Ne die werktuigelijke pligtpleging drukte de Majoor den hoed in de oogen, en deed een stap nader.
Bij die beweging glimlachte de vreemdeling en sloeg een blik om zich heen, als om te kennen te geven, dat het niet mogelijk was hier gastvrij te zijn.
Van anspach merkte dit gebarenspel op, en glimlachte ook, doch met bitterheid. Hij deed moeite om zijne stem meester te worden; doch het wilde nog niet gelukken.
- Ik meen u te herkennen, Mijnheer! voor een beminnaar der Tuilleriën. - zeide eindelijk de man met den blaauwen rok, op vriendelijken toon. - Gij komt gewis, gelijk ik, de bekoorlijkheden van een schoonen dag hier genieten.
- Het is nu drie maanden, dat ik die niet genoot, Mijnheer! - antwoordde de Majoor, met een beklemde stem en vonkelende blikken.
- Inderdaad; ik heb uwe afwezigheid opgemerkt.
- Zoo? - vroeg de Majoor, en dat ‘zoo?’ was beleedigend.
- Gij schijnt niet wel en vermoeid te zijn. - hernam de blaauwrok met deelneming, doch zonder eenig blijk van genegenheid, om zijne plaats af te staan.
- Dat hebt ge geraden. - sprak de Majoor, eensklaps het gebruik zijner spraakdeelen herkrijgende. - Ja, ik ben vermoeid; ik ben onbeschrijfelijk vermoeid.
Hier maakte hij eene pauze als om zijne gedachten

{==679==} {>>pagina-aanduiding<<}
te verzamelen; toen trad hij nog nader, zag den onbekende met vastheid in de oogen, en vervolgde:
- Mijn waarde Heer! ik heb de eer nog niet u te kennen; maar ik houd u voor een dapper man. Uw voorkomen behaagt mij zeer. Gij gelijkt mij, en ik zal mij vereerd achten als gij er in toestemt, dat ik u, of dat gij mij naar de eeuwigheid zendt.
De blaauwrok sprong van verbazing en schrik overeinde. Hij dacht met een krankzinnige te doen te hebben; doch de Majoor vergiste zich omtrent de oorzaak van die beweging.
- Beoordeel het paard niet naar het tuig. - ging hij voort. - Gij, heertje! zult in mij geene partij vinden, den degen van een ordentelijk man onwaardig, en als redenen, mij persoonlijk betreffende, mij niet noodzaakten u mijn naam te verzwijgen, zoudt gij erkennen, dat ik behoor tot een geslacht 't welk steeds eer heeft gedaan aan het edel bloed waaruit het is gesproten.
- Dan, Mijnheer! - antwoordde de onbekende - ben ik verrukt over de gelegenheid, hoe die ook zij, welke ons in kennis brengt; want mijn naam, hoewel ik er mij niet op verhovaardig, is een der meest geachte in Angoulême.
- Wel dat komt dan uitmuntend.
- Evenwel, Mijnheer! zou het u ook kunnen behagen mij te zeggen aan welke onbekende reden ik de eer van uwe uitdaging verschuldigd ben?
- Zeer gaarne. Gij hebt mij niet stellig beleedigd; maar gij hebt mij bijkans vermoord, en uwe handelwijze overtuigt mij, dat gij mij langzaam zult dooden. Ik wil daarom veel liever u te gemoet komen, en de marteling bekorten.
De onbekende ging weder zitten, nu stellig meenende, dat hij met een waanzinnige te doen had. Maar nu begon de Majoor te begrijpen wat de andere vermoedde. Hij trok de schouders op en ging voort:
- Ik hoopte, Mijnheer! dat uwe jaren u tegen een voorbarig oordeel zouden behoeden: maar ik heb mij daarin vergist. Neem mijne verontschuldiging deswege aan. Hoe ongewoon mijn gedrag u schijne, gij zult mij niet meer voor dwaas houden, zoo ras gij weet, waarom ik naar eene ontmoeting met u verlang.
De natuurlijke toon waarop dit gesproken werd, trof den vreemdeling. Hij stond andermaal op. De Heer van anspach ging voort, en sloeg een vlugtigen blik op de kleeding des grijsaards.
- Ik houd mij verzekerd, dat gij gevoel hebt voor

{==680==} {>>pagina-aanduiding<<}
hen wie de fortuin ongunstig is. Ik kan dus, zonder blozen, aan u zeggen, dat ik een harer slagtoffers ben. Gelukkig ben ik in Noord-Amerika niet te vergeefs door strenge lessen van matiging en wijsheid, eenigermate in de beoefenende wijsbegeerte ingewijd. Ik was twee malen rijk, doch werd twee malen arm; maar heb er mij in getroost. Uit Amerika teruggekomen, werd ik veronachtzaamd, ja, terug gestooten door Vorsten aan de dienst van wier Huis mijn jeugd is gewijd geweest. Ik heb mij ook dat getroost, en draag sedert tien jaren, zonder klagt, een toestand, die aan de behoefte grenst. Gij ziet derhalve, dat het mij niet ontbreekt aan kracht; maar weet ook, zonder twijfel, dat er één punt is, waarop alle zielskracht bezwijkt. Tot dat punt hebt gij mij gebragt.
- Ik, Mijnheer?!
- De noodzakelijkheid dwong mij om mijne behoeften te verminderen, en mijne genoegens te beperken. Welnu, ik had 't daarin zoo verre gebragt, dat ál mijn genoegen zich tot één enkel voorwerp bepaalt. Dat voorwerp is het plekje waar gij zit, waar gij sedert drie maanden u elken dag zijt komen nederzetten, op een vroeger uur dan ik gewoon was uit te gaan. Sinds jaren heb ik genegenheid voor dit plekje; ik bemin die bank, die berceau, die bloemen, en zat hier dagelijks. Zoo wel des winters als des zomers kwam ik hier. Die aangename gewoonte is mij tot eene tweede natuur; ja, tot een hartstogt geworden Een mistige of regenachtige dag maakte mij wanhopend; ik ondervond dan de foltering der afwezigheid. Was de volgende dag weder schoon, dan vloog ik naar deze plek in de overtuiging haar nog schooner te zullen wedervinden. Nu kent gij de reden, Mijnheer! - Sedert drie maanden hebt ge mij uit mijn paradijs verdreven en zijt mijn beul geweest. Ik heb er niets meer bij te voegen. Toen ik tot de mousquetaires behoorde zou ik ieder hebben nedergestooten die 't waagde mijne minnares aan te zien... Gij, Mijnheer! hebt meer gedaan... Gij hebt haar mij ontroofd! - En nu, Mijnheer! geef mij deze plaats terug, en verbind u als edelman, om haar voortaan te vermijden... of indien gij dat niet doen wilt, bepaal dan tijd en plaats. Ik laat aan u de keuze der wapenen.
De onbekende had den Majoor met toenemende belangstelling aangehoord. Allerlei gewaarwordingen teekenden zich bij afwisseling op zijn gelaat, en een opmerker kon 't hem gemakkelijk aanzien, dat er in zijn gemoed een zware strijd werd gestreden. Toen de Majoor zweeg, trad de onbekende, die 't priëeltje nu verlaten had, eenige

{==681==} {>>pagina-aanduiding<<}
oogenblikken op en neder, met een ernst, zoo waardig en veelbeteekenend, dat hij zelfs den Majoor met eerbied vervulde. Eindelijk stond hij stil, en den Heer van anspach droefgeestig aanziende, sprak hij:
- Ik ben een oud soldaat, en de keuze die gij mij laat mishaagt mij niet. Ook ik ben sedert drie maanden aan dit aangename hoekje gewoon geworden. Even als gij beperkte ik de laatste genoegens van een niet gelukkig leven, tot het genot dat 't mij aanbood. Gij spreekt van uwe rampen, Mijnheer! de mijne doen daarvoor in bitterheid niet onder. Ik ben edelman, en was, vóór de omwenteling, rijk. Van eene lange reis teruggekomen vond ik in Frankrijk de Republiek en werd, uit vrijheidsliefde, republikein. Mijn adel was een reden van wanvertrouwen: ik stond dien af. Mijne bezittingen schenen de algemeene armoede te beleedigen: ik offerde die op het altaar des vaderlands. De vijand bedreigde de grenzen: ik trad in dienst onder de scharen van moreau. Ik gaf alles aan Frankrijk: mijn naam, mijn brood, mijn bloed. Maar bonaparte kwam. Men deed mij aanbiedingen: ik sloeg die af; men wilde mij mijn rang en fortuin wedergeven: ik koos vergetelheid en armoede. Eerst in 1812, toen Frankrijk tegen geheel Europa moest worstelen, nam ik den degen weder op om de eer des Lands te helpen redden, of te sneven... Krijgsgevangen gemaakt, werd ik naar Tobolsk gesleept en daar aan gebrek ten prooi gelaten. Aan de gevangenschap ontvlugt zag ik Frankrijk weder, maar als een voorwerp van afschuw voor het Hof, dat den adellijken Republikein als een verrader van de Monarchij blijft bejegenen.
De grijsaard kruiste de armen op zijne borst, en liet er bedaard zijn hoofd op zinken, alsof hij, in diepe gedachten, de schakels zijner lotgevallen nog eens overzag en aan de tegenwoordigheid van den Majoor niet meer dacht.
Deze had evenzeer de aanleiding tot dit onderhoud vergeten. Door het verhaal getroffen, dat eene gevoeligheid in hem opwekte, door de jaren wel verstompt, maar nog geenszins vernietigd, naderde hij den onbekende, en zijne hand op diens arm leggende, zeide hij met een bewogen stem:
- De Voorzienigheid heeft er, zonder twijfel, Hare bedoelingen mede, dat Zij twee zulke ongelukkigen elkander op hunne wegen doet ontmoeten. Indien de smart, die uw verhaal mij heeft veroorzaakt, door iets

{==682==} {>>pagina-aanduiding<<}
geleenigd wordt, het is dan door de gedachte, dat gij den eenigen man in mij hebt aangetroffen, die geschikt is om u te beklagen, zoo als gij 't verdient.
- Gij vergeet - hernam de onbekende met een pijnlijken glimlach - dat wij heden of morgen tegenover elkander moeten staan met den degen, of met de pistool.
De Majoor werd rood, en sloeg de oogen neder.
- Waarlijk - vervolgde de onbekende - ik geloof niet, dat de zaak, die ons in aanraking bragt, een duel waard is. Het duelleren past ook minder voor onze jaren. Voorheen was 't anders. Uit den schouwburg komende, was 't mij onverschillig of ik naar 't koflijhuis Procope ging, om te drinken, of om te duelleren naar de poort van Maillot. Zelfs ontving ik, die met u spreek, daar eens een degenstoot, die mij 't leven had kunnen kosten, en legde vervolgens twee duizend mijlen af om mijn tegenpartij weder op te sporen. Al dat gevaar en al die moeiten hadden zelfs geene andere oorzaak, dan dat jufvrouw guimard de jonge haren zakdoek liet vallen, en ik die opraapte.
- Wat zegt gij!? - riep de Heer van anspach uit, bleek als een doode - Gij zegt?... Gij... o Mijn God!
- Waarom schrikt en verbleekt gij? - Weet gij dan van die ongelukkige zaak? - Hebt gij den Baron van anspach gekend? - o Zeg mij, wat er van hem geworden is! - Leeft hij nog? - Gij moet hem gekend hebben; want ook gij waart mousquetaire van Monseigneur! - Ja, gij hebt hem zeker gekend! - o Spreek! Ik heb maar zes honderd livres rente; doch sta die gaarne af, om hem weder te zien, of narigt van hem te bekomen eer ik sterf!
- Zijt gij de Ridder de palissandre!? - stamelde de Majoor, van ontroering als bedwelmd op de bank nedervallende.
- Ik draag den titel van Graaf, door het overlijden mijner broeders. Maar gij? Wat moet ik gelooven? - Spreek! - Mijne oogen, mijne herinneringen, hedriegen zij mij niet? - Deze trekken? o Nog eens, spreek... Gij zijt?...
- Ja, ik ben van anspach; uw oude tegenpartij.
- Dank zij den Hemel, die regtvaardig is! Hij wilde niet dat ik zou sterven, zonder u te hebben wedergezien..... o Indien gij wist, mijn waarde Baron! hoe dikwijls ik sedert uwe vlugt het lot heb verwenscht, dat mij belette tijdig genoeg in Londen te komen om er u aan te treffen. Ik wist van den slechten staat der zaken

{==683==} {>>pagina-aanduiding<<}
van uwen bankier, en wilde hem het goud, in uw rijtuig gevonden, niet aanvertrouwen; maar ging zelf op reis om het u weder te geven, en u tevens voor hem te waarschuwen... Ik meende met die eerste poging niet genoeg te hebben gedaan, en volgde u naar Havana; maar het schip werd uit zijn koers gedreven... En ook die reis mislukte.
- Welnu, Heer Graaf! neem thans de hand aan, die ik naar u uitstrek, en danken wij den Hemel, die ons vergunt elkander weder te vinden in omstandigheden, waarin wij evenzeer eenen vriend behoeven.
- Wat zegt gij daar! - riep de Graaf uit, de hand drukkende, welke de Baron hem aanbood. - Wat spreekt gij van omstandigheden! - Gij zijt rijk! zeer rijk. Ik geloof zelfs, dat gij méér dan millionair zijt.
De Majoor staarde den Graaf met stomme verbazing aan.
- Ja, millionair; - vervolgde de Graaf - want u niet vindende, moest ik besluiten te wachten tot gijzelf wederkwaamt om uwe 300,000 livres te halen. Om echter niet te doen als de man in 't Evangelie, die met de aanvertrouwde talenten geen weg wist, wachtte ik mij wel 't te begraven, en evenzeer om 't in Frankrijk te plaatsen; maar ging andermaal naar Londen en plaatste het daar bij een der Agenten van de Oost-Indische Compagnie. Dat is nu veertig jaren geleden! De waardige man heeft al het mogelijke gedaan om uwe bezitting te vermeerderen. Zijn zoon, die hem is opgevolgd, en met wien ik, uit Rusland teruggekomen, de betrekking weder heb aangeknoopt, schreef mij onlangs, dat hij uwe fondsen, ten deele in het huis ashbon en co. geplaatst, op ongeveer 300,000 pond sterling schatte. Drie maal honderd duizend pond sterling! Bij den hemel! een fabelachtige som!
Wij zullen niet beproeven het gelaat van den Heer van anspach te beschrijven. Hij zat een geruimen tijd spraakloos en bewegingloos, met de oogen gesloten, alsof hij door een zwaren zenuwslag getroffen, den dood nabij was. De Graaf vreesde inderdaad, dat hij den schok niet zoude overleven, en jammerde luid over zijne onvoorzigtigheid. Maar allengs kwam er weder kleur op zijne wangen; hij slaakte eene zucht, sloeg de oogen op, zag den Graaf voor hem staan, breidde zijne armen uit, en trok, onder het plengen van een stroom van tranen, den man dien hij doorstoken had, en die zijn vriend was, snikkende aan zijn hart.

{==684==} {>>pagina-aanduiding<<}

- En gij leedt armoed!! - was alles wat hij kon zeggen.
Toen de eerste aandoening voorbij was, greep hij nogmaals de hand van den Graaf, en sprak:
- Mijn waarde palissandre! als gij niet belooft u zonder eenige tegenspraak aan eene voorwaarde te onderwerpen, die ik u zal voorschrijven, neem ik den hemel tot getuige, dat ik naar Londen zal gaan, om er mijne millioenen te ontvangen en ze in zee te werpen.
- Ik luister.
- Wij zullen te zamen leven, zamen rijk zijn, zamen onze rangen in de Maatschappij hernemen, en, zijn wij des levens zat, dan hoop ik, zal de Algoede ons de genade bewijzen, dat wij ook te zamen sterven. - Wij zullen onze landen van Phalzburg en ons kasteel de Palissandre terugkoopen tot elken prijs. Wij zullen daar twee heerlijke bezittingen aan hebben. En gij zult zien hoe een aantal neven en nichten, die thans ons niet kennen, noch wij hen, als uit den grond zal opkomen, om de maagschap, die wij nu missen, aan te vullen. Ook aan erfgenamen, wees daar zeker van, zal het ons niet ontbreken.
De twee vrienden vielen elkander weêr in de armen, en zoo werd de vrede gesloten.
Toen verlieten de Graaf en de Baron, arm in arm, de Tuilleriën.
En het bankje?
Aan de waarheid moet hulde worden gedaan. Helaas, beiden, de Graaf en de Baron, vergaten, heengaande, zelfs maar een blik te werpen op het bankje, om 't welk zij, een uur geleden, hadden willen duelleren.
- Zóó is de mensch!
Daarentegen mag ook niet worden verzwegen, dat op de twee landgoederen, die zij terugkochten, en bij afwisseling bewoonden, een loof- en bloemhut werd aangelegd, die beiden van het priëel in de Tuilleriën slechts daarin verschilden, dat er eene bank in stond, niet met één, maar met twee zitplaatsen. - Gedurende nog een tiental jaren wandelden de twee grijsaards, op welk der goederen zij zich ook bevonden, dagelijks te zamen naar die geliefkoosde plek, om er hunne dwaasheden en rampen, hunne scheiding en hereeniging, in vriendschap te herdenken.





{==685==} {>>pagina-aanduiding<<}

Mengelwerk.

No. II.

Verhandeling Over het pligtelijke omtrent Kunstwerken en hunne Beoordeeling. (⋆)

Door Mr. Jeronimo de Vries.

Geëerde Toehoorders!

Het was in het laatst des voorleden jaars, dat ik in eene zitting der Tweede Klasse van het Koninklijk Nederlandsch Instituut, bij eene korte en oppervlakkige behandeling, de stelling handhaafde: ‘Er is geen mensch zonder roeping tot pligt. Er is geen vak zelfs van letteren of kunst, waaraan geen redelijk of zedelijk gebod verbonden is. - Men zij niet hard, noch partijdig in het beoordeelen van Kunstwerken. Ook het min verdienstelijke kan iets goeds in zich bevatten, dat wij niet ligtvaardig moeten verwerpen.’
Ik ben meer en meer in dat gevoelen bevestigd, en wil nu mijne nadere, losse en welligt weinig zamenhangende overdenkingen hierover, zij het ook hier en daar bij herhaling, niet achterwege houden. Gij moogt mijne stelling, dat er in het min verdienstelijke nog wel iets goeds kan zijn, op dit mijn werk toepassen. - Ik verzoek uwe toegevende beoordeeling en welwillende aandacht!

Het is een bekend gezegde: ‘Dichters mogen niet middelmatig zijn.’ - Verstaat men hierdoor, dat eenen Dichter, in den waren en hoog verheven zin, iets moet kenmerken, dat zijnen verheven aanleg als zoodanig aanduidt, wij hebben er vrede meê, en stemmen het gaarne toe; maar wil men daaruit afleiden, dat onder de ver-
{==686==} {>>pagina-aanduiding<<}
zen door den Dichter uitgegeven, waarbij stukken zijn blijkbaar van echt dichterlijk genie, zich geene andere van mindere gehalte zouden mogen bevinden, zoo kunnen wij de stelling niet toegeven. - Het was vroeger, vooral in de vorige eeuw, eene verkeerdheid, dat, bij de uitgave, tijdens het leven en bovenal na den dood, alles werd bijééngehaald en verzameld, wat van de hand des Dichters maar op te sporen was, om in één of méérdere bundels bijeengevat en gedrukt te worden. - Vandáár zoo vele Geboorte-, Verjaar-, Bruiloft- en Lijkdichten, in dergelijke verzamelingen voorkomende, die thans schier alle waarde verloren hebben; en dat men uitgebreide verzamelingen, dikke kwartijnen, zelfs van gunstig bekende Dichters, moet doorworstelen, om iets te vinden, waardoor de verkregen naam en roem des Dichters zich eenigzins waardiglijk kunnen handhaven.
Is het zoo met bijzondere bundels van Dichtwerken, het is niet anders met algemeene van Dichtkundige Maatschappijën, Dichterlijke Handschriften, zelfs verzamelingen van Keurdichten, gelijk het nu weder is met Jaarboekjes, zelfs met enkele Bloemlezingen, waarin niet altijd de geurigste bloemen te vinden zijn.
Men kan de zaak toelichten, en als in vergelijking brengen met de werken van Schilders en Teekenaars. Dicht- en Schilderkust hebben toch véél met elkander gemeens. In de Dichtkunst heeft het schilderen, in de Schilderkunst het dichterlijke, zijne taal, verw en beelden. Het is zoo als de verdienstelijke ter haar, de Kunst, in zijne ‘Taal der Schilderkunst’ (⋆) aansprekende, zegt:

‘Maar niet alleen in 't rijk der klanken 
Bij 't stout of streelend maatgeluid 
Der Dichterlijke lier, schiet gij uw gloênde spranken 
En stort ge uw taal in beeldspraak uit; 
De Schilder stort haar uit in verwen, 
Die niet, als 't stemgeluid, ras in de lucht versterven, 
Maar spreken van 't bezield paneel, 
Die door haar gloed het hart veroveren, 
Door kracht van taal de ziel betooveren: 
De taal van 't kunstgewijd penseel.’ 


{==687==} {>>pagina-aanduiding<<}

Iedere Verzameling, iedere Tentoonstelling heeft, onder veel middelmatigs, iets, dat toch beter, iets, dat meer of min voortreffelijk is; het kunstkeurig oog moet vergelijken, en kiezen, - maar dáárom is alles, wat niet voortreffelijk of uitstekend is, nog geenszins te verwerpen. - Gelijk de Dichter door betrekkingen of pligtgevoel dikwerf als gedrongen wordt, tot feest- of lijkgezangen dáár, waar hij, uit eigene aandrift, liefst zou gezwegen hebben; zoo worden Schilders en Teekenaars, om den broode, of het behoud van den goeden dunk bij hunne bevorderaars, niet zelden gedrongen tot afbeeldingen of voorstellingen, waartoe anders hunne geheel vrije keuze zich niet zou bepaald hebben. Men is daarenboven niet altijd dadelijk op de juiste hoogte der kunst; men moet leeren zich te oefenen, om allengs den regten greep en de behandeling van Dicht- of Teekenpen, penseel- en verwbehandeling of versbouw te erlangen, om de houding, inéénsmelting of tegenstelling en het verband van beeld, kleur, zin en woord te vatten, en zich regt eigen te maken. - Hieruit volgt, dat men onbillijk handelt, wanneer men Dicht- of Kunstwerk, zonder op tijd of omstandigheid te letten, of omdat het juist, van dien man is, of van hem gehouden kan worden, te hoog verheft of te spoedig verwerpt. - In alle Kunstwerken toch, moeten tijd en omstandigheden, waarin, en de lieden, waarvoor zij vervaardigd zijn, in het oog gehouden worden. - Er is ook in de kunst eene zekere mode. De werken - niet de vervaardigers - moeten getoetst en beoordeeld worden; die moeten spreken. - Al wat van rembrandt, al wat van vondel is, is daarom niet hunner waardig. - Er is echter, gelijk in het zedelijke, zoo ook in het gebied der kunst, één beginsel, mijns oordeels, geldend, te weten: dat men niet te streng, dat men toegevend, liefderijk, zachtzinnig zijn
moet ter beoordeeling; liever minzaam aannemende, dan te stout verwerpende. Ook hier geldt de gulden les des Evangelies, om zóó gezind te zijn jegens anderen, als men verlangen zou, dat anderen jegens ons mogen zijn; - maar wat al te laag, onzedelijk is, of tot wellust prik-
{==688==} {>>pagina-aanduiding<<}
kelt, wat ten éénenmale tegen den goeden smaak en het kiesch gevoel strijdt, dat dient afgekeurd, en althans onze vóórliefde of vóórkeur niet te erlangen, of wij leveren eene getuigenis tegen ons-zelven. - Er is wel dikwijls in de voortbrengsels van Dichters of Schilders iets, dat uit zijn' aard en natuur laag is, maar door kunstkeurige behandeling, als het ware, eene veredeling erlangt, zoodat de kunst het lage verhoogt; maar toch, bij Dicht- en Schilderkunst beide, is het edele hoven het onëdele, het verheffende en stichtende boven het lage en stuitende, verre te stellen. - Dit neemt echter niet weg, dat, wanneer een bilderdijk, ostade, jan steen, teniers en dergelijken, door fijnheid van bewerking, door geest van voorstelling, onze gewaarwordingen zóódanig aandoen, onze zinnen zóódanig treffen, dat wij, om de hooge kunst der bewerking, het voorgestelde minder laag achten, wij ons verwonderen, hoe Dichter, Schilder en Teekenaar aandoeningen verwekken, waaromtrent het voorgestelde onderwerp, uit zich-zelve, als in tegenstelling zich hevindt. Wanneer wij enkel zien op het naïve of de uitdrukking van hartstogten, dan kunnen wij, bij afkeuring van keuze, niet nalaten, de kunst als kunst zéér hoog te achten; ofschoon wij wenschen zouden, dat die kunst aan andere voorwerpen of voorstellingen besteed ware geweest. - Men verwart dikwerf eenvoudigheid met gemeenheid, of trivialiteit.
In de Dichtkunst kan het eenvoudigste voorwerp, een dor, door den wind gedreven blad, bij voorbeeld, een treffend beeld worden van stichtelijke vergelijking en bespiegeling; maar nooit moet het zinnelijke al te zeer geprikkeld of de verbeelding al te weelderig opgewekt worden. - Alle al te levendige, al te heldere voorstelling van tafereelen in Dicht- of Beeldende Kunst van dien aard, is verwerpelijk, al ware de voorstelling nog zoo natuurlijk en uitvoerig; ja, hoe natuurlijker en uitvoeriger, hoe meer aantrekkelijk, hoe gevaarlijker, en dáárom des te eerder te verwerpen. Het is te bejammeren, dat zoo menig Dichter en Schilder zich ten dezen door zijn vernuft en talent heeft laten verleiden.

{==689==} {>>pagina-aanduiding<<}

Een ander, mijns oordeels, onmisbaar vereischte in Dicht- en Schilderkunst is, dat men verstaan, begrepen moet worden. - Dit eerste vereischte mag niet ontbreken. Wanneer eene zinnebeeldige, eene historiële schilderij of teekening eene toespeling op daad of geschiedenis voorstelt, die zelfs kundige lieden volstrekt niet anders begrijpen kunnen, dau na lange omschrijving of bepeinzing; - wanneer in een tafereel, dat geestig moet heeten, dat geestige eerst opgemerkt wordt, wanneer de vervaardiger-zelf ons daarop opmerkzaam gemaakt heeft; - wanneer men een Dichtwerk doorgelezen heeft, zonder nog regt te weten, wáár en in welken tijd de persoon of zaak eigenlijk te huis behoort; - wanneer men, om den zin of de woorden juist te vatten, (iets dat bij het hooren wel eens genoegzaam geheel verloren gaat,) zelfs bij het opgewekte lezen, moet herlezen, of meermalen overlezen, dan stuit, mislukt de lezing. Wanneer het eerste vereischte, van in alles verstaan, begrepen te worden, verwaarloosd wordt, dan lijdt de beste lezing schipbreuk, door gebrek aan duidelijkheid; die duidelijkheid is de gezellinne, het kenmerkende van waarheid. Waarheid, schoonheid en goedheid zijn zusters, gelijk van der palm in mijn vriendenrol schreef, en hebben alle den sprekenden familietrek der eenvoudigheid. Werken van Dicht- of Schilderkunst, waarin éénheid, duidelijkheid, ook bij de wonderbaarlijkste en volprezendste bewerking der deelen, ontbreken, zullen, noch kunnen ons ooit geheel aantrekken, of dóórgaande warmte en geestvervoering, bij aanschouwing of lezing aanbrengen. - Al te groote duidelijkheid en uitvoerigheid kunnen ook wel eens in gerektheid of matheid ontaarden. - Men mag den lezer wel iets tot nadenken en aanvullen overlaten.
Men heeft thans, en niet geheel ten onregte, veel op met de zoo gezegde Middeleeuwsche of oud-Nederlandsche poëzij. Haar uit de duisternis en vergetelheid aan het licht te brengen en het duistere toe te lichten is verdienstelijk. In vergelijking van lateren, van den Bourgondischen tijd, met bastaardij besmet, verdient zij verre de voorkeur,

{==690==} {>>pagina-aanduiding<<}
en bevat een' schat voor den taal- en geschiedvorscher; maar het gebeurt wel eens, dat zij, die met de taal en houding dier werken zich zeer gemeenzaam hebben gemaakt, die ze goed verstaan en bestudeerd hebben, ze eindelijk beginnen regt fraai en zinrijk boven andere te vinden. Het kan waar wezen, dat zij dit zijn, maar dan zijn ze het slechts bovenal voor enkele ingewijden, en moeten niet aan anderen als zoodanig opgedrongen worden; en nooit mag de roem van koornhert, spieghel, roemer visscher, de beste taalhervormers, bij het verbasteren der taal, ook door het verblijf van vele vreemde krijgslieden hier te Lande, veel min van hooft en dergelijken, er door achteruitgezet, en als in de schaduw geplaatst worden.
In Schilder- en Dichtkunst grenst niet zelden het hooge aan het lage. - Door al te krachtig te willen zijn, gaat de kracht wel eens verloren. - Verhevenheid verbastert dan tot woestheid en buitensporigheid. - Door toe te geven aan eene hoogdravende verbeelding gaat de goede smaak verloren en het hoogdravende wordt onzin. - Verkwisten is een misbruik van rijkdom. Het gevoel is wel bij den éénen anders dan bij genen, maar in alle menschen ligt toch een aanleg voor een natuurlijk, fijn en kiesch gevoel. - Akelige voorwerpen stuiten, al waren zij in de Schilder- of Dichtkunst nog zoo kunstig voorgesteld. - De duidelijkheid en uitvoerigheid kunnen hier zelfs schaden. - Die te forsch wil treffen, te hoog stemmen, mist niet zelden zijn doel, en, hoe hooger hij meent te klimmen, hoe lager hij daalt. - Het ijselijke, het helsche en duivelsche zal en moet uit zijn' aard, ijzing verwekken; en huivering en ijzing zijn toch geene aangename gewaarwordingen. - Ik wil aan sommige voorstellingen in schilderkunst, van Italiaansche, Vlaamsche en Spaansche school, geene hooge verdienste als kunstgewrochten van echt historischen stijl, lof en gevestigden roem; aan geen van vreemde of nationale werken van denzelfden aard van Dichters, die ik liefst niet eens noemen wil, iets onttrekken; maar als onderwerpen van smaak kunnen zij, althans bij mij, zoo zeer niet altijd gelden.

{==691==} {>>pagina-aanduiding<<}

Zoo staat ook mijn gevoelen omtrent het hekeldicht en burleske schilderen vast, dat men zaken, gebreken, geene personen, hoe naauw dikwerf met zaken verbonden, hekelen moet. Het is minder kunst, dan men wel denken zou, iemand of iets belagchelijk voor te stellen. De waarheid en waardigheid moeten altijd met kieschheid te zamen gaan; die moet nooit uit het oog verloren worden. - Fijn staat ook hier tegen grof over. - De breedste, stoutste penseelbehandeling, de scherpste hekelstift verleidt zoo dikwerf Kunstenaar en Dichter, om het edele, om het ware, het kiesche en fijne, uit het oog te verliezen.
Godsdienst en zedelijkheid mogen nergens, ook niet van de kunsten, uitgesloten worden. Al wat dáártegen strijdt, strijdt tegen die dégelijkheid, welke, Gode zij dank! onzen landäard nog eigen is. Onze vroegere Dichters en menig latere waren diep daarvan doordrongen; hunne werken zijn er vol van; wel eens misschien ál te vol. - Vlaamsche en Italiaansche School overdreven de Heilige voorstellingen in de kunst; de Hervorming gaf eene andere, noodzakelijke, betere wending aan onze Schilder- en Teekenschool in de Zeventiende Eeuw. - Ik heb hierover bij eene andere gelegenheid uitgeweid. - Overdrijving is aan den eenen en aan den anderen kant, dus in beide gevallen, niet goed te keuren, maar, die de Godsdienst aanrandt, voert oorlog tegen het heiligste en waardigste, dat de mensch hier beneden bezit, en kan de heillooste gevolgen tot schade der ziele aanbrengen. - Al wat ten dezen, in wat kunst het zij, stuitend is, moet zorgelijk vermeden.
Er is daarënboven iets nationaals, ook bij de beoefening van kunsten. Den regten volkstoon en geest te treffen, dien te verëdelen, is zoo gemakkelijk niet, als men wel meent. De groote bilderdijk, en de zijnen, hebben het niet zóó zeer mogen treffen, - hoezeer zij, blijkens hunne bekwaamheid, het hadden kunnen treffen, wanneer daartoe hun geest en behandeling voornamelijk gestrekt hadden - als een enkele nog levende Dichter, als Volksdichter te regt bemind en vereerd. - Voorstellingen van burgerdeugd, zelfverzaking en

{==692==} {>>pagina-aanduiding<<}
tafereelen, waarin de liefde, kenbaar door opöffering en hulpbewijs, den boventoon heeft, zullen ons altijd boven het schrikbarende, bij Dichters en Schilders behagen en naar zich trekken, en ik belijde het gaarne hier rondborstig: dat de, om het geloof vervolgde en op het ijs zich omkeerende vlugteling, den geregtsdienaar, die hem vervolgde, door het ijs zakkende, helpende en behoudende, door eenen jan luiken geteekend, mij meerder aandoet en treft, dan menige marteling door hem in het bekende martelaarsboek afgebeeld.
Het is een gebrek van onzen aanmatigenden tijd, bij wezenlijk anders kundige en verdienstelijke schrijvers en kunstregters, kunstwerken hard, scherp, dikwerf bijtend te beoordeelen, kleine gebreken als groote misslagen uit te krijten, en al wat niet in hunnen smaak of bijzondere keuze valt, al te zeer te berispen, zoo niet te veroordeelen, zich als openbare wegwijzers bij eens anders werk op te werpen, den geest des tijds of dien hunner eigene keuze al te zeer te huldigen. - Dat men ook ten dezen niet zoo zeer op het zijne, als wel op dat van een ander mogt zien! - Men zij billijk, onpartijdig; - niets dat zóó misduidt als partijdigheid. - Dit geldt in Godsdienst, Staatkunde, Wetenschap en Kunst evenzeer als in het gewone leven en de dagelijksche verkeering. - Men kan ook door het beste in een verkeerd licht te stellen, alles bederven; men late, behoudens den éénigen, ééuwigen en vaststaanden grondslag, - dat niets, ook geene Letteren of Beeldende Kunst, van zedelijkheid en dégelijkheid is uitgesloten - ieder, zoo veel mogelijk vrij in keus en behandeling. - Dichters en Schilders zijn van dien aard, dat zij niet naauw bedwongen, noch in al te enge banden te sluiten zijn: zij zouden ligt uitspatten, of de genie zou er door gedrukt worden of verloren gaan. Ook moet men noch schilderen, noch dichten, in den trant van anderen, maar Schilders en Dichters, na zich in het werktuigelijke geoefend te hebben, als ware 't los laten en hun eigen gang laten gaan, door vergelijking en nasporing van wat zij zien, hooren of lezen, met het hunne ter verbetering hun voordeel laten

{==693==} {>>pagina-aanduiding<<}
doen. - Zoo deden onze oude, beste meesters in de kunst, Schilders en Dichters. - Zóó zal verscheidenheid gehandhaafd, het streven naar het goede steeds bevorderd, ootmoed en nederigheid met leering en voegzaam vertrouwen, de juiste zelfstandigheid aanbrengen. Oud en nieuw, eigen en vreemd, zullen zich meer en meer naderen tot - ja, als oplossen - in het éénige: ware, schoone en goede. - Het is in de kunst als in het zedelijke en Godsdienstige: hetzelfde gevoel, dat ons nederdrukt, zal kracht en moed tot verbeteren en verheffen geven; het gevoel van ongenoegzaamheid doet leeren en vorderen bij ons-zelven en verbindt ons met anderen, en wat eens anders is. - Het is een algemeene regel, dien wij in niets, ook niet in Letterkunde of Schilderkunst, mogen verwaarloozen: wat waarachtig schoon is, moet zedelijk goed zijn; wat niet betaamt, kan wel aanlokken, maar moet niet bekoren. - Nederigheid is de getrouwe gezellinne van goedheid, schoonheid en beminnelijkheid. - Liefde dekt, helpt en verbroedert. - Liefde verbindt Hemel en Aarde!
Ik heb gezegd.

Iets over Joh. XII:1-8.

In de Beginselen der Staathuishoudkunde door Mr. j.l. de Bruyn Kops, tweede uitgaaf, blz. 305, lezen wij de woorden: ‘De armoede zal verdwijnen; - zij zal verdwijnen, die stuitende vermenging van weelde en gebrek; - zij zal bezwijken voor de pogingen der menschenliefde, door de wetenschap voorgelicht!’
Hiertegen zijn sommigen met Bijbelteksten te velde getrokken. Zij beweerden, dat deze woorden in lijnregte tegenspraak zijn met de woorden van jezus: ‘de armen hebt gij altijd met u,’ en daarom als goddeloos moesten verworpen worden. Het is ons oogmerk de ongerijmdheid dezer redenering aan te toonen. Dezelve kan uit de volgende aanmerkingen blijken.

{==694==} {>>pagina-aanduiding<<}

I. De armen, waarvan de Staathuishoudkunde spreekt, zijn geenszins dezelfden als waarvan in de aangehaalde woorden gesproken wordt. Het is waar, zij komen daarin overeen, dat zij gebrek hebben; doch zij verschillen in één belangrijk punt. Het is een treurig verschijnsel, hetwelk zich vooral in onze dagen voordoet, dat menschen die werken kunnen en werken willen, evenwel gebrek lijden, omdat zij geen werk kunnen krijgen, of omdat zij door gemis aan beschaving en ontwikkeling zich niet door zuinigheid en overleg weten te helpen. Deze menschen wil de Staathuishoudkunde uit hunnen ongelukkigen toestand opheffen door de voortbrengselen, waarvan ook zij leven moeten, te vermeerderen en door hen-zelve beter te onderrigten. De armen daarentegen, waarvan jezus spreekt, zullen er desniettemin wel altijd blijven. Wanneer wij toch nagaan, welke armen meestal in de geschiedenis van jezus vermeld worden (b.v.: marc. x:46, joh. ix:1-12), dan zijn het gebrekkige, ziekelijke lieden, die in de physieke onmogelijkheid zijn, om in hun eigen onderhoud te voorzien.
II. De woorden van jezus zijn geen profetie voor onze dagen. Toen maria jezus met kostbaren balsem gezalfd had, zeiden de Apostelen, en vooral judas iscarioth, dat die balsem beter had kunnen gebruikt worden, want dat men ze had kunnen verkoopen en het geld aan de armen geven. Jezus verdedigde maria terstond en zeide, onder anderen: ‘De armen hebt gij altijd met u, maar mij hebt gij niet altijd.’ Het is ongerijmd hierin eene profetie voor onze dagen te zoeken. Jezus spreekt tot zijne Discipelen, niet tot ons, Zijne woorden bevatten geen algemeen voorschrift, maar alleen eene verklaring, die bepaald op de toen plaats hebbende omstandigheden zag. Wij voor ons zien er in 't geheel geen profetie in, doch wil men er eene in zien, dan bepaalt die zich tot den leeftijd Zijner hoorders en is dus reeds lang vervuld.
III. Men moet met het toepassen van Bijbelteksten zeer voorzigtig wezen, en vooral geene enkele plaatsen

{==695==} {>>pagina-aanduiding<<}
uit haar verband rukken. Gelijk men uit deze plaats, afzonderlijk genomen, meent te kunnen afleiden, dat het onmogelijk is de armoede te doen verdwijnen, zoo zou men uit matth. v:42 kunnen bewijzen, dat het goddeloos is de bedelarij te weren; en toch zegt paulus uitdrukkelijk: ‘Toen wij bij u waren, verkondigden wij u dit: dat indien iemand niet wil werken, hij ook niet moet eten.’ (ii Thess. iii:10.)
Wanneer wij nu nog nagaan, wat weldoen is, dan zal het ons, geloof ik, terstond duidelijk worden, dat weldoen gelijk staat met het werkelijk verbeteren van den toestand des persoons, aan wien men weldoet. Wanneer dus jezus de weldadigheid aanprijst, dan beveelt Hij geen in het blinde wegwerpen van aalmoezen, maar een verstandig geven, waardoor werkelijk de toestand des beweldadigden verbeterd wordt. Dit is juist wat de Staathuishoudkunde wil, en daarom is zij in de schoonste harmonie met het ware Christendom. Of zal iemand zeggen: ‘de armoede mag niet verdwijnen, omdat daarmede eene gelegenheid tot het doen van goede werken zou weggenomen worden.’ Ik weet het, daar zijn er, die zóó spreken, doch ik geloof niet, dat zij goed over hunne woorden hebben nagedacht. Anders zouden zij zien, dat zij een aantal kinderen van God tot instrumenten verlagen, waaraan zij hunne deugd kunnen laten zien, even alsof de alwetende God niet in de harten kon lezen, en den waarachtig menschlievendgezinden niet kon onderscheiden, ook al ontbreekt hem de gelegenheid om wèl te doen; en even alsof millioenen hunner broeders op aarde voor hun vermaak zijn geschapen, opdat zij door hun aalmoezen te geven voor God en menschen kunnen schitteren. Die zóó redeneert verraadt verderfelijken hoogmoed, want hij wil zijne medemenschen tot zijne instrumenten vernederen; en groote hardvochtigheid en wreedheid, want hij wil het ongeluk van anderen bestendig maken, om zelf het genoegen te kunnen smaken van zich als een weldoener te kunnen voordoen. Dat is geen Christelijke liefde, die vertoont zich niet in

{==696==} {>>pagina-aanduiding<<}
zulke égoïstische schijnweldadigheid; zij begint met zelfverloochening en zou gaarne het leed van allen in eens verzachten, al moest zij zich daardoor voor goed de gelegenheid, om verder wèl te doen afsnijden.
b.





Uit de aanteekeningen van een officier.

(1795.)

Op Duitschen grond alzoo had de kolonne der divisie, tot welke ik behoorde, haar kamp tegen den avond opgeslagen. De dagen en plaatsen zweven mij maar duister voor den geest; doch 't is niet dat, maar de geschiedenis mijner aandoeningen, waarop het bij mij voornamelijk aankomt. Wij waren afgemat door marschen en contra-marschen; het terrein was ons niet bekend en ongunstig; aan leeftogt hadden wij gebrek, en wij waren onzeker omtrent de bewegingen van het hoofdleger, die met de onze op één punt moesten zamenwerken. Het donker overviel ons, eer wij de verkenningen verder hadden kunnen voortzetten, en iets inwendigs zeide mij, dat wij hier waren op een gevaarlijk punt.
Het moréle van den soldaat was goed: hij lachte met zijne berooidheid en bragt zijne wapenen in goeden staat. Was er geen brood, hij had nog tabak en brandewijn; dat was genoeg om de bivouaks op te vrolijken. De grappenmakers der kompagniën bootsten, terwijl zij zich van de beste plaatsen wisten meester te maken, de Staatkunde van Mme scarron na, die, wanneer er een schotel ontbrak, het gebrek aanvulde met kwinkslagen en aardige gezegden. De officieren waren ernstiger en verkeerden in geen te beste luim. Wij zagen ons uit eene landstreek, die alles in overvloed had, plotseling in eene bergachtige wildernis verplaatst, waar men niets gewaar werd dan bosschen, doorsneden met zand en heide; een ongeluk, dat in deze oorden zeldzaam is en als ware het opzettelijk voor ons scheen uitgezocht. Eene

{==697==} {>>pagina-aanduiding<<}
of twee landhoeven, sombere watermolens, die door bergstroomen gedreven werden, maar thans door de verschrikte bewoners verlaten waren, boden ons geene te gemoetkoming aan. Doch hoe akelig het oord ook ware, den nacht moesten wij er doorbrengen.
De donkerheid deed de uitgestrekte linie onzer wachtvuren uitkomen, die, flikkerend op de gekoppelde geweerbundels, langs steile heuvels liep, door kloven gescheiden, wier tallooze beken op eenigen afstand achter onze legerplaats uitstroomden in eene vlakte van middelmatige grootte, en, op drie snaphaanschoten van de bergkloven, door eene breede en snelstroomende rivier doorsneden. Wij hadden geen anderen aftogt dan daarhenen, vermits de vijand het land, door onze beweging ontruimd, oogenblikkelijk zonder slag of stoot bezet had.
Bezadigdheid komt vooral in den oorlog te pas; een verkeerde zet is niet te herdoen. Als wij ons op de vlakte, waarvan ik gesproken heb, digt zamentrokken, hadden wij er ruimte om verdedigender wijs te handelen; maar de verdediging, zoo wel als de aanval, vordert toebereidselen, en ik twijfelde zeer of wij er de middelen wel toe bezaten.
Aan de voorzijde onzer vuren daarentegen werden de bergpassen gedurig breeder en liepen al kronkelende langs den voet van zware en dïgte bosschen, die als pyramiden ten hemel rezen en wier engten, trapsgewijs boven elkander opstijgende, zoo vele sterke standplaatsen aanboden, die wij, indien de vijand niet geheel van zijn verstand ware beroofd, alleen met de bajonet konden veroveren. Hoe kon men zulk een meesterstuk van heldenmoed verwachten van vierduizend afgematte soldaten, tegenover meer dan twintigduizend man versche troepen?
De bekommering gunde mij geen oogenblik rust; maar op het krijgstooneel is alle nadenken van den kant der ondergeschikten verderfelijk. De afzonderlijke personen moeten weten te sterven, maar vooral te zwijgen; het leven van den individu weegt geen aasje in de schaal. De eenige wet van behoud voor allen is het bevel te

{==698==} {>>pagina-aanduiding<<}
volgen van den aanvoerder. Ik besloot dus mijne gepeinzen in mijn hart, en elk mijner makkers deed hetzelfde.
Naar mijn gevoelen besloegen onze liniën tegenover eenen vijf of zesmaal sterkeren vijand, die door versche manschap versterkt, van levensmiddelen ruim voorzien en in zijn eigen land was, een veel te breed front. Onze aanvoerder was dapper, maar wat baat een degen, als er een hoofd vereischt wordt.
In dien neteligen toestand was het gemakkelijk te voorzien, dat er een beslissende ontmoeting, een wanhopige slag zou voorvallen. Het denkbeeld om zich gevangen te geven is bij geharde soldaten steeds het laatste; daartoe is 't altijd nog vroeg genoeg.
Tegen middernacht raakten de bivouaks plotseling in beweging: er was bevel ontvangen om op te breken. Stoute veld-ontdekkers, die men in het gebergte gezonken had, waren terug, en het nieuws, dat zij medebragten, was in geenen deele gunstig. Onze regtervleugel was geheel afgesneden; er werd zelfs van een verwarden aftogt gesproken van het overige der divisie, die vruchteloos gepoogd had het gebergte over te stijgen, of door de bergpaden te dringen, om ons te naren. Wat meer is, men noemde twee officieren, die, tot den door onzen stouten marsch verbaasden vijand overgeloopen, hem het geheim van onzen toestand verkocht hadden. Aanvankelijk verzette zich ons eergevoel tegen dit laatste berigt, maar weldra mogt men er niet meer aan twijfelen. Een kreet van verontwaardiging klonk uit ieders borst. Nu was alle aanval onmogelijk geworden, en de generaal gebood den aftogt.
Deze werd zonder opschudding, met bedaardheid volbragt. Eerst zorgde men voor de twintig stukken kanon, en de bagaadje; daarna volgden de troepen; maar men voorzag tot op het laatste oogenblik de wachtvuren van brandstof, zoodat wij nog lang na onzen afmarsch hunne flikkering de kromme lijn der oude stelling zagen afteekenen. In oorlog, zoo wel als in vrede, is der menschen gewoonste hulpmiddel list of bedrog. - Door

{==699==} {>>pagina-aanduiding<<}
ons in de vlakte zaam te trekken vermeerderden wij onze sterkte; daar konden goede manoeuvres den indruk, dien wij maken zouden, vervierdubbelen; en de orders van den bevelhebber overal sneller worden uitgevoerd. De vijand kon, zoo lang zijne batterijen niet aan den laatsten zoom der bosschen, langs de uitgangen, die wij doortrokken, waren geplaatst, ons slechts man tegen man aangrijpen, en om die reden oordeelden wij de kansen van den eersten schok gelijk te staan.
Toen wij in de vlakte gekomen waren, werd ik bij den generaal ontboden. Hij was bezig, naar eene kaart, in welke hij met de pen teekende, de hulpmiddelen van het terrein te berekenen. Achter ons was nu reeds alles in rep en roer; in alle gehuchten werd de alarmklok geluid; zonder verwijl moest er gehandeld worden.
De generaal gelastte mij om, tot elken prijs, de voorbrug en achterbrug in bezit te nemen, van een soort van dorp, dat op een eilandje midden in de snel stroomende rivier gelegen was. Die bruggen waren middelen - zeide hij - voor onze vierduizend man, om, na de vlakte voet voor voet verdedigd te hebben, de rivier tusschen hen en den vijand te plaatsen.
‘Ga.’ - sprak hij - ‘Gij hebt het leven van vierduizend kameraden in de hand. Is de fortuin onze wapenen ongunstig, dan zullen wij toch gelegenheid behouden ons naar Frankrijk door te slaan.’
Ik ging. Dertig man van beproefden moed vergezelden mij, en zonder veel moeite dreven wij een honderdtal landlieden op de vlugt, die gehoopt hadden eenige met beddegoed en ander huisraad beladen karren in veiligheid te brengen. De karren, met het daarop geladene, werden gebruikt om vuren en versperringen te maken. De radelooze boeren verstrooiden zich met hunne vrouwen en kinderen in de bosschen.
Te miden der verwarring van dezen coup de main komt mij, uit de eenigste herberg van het dorpje, een man te gemoet; het is lucien morin.
De generaal deed mij nu weder roepen. Ik snel tot hem en lucien met mij. Eene elektrieke schok doet zich

{==700==} {>>pagina-aanduiding<<}
door geheel ons kleine leger gevoelen: het beslissend oogenblik nadert. Allen hebben vast besloten, hun leven voor 't algemëen behoud op te zetten en ten duurste te verkoopen. Zulk een besluit van allen hangt misschien van dat eens éénigen af. De geest der officieren dringt in de zielen hunner onderhoorigen. Niet zelden toch wordt iemand, die doodsbleek van vrees is, op een post van eer gesteld, en hij betuigt er in alle opregtheid zijn dank voor, met een traan van erkentelijkheid in de oogen. 't Geschonken vertrouwen alleen maakt soms van een bloodaard een held. - De zoetelaarsters deelen brandewijn rond, en die drank is in zulke oogenblikken eene soort van toetssteen; want veilig kan men op den moed van den lekkerbek vertrouwen, die alsdan nog met smaak en bij kleine teugen drinkt; minder op dengeen, die in haast het vocht naar binnen jaagt.
Mijne kompagnie begroette mij in het voorbijgaan met een ‘vivat!’
Wij vonden den generaal, met den nachtkijker in de hand, op den top eens heuvels. Hij drukt mij de hand; is buiten zich-zelven van vreugde; 't vertrouwen schittert uit zijne blikken; met blijkbaar genoegen overziet hij de vlakte, en wijst mij op den vijand.
‘Dat alles’ - sprak hij met vuur - ‘is welligt óns, nog eer het middag is; aan u hebben wij dat nu voor een gedeelte te danken.’ - Lucien had het overige reeds geraden, en knikte goedkeurend met het hoofd.
Wat mij betreft, ik bleef nog altijd twijfel voeden. Nimmer was eenig vraagstuk omtrent een te leveren slag duisterder voor mij geweest. Aan kapituleren dacht ik niet; liever vechten tot er niemand meer over bleef; maar intusschen beklaagde ik onze vermoeide en hongerende soldaten. En nu te gelooven, dat de sterke vijand in onzen magt zou kunnen raken - hoe zou 't mij mogelijk zijn geweest.
Eene onvoorziene gebeurtenis verergerde dan ook nog de crisis, en maakte schier op 't zelfde oogenblik den generaal wanhopend. Alarmkreten, en opgaand licht aan den kant der rivier deden ons de oogen naar het dorp

{==701==} {>>pagina-aanduiding<<}
wenden. Daar rees een dikke rook en vuurzuil op, de brug stond in brand, en stortte welhaast krakend en donderend in elkander. Maar dit was nog niet alles: een tweede rookkolom rijst achter de huizen en toont ook daar eene heldere vlam. Wij zien daaruit, dat ook de achterbrug vernield en het ongeluk dubbel is.
De aftogt naar en over het eiland was dus afgesneden. De kompagniën, die reeds geschaard stonden om derwaarts te rukken, stonden verschrikt; zij weifelden, en ik dacht de soldaten gereed om hunne gelederen te verlaten.
De generaal sloeg zich voor het hoofd; en gaf zich de schuld van ons ongeluk. Wanhopig riep hij nu uit: ‘dat wij verloren waren, wijl er eene kleinigheid vergeten was. Lucien, die bedaard bleef, bezwoer hem zich te matigen en ons te zeggen wat hij meende. Wij drongen ons rondom hem zaâm, en zie hier wat wij vernamen.
Het plan des generaals was inderdaad geweest een tijdelijken aftogt naar het eiland, om des vijands magt naar de vlakte te lokken en daar te vernielen door ons geschut, hetwelk op de hoogten des eilands geplant, de geheele vlakte konde beheerschen. Het deserteren der twee officieren was eene krijgslist geweest, om den vijand overdreven begrippen te geven van onze zwakte en gebrek, en hem aan te vuren tot handelen. Het gerucht omtrent de vlugt van den linkervleugel onzer divisie was mede daartoe verspreid. Maar die vleugel, in stede van te vlugten, vloog met versnelde marschen aan, om den vijand, die tegen ons zou oprukken, als met een onweêr in den rug te treffen. Eenige uren nog en niet alleen hier, maar elders, ja overal moesten de vijanden, door de uitwerking van deze en andere overeenstemmende bewegingen afgesneden en omsingeld, zich op genade overgeven of tusschen twee massa's van legerbenden vergaan. De honderdkoppige hydra der coalitie zou in de omhelzing van een hercules worden verstikt, en achter 's vijands liniën hadden vuurpijlen van onderscheidene kleuren den generaal kennis gegeven, dat de beweging

{==702==} {>>pagina-aanduiding<<}
volvoerd werd, gelijk de opperbevelhebber haar ontworpen had.
Maar, hoe de verbroken schakels van dit groote militaire plan weder aaneen gehecht? De generaal was in vertwijfeling; hij wroette zich in de borst van spijt. Aan ons ongeluk had de vijand geen deel; hij kon het aan niemand wijten dan zich-zelven.
En waarin bestond dan toch het vergetene, dat zulk een noodlottig gevolg moest hebben?
Het was eene beuzelachtige kleinigheid, die door de voorzorg van een kind had kunnen verhinderd worden.
De rivier opwaarts lag, niet wel een uur van het dorpje, dat de uiterste punt van den driehoek vormde, op welks vlak wij ons steeds meer en meer zamentrokken, eene andere houten brug, welke de generaal dienstig geoordeeld had insgelijks te doen vernielen, uit vrees dat, wanneer de vijand gelegenheid behield om op de beide rivier-oevers te handelen, wij-zelven gedwongen zouden zijn onze middelen van verdediging te splitsen en te verzwakken. Het juiste oogenblik, waarop ons de beloofde hulp zou toekomen, was onzeker. In het oorlogsveld is tijd het eenige bestanddeel van berekening, dat niet met volle juistheid is af te meten, en voorzigtigheid gebiedt ons steeds, eene groote ruimte te laten voor de waarde der veronachtzaamde breuken. De maatregel van onzen generaal was dus goed en wèl begrepen. Veroorloofde hij den vijand zich uit te breiden, dan gaf hij hem zijn overwigt terug, terwijl, zoo hij hem dwong zich in een beperkt terrein op een te pakken, zijne talrijkheid, in plaats van een voordeel, eene belemmering zijner manoeuvres worden kon.
Een serjant nam op zich om, met een man of wat, de bovenbrug te verbranden. Hij wist niets meer en kon niets meer weten of begrijpen, dan den hem opgedragen last; en ook ik kon, op het punt, dat ik zoo plotseling was gaan vermeesteren, niet vermoeden of vooruitzien wat elders gebeuren zou. Honderd schreden hooger op toch vormde de rivier eensklaps een elleboog, en de hooge boomen van het eiland, op welks heuvels

{==703==} {>>pagina-aanduiding<<}
onze batterijen opgeworpen moesten worden, hadden het heldere, maar kortstondige schijnsel, hetwelk de brand in de lucht verspreid moet hebben, voor ons gezigt verborgen. Door bijl en vuur vernield dreef een gedeelte van het brandende hout der gesloopte brug, langs de beide rivier-armen af, en zette zich vast aan of in de bogen der twee dorpsbruggen. Die bruggen dienden tot lossingsplaatsen voor hooi- en stroo-schuiten; en bossen stroo waren zelfs onder een der brugbogen opeen gestapeld. Ik had er van doen wegvoeren, om veld-hospitalen te kunnen aanleggen. Sedert was ál de oplettendheid mijner hongerende soldaten op het dorp gevestigd geweest, waar zij hopen mogten voedsel en verkwikking te vinden. Aan gevaar was er niet te denken; vijanden waren daar niet; het dorp-zelf was leeg gevlugt, en zij konden van den stroom-zelven geen kwaad verwachten. - Helaas, weinige spranken welligt waren genoeg om het vuur te ontsteken, en het water voerde gedurig meer middelen van brandstichting aan. In een oogenblik waren de balken der niet zeer hechte brug doorgebrand. Toen de brand door de manschappen in het dorp vernomen werd, was de eene brug reeds geheel verloren, en digt bij de andere stond een kruidwagen in oogenblikkelijk gevaar van te springen. Men verwijderde zich daarom en deed er wèl aan, want een oogenblik later volgde de uitbarsting.
Zoo had men van overwinning gedroomd, en nu dreigde ons een geheele ondergang.
Lucien maakte een gebaar, alsof hem eene gedachte inviel; hij trok den generaal ter zijde, en wij overigen verwijderden ons. 't Kloek besluit en vast vertrouwen, op zijn gelaat zigtbaar, gaven hem eenig gezag, dat men onwillekeurig eerbiedigde. Hoewel hij klein, bleek en schraal was, deden nogtans, reeds bij den eersten opslag, zijne fijne lippen en doordringend oog, bemerken, dat dit nietige ligchaam de zetel was van genie en kracht van wil.
Terwijl hunne zamenspraak duurde, werd de bekommering der onzen sterker en algemeener. De aanbre-
{==704==} {>>pagina-aanduiding<<}
kende dag, alsof hij ongeduldig ware om onze verlegenheid te beschijnen, deed reeds de sterren verbleeken; reeks zagen wij de digte drommen des vijands, wiens overmagt dreigde ons te vernietigen, den hoek der engte omtrekken, die aan de regterzijde van het amphitheater uitkwam, in welks diepte wij-zelven nu stonden omsingeld te worden.
Weldra zijn zij in de vlakte, en hunne trommels slaan den stormmarsch. Muren van gewapenden, velden van bajonetten rukken met snelheid op ons aan; tallooze vuurmonden rollen voort om ons te verdelgen.
Het voorhoofd van onzen generaal ontrimpelt zich. Met potlood schrijft hij een paar woorden, terwijl de schouder van lucien, die zich intusschen van zijn kijker bedient, hem tot lessenaar strekt. Wij treden weêr naderbij.
Lucien omhelst mij in hartelijke vervoering, en zijn handdruk schijnt mij het laatst vaarwel te geven. ‘Ga niet in den dood vóór het láátste uiterste.’ fluistert hij mij toe. Daarna klimt hij den heuvel af en verdwijnt naar den kant van den oever.
Het commando loopt door de gelederen. Bevelen gaan naar al de opperöfficieren uit. De keten der krijgsbewegingen ontrolt zich, en van nu af aan verdwijnt mijn overzigt van de algemeene manoeuvres in de zorg voor de bijzondere taak, die mij is opgedragen. Mijn plaats is aan den linkervleugel der linie. Op den zanderigen grond, doorsneden met smalle beekjes, moeten wij het terrein voet voor voet betwisten, en ons daartoe in groepen verdeelen, die echter, wanneer de nood het vordert, zich kunnen vereenigen. Voorts is de order, zoo veel vijanden te vellen, maar ook zoo veel kruid te sparen als men kan. - En nu voorwaarts!
Mijne kameraden gloeijen van heilig vuur. Ik onderhoud dat, maar bedwing hunne vermetelheid. De ware krijgsdrift is gehoorzaam te zijn aan de tucht. Lucien is niet meer bij mij, maar onophoudelijk heb ik zijn raad voor den geest. Hetgeen hij mij aanbeval moet gewis goede redenen hebben. De zon glinstert reeds

{==705==} {>>pagina-aanduiding<<}
door het sombere groen der pijn- en dennenboomen, die de zandwanden der bergpassen belommeren, door welke wij steeds duizenden van vijanden zien aanrukken. Eer haar glans hen te hulpe komt, door ons te verblinden, moeten wij trachten hunne ontwikkeling tot de slagordening te belemmeren. Smachtende van dorst, schoon altijd onvermoeid, zijn onze tirailleurs eindelijk naar de vlakte afgedeinsd. Anderen lossen hen af, maar gaan niet verre, want de talrijke uitgangen van het gebergte braken vijanden bij duizenden. Het klein-geweervuur begint aan alle kanten. Ter halver lijf in de beken gedompeld of achter de struiken gedoken, schieten de onzen wanneer zij kunnen en mikken goed; ik geef hun het voorbeeld, en al onze schoten treffen. Het voornemen, om een hinderpaal te stellen aan dien voortgaanden cylinder van staal en vuur, moet den vijand wel als eene razernij zijn voorgekomen. Verbaasd beantwoorden de eerste gelederen ons vuur; de tweede stuwen hen naar ons voort, en hunne zamenpakking wordt gedurig digter. Het wit, waarop wij doelen, is breed genoeg; onmogelijk is het, mis te schieten, en het wordt eene ware slagting.
Op eens komt de vijand tot beter inzigt. Hij gevoelt, dat deze schermutseling zijne oplettendheid aftrekt van de maatregelen, waarmede hij zich inderdaad moet bezig houden. Op de stem der officieren schouderen de soldaten en sluiten zich. De verwarring houdt op. Onze tegenpartij heeft ons begrepen. Hij breidt zich uit, overvleugelt ons, en gedurende deze verandering van manoeuvres zijn het onze schoten alleen, die het dof en geregeld geluid zijner schreden afbreken.
Aan de ingangen der kloven houdt het gevecht op, om langs de hoogten terug te komen. De kronkelingen onttrekken aan ons gezigt, hen die tegen de wanden der bergpassen opklouteren om zich in de bosschen te nestelen. Het bevel moet achterwaarts met snelheid gevlogen zijn. Tirailleurs dringen van onder de dennen voorwaarts. Elke boom levert een man, elk oogenblik vermeerdert hun getal. Dromsgewijs volgen zij elkander,

{==706==} {>>pagina-aanduiding<<}
en komen onder een aanhoudend heggevuur, welks rook hen ten deele verbergt, al verder naar beneden. Van plaats tot plaats, wanneer de wind den rook verdrijft, zien wij hen gedurig talrijker en naderbij.
Men is op het punt om ons in den rug te komen; derhalve ruim ik veld, maar laat den linkervleugel mijner linie de rivier naderen en haar tot steunpunt nemeu.
Dit eerste gevecht hebben wij twintig minuten uitgehouden, en onze aftogt is zoo eervol en schoon als eene overwinning. Terwijl wij met verdubbelde zorg onze bewegingen in verband houden, verspreiden wij ons niet meer bij groepen, maar bij enkelen. Achter elk hoogsel van den grond houden wij halt, in elke beek of holte wachten wij den vijand af. Hij kan geen stap voorwaarts doen, zonder een hinderlaag te ontmoeten. Zoo winnen wij tijd; doch inmiddels vult elke sekonde zijn zandlooper met bloed.
Een mijner manschappen stort gewond naast mij neder en verbiedt dat men hem wegdrage. ‘Hier kan niemand gemist worden,’ - zegt hij met een glimlach - ‘en ik deug tot niets meer, dan voor de visschen.’ Zoo sprekende laat hij zich in de rivier vallen, nevens welke hij staat, en de stroom voert hem weg. Reeds drie kwartier duurt deze toestand, en misschien ben ik de eenige, die het tijdverloop opmerkt; maar voor mij is 't een pligt, dien de orders mij opleggen. Helaas, wij zijn op het punt om gebrek aan kruid te krijgen. Met schrik overzie ik de vlakte. Nog houdt men overal vol. Eene kompagnie der onzen, te ver vooruit gebleven, draait, als een ijzeren ring in een gloeijenden oven, midden onder de vijanden rond. Zoo wij pogen haar te ontzetten, vernielen wij ons plan van verdediging. Bezwijkt zij, dan is de toegang naar den wegheuvel open. Zal zij zich tijdig genoeg doorslaan?... Ja, het gelukt haar; en nu ontwikkelen wij ons in de aangewezene liniën. Meester van het veld gelaten, stort de vijand in dolle vreugd voorwaarts. Maar, een oogenblik geduld! de zet is nu aan ons.
Ik krijg een bevel, en overal wordt het herhaald. Op

{==707==} {>>pagina-aanduiding<<}
het oogenblik ziet men hier en daar strepen buskruid ontvlammen; slingerend snelt dit loopvuur door struiken en boschjes, overal het dorre heidekruid en kreupelhout in brand stekende. Met opzet achtergelaten kruidwagens springen en werpen hun verbrijzeld hout, met brokken van rotsen en verminkte gedaanten, doodend in het rond.
Terstond daarop vallen wij, in den stormpas, met de bajonnet op onze verbaasde tegenstanders nog eens aan.
Dit was onze laatste poging; door meer te doen zouden wij het noodlot verzoeken. Ook zijn de leegten, welke de bajonnet gemaakt heeft, door den overmagtigen vijand terstond weder gevuld. Hij weet, dat hij ons volk voor grond moet geven. Vragen wij honderd man voor eene roede terrein, hij zal ze ons afstaan.
Vechten kwam dus na dien aanval niet meer te pas, en dat mogt een geluk heeten; want overmaat van woede zou alle krijgstucht vernietigd hebben. Ieder zou in zijn verderf gesneld zijn, zonder eenig nut. Wij gaan terug, en reeds dit verflaauwt de vervolging. De vijand weet niet, wat hij van dit aftrekken moet denken. Hij vreest bijna meer dan hij hoopt. Wij trekken partij van dit laatste ontzag door de dapperheid ingeboezemd. Onze bestrijders sluiten zich ineen, hunne beweging wordt langzamer, maar ook zekerder, en zal nu onweêrstaanbaarder zijn. Eene daling van den grond scheidt ons nog van de hoogte, waarop de generaal zich bevindt. Men daalt er in af; maar den opgang, die nu volgt, beklimmende, loopen wij gevaar het zéker doel te zijn van de duizende geweermonden, die reeds op ons zijn aangelegd. Het oogenblik is hagchelijk.... doch twee kanonschoten treffen de Duitschers, en het schroot, hen een oogenblik stuitende, opent ons een laatsten weg van behoud. - De hoogte is bereikt.
Wat wij aan den linkervleugel gedaan hebben is ook aan den regter geschied. Wij hebben geen noemenswaardig verlies geleden. Eensklaps gaat achter ons een luid gejuich op. Als weder door een electrieken schok getroffen, zien wij allen om naar de rivier. Eere en glorie aan die het verdienen! Met zelfverzaking hadden dappere

{==708==} {>>pagina-aanduiding<<}
makkers, terwijl wij streden, zich aan een schijnbaar roemloozen arbeid gewijd, om ons te redden. Terwijl onze hopelooze worsteling des vijands aandacht geheel bezig hield, was, als door een wonderwerk, een weinig boven het dorp een nieuwe brug gelegd. De kleine hoogte, door onze wakkere wapenbroeders bezet, die werkeloos onder de wapenen staande, ons beter verdedigden dan wij-zelven, vormde een wal van bajonnetten voor het wonderdadig getimmerte. - Nu marcheren onze detachementen onder vreugdekreten er over. Nieuwe kracht doortintelt ons. Reeds zie ik onze vrienden op den overkant post vatten. De vijanden schrikken van ons gejuich, dat hun een wèlgelukte list of een nieuw gevaar aankondigt. Allengskens wordt het eiland meer en meer met onze makkers gevuld, maar van alle kanten rukt ook de vijandelijke overmagt naar het eiland op.
Eindelijk waren alle de troepen met orde over de brug gekomen; de terrasvormige hoogten van het eiland werden bezet; blijdschap en moed wekken eene drift, die zich aan ieder mededeelt; alles wedijvert, de jongens zoo wel als de mannen; zelfs de zoetelaarsters betoonen zich heldinnen. Met vereenigde kracht van handen, met ongeloofelijke inspanning werkt men het kanon op, tegen de minst toegankelijke punten.
‘Wie is toch de toovenaar, die zoo van pas het redmiddel geschonken heeft?’ - vroeg ik den generaal. - ‘Wie anders dan uw vriend?’ - was zijn antwoord. - Terwijl hij dit zeide begon reeds het kanon van de hoogten des eilands te bulderen. De Duitschers, onder welken het schroot geheele rijen wegmaait, aarzelen en houden stand, bij die onophoudelijke moorddadige losbrandingen, welke de echo's van het gebergte doen weêrgalmen, ook tot aanmoediging en welkomst der hulpbenden, die wij te gemoet zien. Kogels en schroot, over onze hoofden henen snorrende, dekken ons als een schild; wijde gapingen ontstaan in de vijandelijke gelederen, die niet overal meer stand houden, maar zich ijlings verstrooijen.
Thans is het onze beurt om de hoogte te verlaten, en

{==709==} {>>pagina-aanduiding<<}
gelukkig is het dat wij er de gelegenheid toe hebben; ‘want’ - zegt de generaal - ‘ons kruid is op.’
Terwijl wij weder overtrekken bewonderen wij het zamenstel der brug, die, hoe haastig ook gebouwd, en ofschoon veertig ellen lang, onder den geweldigen last, dien zij draagt, naauwelijks waggelt of buigt. En hoe heeft lucien dit timmerwerk zoo snel en hecht kunnen zamenstellen? Door tweehonderd met zaag en bijl gewapende arbeiders heeft hij opgaande populierstammen doen vellen, door gepaste inkeeping, in de lengte met elkander vereenigd, zoo als men tuinladders verlengt, door de bovenste aan de oppersporten der onderste te verbinden. Op die stammen, over dwars, zijn gedeelten van dezelfde stammen gelegd, zoo als men op slappe gronden kneppelbodems maakt, en het geheel, met palen tegen den stroom verzekerd, is met ledige tonnen en vaten ondersteund.
Mijne kompagnie is de laatste, die onder vivat-geroep deze wonderbrug overtrekt. Trotsch op het volbragte werk - dewijl, als men de soldaten die ten deele de brug legden, ten deele de beveiligende hoogte bezet hielden, van onze sterkte aftrekt, ten hoogsten drie duizend en drie honderd man, in eene niet voordeelige stelling aan twintig duizend man het hoofd geboden hebben - hield de generaal, na lucien, die hem bij zijn werkstuk stond te wachten, met den degen gegroet te hebben, hem en mij staande. Twee forsche arbeiders, met de bijl in de hand, stonden aan den opgang der brug een bevel te wachten. Het wordt gegeven, en in weinig slagen is de brug van den oever los. Door den stroom gedreven, buigt zij zich, zonder te breken, in haar geheel naar den anderen oever. De onzen, die van de rotsen, welke zij beklouterd hebben, deze laatste verrigting gadeslaan, juichen haar met een drievoudig vreugdegeroep toe. Middelerwijl zet het geschut, in regelmatige losbrandingen, zijne taak. voort. Uit hunne adelaarsnesten rigtten onze kanonniers op hun gemak en met voorbeeldige juistheid. Lucien-zelf rigt het vuur naar elk ge-
{==710==} {>>pagina-aanduiding<<}
deelte der vlakte, en zendt den dood in regement na regement.
Daar verschijnt een parlementair, en alle vijandelijkheden worden eene wijl geschorscht.
‘Generaal!’ - zegt de parlementair, met de hoffelijkheid der riddertijden - ‘men heeft uwe verdediging bewonderd, maar gij zijt van alle kanten omsingeld. Al wat menschelijke dapperheid doen kan hebt gij gedaan. Voeg nu hierbij de menschelijke barmhartigheid van niet nutteloos nog meer bloed te doen storten. Alle voorwaarden, waarop helden regt hebben, zijn u toegestaan.’
‘Integendeel gij lieden zijt het,’ - geeft de generaal ten antwoord - ‘die de wapenen zult nederleggen. Geen tegenstand kan u meer baten; zonder slag of stoot te kunnen doen zijt gij in onze magt. Ons leger omsluit u aan alle zijden. Wat ons betreft, wij kunnen het zonder moeite tot den avond hier uithouden, en eer de avond valt zijt gij onze gevangenen.’
Reeds des namiddags ten twee ure was die voorspelling vervuld. De sterke voortogt des legers verscheen toen en drong op de vlakte voort. Tusschen ons en de nieuw aangekomenen was geen geschil over den voorkeur: wij verkregen dien als een regt en als een blijk van achting. Twintigduizend man gaven zich met wapenen en bagaadje aan ons over, en hun, die hem geluk wenschten, gaf lucien tot antwoord: ‘Men is een goed soldaat, zoo als men een goed kunstenaar of een goed poëet is, door aanleg, door bestemming, door de genade Gods. De oorlog is een grootsch duël; een duël tusschen twee verstanden, die regementen en arbeiders gebruiken in plaats van den degen of de pistool. Ik heb in dit geval eenvoudig de lessen weder toegepast van mijn schermmeester.’




Het taelverbond in België.

Tot welke hartstogtelijke Volkskreten de opgewekte liefde voor de moedertaal in de Belgische-Vlaemsche gewesten aanleiding geeft, blijkt weder uit een lierzang van

{==711==} {>>pagina-aanduiding<<}
den verdienstelijken Dichter jan van ryswyck, te Antwerpen, bij p.j. van aarsen, onder dagteekening van den 27 October 1851 in het licht gegeven. Het stuk is, volgens eene bijgevoegde aanteekening, tegen de Gemeenteverkiezingen gerigt. Wij achten 't eene dienst aan onze lezers hun dat gedicht te doen kennen. Er zijn gedeelten in, waarbij men aan de gloeijende zangen denkt van helmers, in de dagen der Fransche overheersching. Het geheele stuk echter doet onwillekeurig denken aan 1829, toen de invoering van het Nederduitsch in die zelfde gewesten voor een der vreeselijkste grieven gegolden heeft. Tempora mutantur. De lierzang is getiteld: ‘Aen het Vlaemsche Volk’, en luidt aldus:

O Vlaemsche Volk! hoe lang zult gy in kluisters zuchten? 
Bukt gy nog niet genoeg het hoofd lafhartig neêr?... 
Waer zyt gy, helden van weleer, 
Verdelgers van der Gallen heer?... 
Neen, schimmen, daegt niet op, gy zoudt ons vloekend vlugten, 
Gy vondt in ons geslacht uw waerdig kroost niet weêr. 
Wat zyn wy thans? - Vertrapte slaven; 
Een volk dat onder 't juk van vreemde wetten hygt; 
Dat voor de bedelbrok die 't zyn verdrukkers gaven; 
Vernederd knielt en zwygt. 
 
Wat helpt u thans de roem van vroeger heldendaden, 
Waerin der oudren moed met zooveel luister straelt! 
Met zooveel deugd en bloed behaeld, 
En in 't geschiedboek afgemaeld?! 
Verdelg, lafhartig volk, vernietig deze bladen, 
Gy zyt, op eigen grond, te schandig laeg gedaeld. 
Komt vlammen, komt, vernielt die sporen, 
Spaert ons, voor 't minst, den smaed die op ons nederdrukt: 
De roem op 't voorgeslacht is by een volk verloren, 
Dat schandig kruipt en bukt! 
 
Wanneer zal eens het uer van de verlossing naêdren?... 
Of zyn wy dan gedoemd, voor eeuwig, tot dien nacht 
Trots al wat eens het voorgeslacht, 
Ons met zyn deugd heeft aengebragt? 

{==712==} {>>pagina-aanduiding<<}

Vloeit u, ô broedren! nog het Neêrlandsch bloed in de aêdren... 
Waerom dan langer onder 't vreemde juk gesmacht? 
Kunt gy uw stem niet meer verheffen, 
Die stem, die donderend aen vorsten wetten gaf! 
Die stem, die 't Vlaemsche hart zoo roeren kan en treffen! 
Of kiest ge een schandig graf? 
 
Wat zeg ik?... uwe stem! die stem klinkt reeds verloren. 
Wat baet het dat gy klaegt en om uw regten smeekt? 
De tael die uwe moeder spreekt; 
Waerin uw zoon wordt opgekweekt, 
Die wil de dwingland zelfs uit uwen mond niet hooren, 
En niemand daegt er op die zulke schande vreekt! 
Gy ziet het, niets heeft m'u gelaten, 
Niet zelfs 't natuerlyk regt van eigen tael en spraek: 
Wat zal dan uwe stem, wat kan myn zang dan baten, 
Voor Vlaendrens heilge zaek! 
 
Wat schrikbeeld ryst my hier op eens door de gedachten!: 
Ik zie, in mynen geest, een volk in dwang gejukt, 
Gehoond, vernederd en verdrukt; 
Ik zie, hoe 't afgemarteld bukt, 
En 't zuer genadebrood blyft van den vreemde wachten, 
Die 't in zyn trotschen waen, het laetste bloed ontrukt. 
De dwingland laet van zyne lippen, 
Die hy, als eene gunst, met tegenzin ontsluit, 
Een lasterenden lach, van hoon en afkeer glippen, 
En spreekt dees woorden uit: 
 
‘Wilt gy, rampzalig volk, 't ellendig leven rekken? 
Zweert dan uw voorgeslacht, en uwe vryheid af; 
Verloochen op der vaêdren graf, 
De Tael die de natuer u gaf; 
En vraegt gy dat 'k myn arm meêdoogend uit zal strekken, 
Kniel dan in 't stof ter neêr, als slaef, en kus myn staf!’ 
- En 't volk ontkent zyn voorgeslachten; 
Verloochent ziel en tael, terwyl 't ter aerde zygt, 
Om van een vreemde hand het bedelbrood te wachten 
Waermeê 't zich voedt, en zwygt... 

{==713==} {>>pagina-aanduiding<<}

Dit schrikbeeld, Vlaendrensvolk, zyt gy, dit zyn uw trekken. 
Bestaet gy stoflyk nog, gy zyt reeds zeedlyk dood. 
Den vreemde bedelt gy om brood, 
Dien gy eens fier het voorhoofd boodt! 
Hoe kan, zoo groot een smaed, u edel volk! bevlekken?... 
Het heiligst erfdeel dat, voor 't laetst, uw overschoot, 
De gouden tael van uwe vaêdren, 
Ziet gy miskend, veracht, van hem die u beheert; 
Gy moet, in vreemde spraek, den vreemde kruipend naêdren, 
Wanneer gy brood begeert! 
 
Verstomt, gy moeders! laet uw kind uw jonggeboren, 
Dien gy het vaderland als eene schatting gaeft; 
Dien gy, aen teêdre min verslaefd, 
Met uwe boezems hebt gelaefd, 
Geen enkel neêrduitsch woord meer van uwe lippen hooren! 
Dan zal hem later, als hy eens uw lyk begraeft, 
'T geweten voor zyn straf niet grieven, 
Dat hy de tael die gy hem leerdet aen uw borst, 
Uit dwang, op eigen grond, om vreemden te believen, 
Verachten moest, en dorst. 
 
Verga! myn Vaderland! Verga met grens en kusten; 
Verzink! betreurde plek! verdwyn van 't halve rond: 
Land, waer myn vader 't aenzyn vond, 
Waer later ook myn wiegje stond, 
Opdat myn beenderen nooit in uw graven rusten; 
Wie, die zyn waerde kent, kan rusten in een grond, 
Waerop een volk zyn afkomst lastert, 
Waer thans, voor vreemden dwang, de wierook opwaerts stygt, 
Waer men de tael veracht, en, tot de ziel verbasterd, 
De schouders bukt en zwygt?... 
 
Maer neen! er schiet een strael, een strael van hoop my tegen... 
Blyf, dierbaer plekje gronds, blyf Vaderland, blyf staen. 
Er is nog redding voor 't vergaen. 
'k Roep de Almagt in myn zangen aen: 
Misschien laet Neêrlands God zich nog in tyds bewegen, 
In zyn regtvaerdigheid met Belgie's lot begaen. 

{==714==} {>>pagina-aanduiding<<}

Misschien zendt hij in onze zielen: 
Der oudren echte deugd, der oudren fierheid weêr, 
En werpen wij het juk, waervoor wy schandig vielen, 
Van onze schoudren neêr. 
 
Herryst dan uit uw stof, gy vlaemsche Nederlanders! 
Herkent uw Vaderland, dat uwe lafheid vraekt; 
Myn zang, die de verdrukkers laekt, 
En bliksems op verbastring braekt; 
Weest nimmer slaef van 't fransch, en volgt uw eigen standers; 
Verbroedert u, staet op! de Godheid wil, Zy waekt... 
Misschien is u 't geluk beschoren, 
Dat gy uw regt van tael, dit heilig regt, herkrygt: 
Nog kan in het verschiet een beetre toekomst gloren. 
Maer nooit, zoo lang gy zwygt! 


Allerlei.

Ariosto, de beroemde Dichter van den Orlando Furioso, was een uitmuntend declamator. Niets was hem zoo smartelijk als zijne verzen door een gebrekkig voordrager te hooren radbraken. Voorbij de werkplaats van een pottenbakker gaande, hoorde hij dien het 32o couplet des 1sten Boeks van zijn heldendicht opsnijden. Toen de man de verzen:

Ferma Bajardo mio, deh ferma il piede! 
Chè l'esser senza te troppo mi noce. 

op zijne wijze psalmodiëerde, werd ariosto zoo woedend, dat hij zijn rotting ophief, en verscheidene potten, die aan het venster stonden, aan stukken sloeg. De pottebakker vloog naar buiten en schold hem wakker uit, die moedwillig menschen benadeelde, welke hem nooit leed hadden gedaan. - ‘Ik heb u nog niet half genoeg gestraft;’ - riep de Dichter - ‘want ik breek maar eenige potten, die geen stuiver 't stuk waard zijn; maar gij hebt een mijner fraaiste coupletten, dat een onberekenbare waarde heeft, schenddadig vermoord!’

{==715==} {>>pagina-aanduiding<<}

De geleerde Abt de marolles, een ijverig vertaler van oude Schrijvers, kreeg 't eensklaps in zijn hoofd, om dichter te worden, en ging dadelijk aan den slag. In een betrekkelijk korten tijd schreef hij niet minder dan 133,000 zoogenaamde verzen, doch er waren geene vier goeden onder.
Eens beroemde hij zich op de gemakkelijkheid, waarmede hij werkte. ‘Ik heb er geene moeiten aan! Mijn verzen kosten mij niets!’ - Toen duwde liniere, die 't hoorde, hem toe: ‘Dat is niet meer dan billijk! Uwe verzen kosten u wat ze waard zijn!’

De beroemde swift was, in den aanvang zijner loopbaan, huiskapellaan bij Lord berkeley. Lady berkeley deed zich gewoonlijk des avonds, na de godsdienstoefening, nog iets stichtelijks door hem voorlezen, en daar boyles overdenkingen toen in de móde waren, viel hare keuze telkens op de overdenkingen van boyle. 't Werd voor swift zonneklaar, dat hij ze ten einde toe zou moeten lezen. Dat was hard; want het werk viel niet in zijn smaak en hij durfde er toch niets tegen zeggen. Maar de booze is rijk in listen. Swift nam stil het boek eens mede, en hechtte er eenige beschreven bladzijden in vast: dat waren de Overdenkingen over een bezemsteel. Zoo werd het boek weêr onöpgemerkt op zijne plaats gelegd. De Lady bleef des avonds niet in gebreke hem te verzoeken om de lezing van boyles fraaije overdenkingen voort te zetten. Zonder te aarzelen begon swift op hoog ernstigen toon: Overdenkingen over een bezemsteel. De Lady verwonderde zich over den zonderlingen titel; maar verzocht hem toch voort te gaan, daar de dierbare man haar reeds zoo dikwijls, onder het beeld van geringe voorwerpen, opbeurende waarheden, en zalvende leeringen had voorgesteld. Swift hield zich goed, en las met een betamelijk pathos verder. Lady berkeley vermoedde niets, en gaf meer dan eens hare bewondering te kennen. Toen de lezing ten einde was kwam er gezelschap, en swift ging naar zijne kamer. Het gezelschap was naauwelijks gezeten, of de Lady, die niet ongaarne hare geleerdheid uitkraamde, vroeg dadelijk: of men boyle's overdenkingen over een bezemsteel al gelezen had, en wat men er wel van dacht? - Ieder had het werk van boyle, maar niemand had
er iets in over een bezemsteel. De gastvrouw echter verzekerde, dat die overdenkingen waren in háár exemplaar; dat swift die, nog geen half uur geleden, daaruit had voorgelezen, en dat men er niet aan behoefde te twijfelen; wijl het boek daar stond. Nu kwam het

{==716==} {>>pagina-aanduiding<<}
boek ter tafel, en die Overdenkingen waren er in, maar - geschreven door swift. Men begreep de zet; het gelach werd algemeen, en, tot een geluk voor swift, de Lady lachte mede: maar zijn doel was bereikt: hem werd niet meer verzocht om te lezen uit boyle.

Eenige jaren geleden vroeg een voornaam Tooneeldirecteur te Parijs, zonder eenige voorafspraak, aan een jongeling, die nederig voor hem stond: ‘Wilt gij mijne dochter huwen?’ - ‘Hoe zou ik dat kunnen, Mijnheer! ik bezit niets.’ - ‘Dat weet ik wel;’ - was het antwoord - ‘maar ik weet ook, dat ik mijne dochter 400,000 francs ten huwelijk geef.’ - De jongeling stond verlegen en ontroerd; het meisje was beminnelijk, hij had haar dikwerf gezien, hij droeg haar beeld in zijn hart, en hij stamelde: ‘gaarne!’
Toen deed de Directeur zijne dochter roepen, en zeide: ‘Mijne dochter! ik stel u voor om met dezen Heer in den echt te treden. Hij is onbemiddeld, van niet aanzienlijke geboorte, en heeft nog geen rang in de Maatschappij. Maar hij is beschaafd en braaf. Zes jaren lang ken ik hem, en ik heb hem gadegeslagen, en acht hem hoog. Gedurende al dien tijd heeft hij zich-zelven alle uitspanning ontzegd, en zelfs de nachten door handschriften gecopiëerd, om in het onderhoud te voorzien van zijne oude moeder. Een goede zoon - het kan niet anders - moet ook een goed echtgenoot zijn. Geef dus uwe toestemming zonder aarzelen.’ - Een paar dagen later gaf de maagd hare toestemming. - Zoo gerust waren vader en dochter er op, dat ouderliefde het onbedriegelijk kenteeken is van een edel gemoed.

De Maarschalk van ranzau, overleden in 1650, had in de toenmalige oorlogen zoo vele wonden bekomen, dat hij maar één oog, één oor, één arm, en één been had.

Een Ier verhaalde iets ongeloofelijks. - ‘Gij liegt, vriendje!’ - sprak zijne partij. - ‘Ik wil er een eed op doen.’ - was zijn antwoord. - ‘Durft gij er op wedden?’ - vroeg de ander. - ‘Neen, wedden niet’ - zeî de Ier - ‘dat is zonde; maar een eed wil ik er op doen.’ - De naauwgezette man wilde liever zijn geweten bezwaren, dan zijne beurs verligten.


(⋆) Vaderl. Letteroefeningen, 1847, Boekbesch., bladz. 506.

(⋆) In de inhoudsopgave staat verkeerdelijk xii.

(†) Misschien zullen sommigen onzer lezers deze uitdrukking eenigzins ‘plat’ vinden. Wij niet, wij houden het daarvoor, dat eene der nadeelen van de hedendaagsche predikwijze daarin gelegen is, dat op den kansel te veel ‘boekentaal’ gesproken wordt en veel te weinig die van het dagelijksch leven. Men versta ons wèl. Wij hebben te veel eerbied voor de plaats waar, de personen voor wie, en de betrekking waarin wij spreken, wanneer wij den Christelijken leerstoel hebben beklommen, om daar triviale taal ons-zelv' te veroorloven, of die in anderen te dulden, maar daar is een midden tusschen de deftige schrijftaal en de onbeschaafde straattaal; het is die van het beschaafd gesprek, welke in leerredenen vooral het vermanende, waarschuwende, besturende gedeelte van dezelve, oneindig veel algemeener nut zal doen, dan de hoogst verfijnde en elegante bockenstijl. Mogt toch bij de hooge ontwikkeling van de kanselwelsprekendheid in ons Vaderland, eens iemand opstaan, die hierin het ijs brak! Wat wij meenen kan niet beter en korter worden uitgedrukt, dan in den wensch, dat voor de kanseltaal gedaan wierde, wat tollens voor onze dichterlijke heeft gedaan. Francken heeft er enkele gelukkige uitdrukkingen meer van. Hij ontwikkele die gave!

(⋆) Wij kunnen niet nalaten, hier den diepen indruk te vermelden, die op ons gemaakt is door een onlangs gelezen opstel over paulus vóór zijne bekeering, het eerste van drie ‘over de bekeering van saulus’ door Dr. a. rutgers van der loeff geleverd in het voortreffelijk stichtelijke Maandschrift: de Evangelie-Spiegel.

(⋆) 1 Cor. xiv:34.

(⋆) Bedeelingen en regt op onderstand worden hier alleen bedoeld van om niet gegeven bedeeling en onderstand: onderstand waarvoor gewerkt moet worden, is juist wat de Schrijver als wenschelijk en als éénig middel beschouwt om bedelarij te kunnen weeren!

(⋆) Eenheid in het noodige, vrijheid in het twijfelachtige, in alles de liefde. Eene voorlezing, gehouden in de jaarlijksche vereeniging van de Predikanten der Remonstrantsche Broederschap, op den 1 Junij 1847. Voorafgegaan door een brief aan Dr. c. ullmann, Hoogleeraar te Heidelberg. Door Dr. abm. des amorie van der hoeven, Hoogleeraar te Amsterdam. Tweede uitgave. Leeuwarden 1848.

(⋆) Waarom niet, volgens het gebruik: Pater?

(⋆) Althans in het jaar 1839 had die gemeente (als de opgave juist is) op 1530 Geref. zielen slechts 110 lidmaten. v. feuring in V.

(*) Men heeft getracht, het te doen voorkomen, alsof de Heer thorbecke hier een regt op onderstand predikte. Het tegendeel blijkt uit die woorden: volgens de Reglementen; immers die Reglementen geven aan de armen geen regt, maar zij leggen aan diakenen verpligtingen op.

(†) Juist: Bestuur, burgerlijke gemeentelast, waar de Staat zelf werkzaam moet zijn; toezigt, oppervoogdij, waar de kerkelijke of bijzondere liefdadigheid werkzaam is.

(*) Wij twijfelen, of dit Reglement in den handel is, maar wij twijfelen niet, of, zoo lang de voorraad niet is uitgeput, de Notaris Mr. h.a.r. vosmaer aan den Nieuwenkamp te Utrecht, er gaarne op franco-aanvrage eenige exemplaren van zal afstaan. - De Vereeniging-zelve is, naar wij vernemen, conform dit Reglement, werkelijk tot stand gekomen.

(*) ‘De natuurlijke grondtrek van haar karakter was geene ijdelheid, geene Idszinnigheid, en van ondeugd gruwde
zij.’ (bladz. 105.)

(⋆) Ofschoon deze Verhandeling reeds kortelijk door ons behandeld is in het Artikel: ‘Brochures over het Armwezen,’ in No. XII van den loopenden Jaargang, hebben wij toch gemeend geene vrijheid te hebben, om deze, van een zeer geachten kant ingezonden, aankondiging af te wijzen, nu een ontwerp van nieuwe wet op de Armbedeeling wordt te gemoet gezien. Wij plaatsen haar dáárom en als zóódanig. De Red.

(⋆) In dit Grafschrift, dat wij gaarne, even als het overige Latijn, vertaald hadden gezien, is eene fout: stellende het jaar van het overlijden van vives op 1659; bij foppens is het te regt op 1540 opgegeven.

(⋆) Gebedenboekje voor Christenen. Met een wegwijzer tot het lezen van het Nieuwe Testament. Door f.j. domela nieuwennuis. Te Utrecht, bij w.h. van heyningen. 1845. f :-50.

Gebeden voor jonge lieden uit den beschaafden stand; ten dienste van kostscholen en huisgezinnen. Vrij bewerkt naar het Hoogduitsch, van f.g. fritsche. Door t. van spall. Te Schoonhoven, bij s.e. van nooten. 1842. f :-40.

(⋆) Ofschoon over dit werk in No. XII van dit Tijdschrift reeds breedvoerig gehandeld is, meenden wij toch dáárom deze korte aanprijzing van een hoogst bevoegden en achtingwaardigen kant, niet ter zijde te mogen leggen.

De Red.

(⋆) Volgens mädlers waarnemingen te Dorpat, in 1847, zou Vesta eene middellijn hebben van 66 mijlen. Rec.

(⋆) Wij zeggen: als planeet, want het is genoegzaam zeker, dat la lande deze ster (maar in de meening dat het eene vaste was) heeft gezien en zelfs waargenomen den 8 en 10 Mei 1795. Zie kaiser, Gesch. der ontd. van Planeten, bladz. 637.

Rec.

(⋆) Bladz. 175 staat v (eene curçyve v); bladz. 177 voor de eerste eene V (kapitale V).

(⋆) Bladz. 175 staat v (eene curçyve v); bladz. 177 voor de eerste eene V (kapitale V).

(⋆) In Florence en elders in Italië meende men, dat door 't herleven der oude letteren, het wezen en de vorm der Kerk van zelf zouden wegsterven.

(⋆) Wij plaatsen deze aankondiging van eene geachte hand, zonder verandering; overeenkomstig 't verlangen des geëerden inzenders.

De Red.

(⋆) Bl. 19 en elders. Evenwel zou men zeggen, dat hij niet onduidelijk den Heer gr. (en deszelfs Consonanten in de Staten-Generaal) van meinëed jegens de Grondwet beticht. Wij voor ons gelooven, dat die Heeren zich des evenmin bewust zijn - of wel zich-zelven eveneens verschoonen - als die Predikanten en Professoren, die weleer de geloofsformulieren der Hervormde Kerk onderteekend hebben - of ook onder de clausula salutaris van het quatenus als leeraars in die Kerk optreden en van haar altaar leven - en toch hare grondwaarheden loochenen en bestrijden.

(†) - imposcren, in de dubbele beteekenis des woords. -

(⋆) Zeer goed is het gezegde bl. 90: ‘Naarmate de band tusschen de Gemeente en hare Vertegenwoordigers vaster bleef, was ook hun gezag bestendiger, hun recht heiliger. Als zij er naar streefden om, met ter zijde stelling van roeping en plicht, zoo goed als de meest absolute monarch de spreuk in praktijk te brengen: Pétat c'est nous, dan verviel ook hun recht;’ en verder: ‘De Demokratie! woord dat zoo velen begoocheld heeft, uitdrukking, die zoo weinigen verstaan hebben, die zoo veel onheil gebragt heeft over de Maatschappij, en die toch zoo rechtmatig eene zaak beteekent.’

(†) In deze voorlezing wordt op bl. 73 aangehaald Mr. h.w. tydeman, Over de voormalige Staatspartijen in de Ned. Republiek, bl. 181; maar die geheele bijlage, bl. 179-192, over het eigenlijk kenmerkend onderscheid der Regeringsvormen - van welke Dr. j. wel wat meer partij had kunnen trekken - is niet het werk van Professor tydeman; maar; gelijk hij bl. 179 duidelijk zegt, een opstel van den beroemden geschiedkundigen Göttingschen Hoogleeraar heeren.

(⋆) De Heer groen van prinsterer heeft er dan ook reeds gebruik van gemaakt en aan Prof. j. deze uitdrukking verweten in de zitting der Tweede Kamer van den 17 November 1.1. Zie het Verslag in het Bijblad, bl. 154, b.

(⋆) Uitgesproken in het Letterkundig Genootschap: Oefening kweekt kennis, te 's Gravenhage.

(1) Plinius Sec. Epist. Lib. VI, ep. 16 et 20.

(2) Dr. hirschig; Verhandeling over den geest der beschaving bij de oude Romeinen, geplaatst in de Vaderlandsche Letteroefeningen van Junij 1850, No. VII. (*)

(*) Wij willen geen deel nemen aan, veel minder partij kiezen in den strijd tot welken deze voorlezing aanleiding kan geven; maar achten het billijk hier eene zinsnede te plaatsen uit een brief van den Heer hirschig, waarin hij ons zijne bedoeling opgaf met het schrijven van het door den Heer van gigch bestreden stuk. ‘Mijne bedoeling’ schreef hij ‘is, door tegenstelling van eenige voorbeelden, waaruit de beschaving en fijnere zeden der Romeinen in beteren tijd blijken, den voor de geheele Oudheid nadeeligen indruk weg te nemen, welken bulwers roman “de laatste dagen van Pompeji” moet achterlaten. Dat er, toen de Vesuvius die stad onder de asch bedolven heeft, ook nog edele menschen te Pompeji zullen geleefd hebben, laat zich van voren reeds beredeneren, en wordt ook bevestigd door de hooge waarschijnlijkheid, dat daar, omstreeks dien tijd, zelfs een lucilius hebbe geleefd, een man dien seneca als een voorbeeld van stille deugd prijst en toont lief te hebben.’

De Redactie.

(3) Juven. VIII, 5 en 8.

(4) Men zie Liv. IV, cap. 13 en volgg.

(5) Men zie Liv. in hist. prooem.

(6) Horat. od. Lib. III, 6, vs. 46 en volgg.

(7) Horat. od. Lib. I, ode 14.

(8) Suet. in Tib. cap. 28.

(9) Suet. in Tib. cap. 33.

(10) Suet. in Tib. cap. 59:



Fastidit vinum, quia iam sitit iste eruorem,

Tam bibit hunc avide, quam bibit ante merum.

(11) Tacit., Ann. IV, cap. 30: delatores, genus hominum publico exitio repertum.

(12) Surt. in Ner. cap. 38.

(13) Men vergelijke de 4e Satire van juvenalis, wel verre van te vertalen, heb ik alleen den korten inhoud gegeven.

(14) Terent. Andr. Act. I, sc. 1, vs. 30.

(15) Het SCtum is te vinden bij gell. Noct. Att., Lib. XV, cap. 11.

(16) Plin. Sec. Epist. Lib. I, ep. 6.

(17) Bulwer, the last days of Pompeji (Ed. tauchn.) Lib. I, chapt. 2, pag. 5 en 6.

(18) Juven. Sat. XIV, vs. 96 seqq.

(19) Suet. in Ner. c. 16.

(20) Senec. Epist. 94, § 28.

(21) Val. max., Lib. II, cap. 5 ex. 5.

(22) Val. max., Lib. II, cap. 1 ex. 10.

(23) Gell. Noct. Att. Lib. VII, cap. 16.

(24) Juven. Sat. 1, vers 140 seqq.

(25) Petron., Satyr., cap. 63.

(26) Cic., de Orat. II, cap. 40.

(27) Juv., Sat. III, vs. 143.

(28) Plin. Sec. Epist., Lib. II, ep. 11.

(29) Suet. in Tito, cap. 8.

(30) Men zie Lib. III, tit. 2, ff. de his, qui notantur infamia.

(31) Hor., Od., Lib. III, 24, vs. 58 en de tit. ff. de aleatoribus.

(32) Val. max., Lib. II, cap. 4.

(33) Bulwer, t.a.p., p. 24.

(34) Val. max., Lib. II, cap. 1.

(35) Plut. in cic.

(36) Men leze slechts de redevoering van cicero pro coelio.

(37) Juv., Sat. I, vs. 22 en 23.

(38) Juv., Sat. VI, vs. 116 en volgg.

(39) Catull., Carm. 5.

(40) Wij weten zeer weinig van Pompeji, en even weinig van Romeinsche lyrische poëzij, in het tijdvak van haren ondergang. Het is, dunkt ons, wel wat gewaagd, daaromtrent ex tripode uitspraak te doen, en bulwer om de gezangen in zijnen Roman te veroordeelen. Het argument, dat lucilius van Pompeji hield, en dat seneca Pompejos tuos zegt, en dat dus de zedenverbastering zoo erg niet kan geweest zijn, is te weinig beduidend om er bij stil te staan. Bij eene oppervlakkige beschouwing van de plaats bij seneca zal men al ligt zien, dat de bijvoeging van het pronomen tuus, alleen geschied is om later te kunnen zeggen, dat seneca juist dáárom aan zijnen vriend gedacht heeft: en seneca schrijft later over de weelde zoo veel aan dienzelfden lucilius, dat, indien die man zoo ingetogen was geweest, als men het doet voorkomen, seneca wel een ineptus nugator mag genoemd worden. Doch genoeg hiervan. De redenering is niet van dien aard, dat wij er lang bij
zouden vertoeven.

(*) De Vertaler van dit stukje is eens in den winter in 12 uren met zulk een kast van Utrecht naar Leiden (een afstand van 9 uren te voet) gesleept geworden.

(147) j.v.h., Mengeld., D. I, bl. 173.

(148) Mengeld., D. II, bl. 175.

(149) Mengeld., D. IV, bl. 22, 83, 87, 88, 133, 247.

(150) B.v. zijn Rouklagt op het afsterven van maria stuart (1695) aan de Regering van Dordrecht opgedragen.

(151) Mengeld., D. IV, bl. 54.

(152) Er bestaan verschillende verzamelingen zijner gedichten, die meest allen eerst afzonderlijk het licht zagen. Zijn Poëzy verscheen te Rotterdam 1726, bij n. bosch, in 8o.; te Leiden, bij a.v.d. hoeven, in VI D., in 8o. Zijn Mengelzangen en Liederen 1710, 8o. Mengelpoëzy, Amst. 1715, V D. Mengelpoëzy of verscheyde gedigten, Amst. 1714, IV D.

(153) De Kruysheld of het Leven van den grooten Apostel paulus, leeraar der Heydenen, in VII Boeken begrepen, 2de dr., Gouda bij luc. kloppenburg, 1712, met pl. Amst. j. roman de jonge, 4o. Verg. j.v.h., Puntdichten en Byschriften, bl. 1.

(154) Amst. 1728, 1734, Erven ratelband en Comp. 8o. Verg. j.v.h., Mengeld., bl. 236.

(155) Gouda 1788, 8o., l. kloppens. 3de dr.

(156) Gouda, l. kloppens. 2de dr.

(157) Klinkdigten op verscheyde stoffen, Gouda 1712, 16mo., opdragt aan jr. jakob kalkberner. Hier achter een gedicht van pr. nuyts, Puntdichten en Byschriften, opgedr. aan jan taalman, Kapitein van het Edel Mog. Collegie van Rotterd.

(158) Staat- en zedekundige Zinneprenten of leerzame fabelen, die van den Heere la court speelswyze gevolgd, Rotterd. arnold
willes, 1731, 4o., opgedr. aan willem, Baron van Lier, Heer van beide de Katwyken. - Zinneprent in verscheyde versjes bestaande op de Nietigheid des menschelyken levens, in koper gesneden, in plano.

(159) Zinryke fabelen, met pl. Rott. 1733, Amst. 1741, g. tielenburg, 4o., m. pl.

(160) Parnas aan de Waal of Geldersche Zangnimph en Mengelpoëzy, Amst. 1726, 4o.

(161) Amst. 1715, c. tielenburg, 4o.

(162) Spiegel der alderschoonste Cortisanen deses tyds, verbeeldende desselfs verandering van klederen, vercierselen en andere ornamenten. Gedrukt voor den Uitgever, 1701, m. pl. en portretten. Fr. en Hoogd. text en Holl. vert. in Nym. 12o. De tweede en derde uitgaaf van den Spiegel der Courtisanen verschenen te Gouda 17.. en 1710 (Spiegel der vermaardste Courtisanen in haren optoy en toestel naar yders tyd. De derde druk vermeerdert met de vyf zinnen, Aan Lisidas en de gadelooze Klimene etc.), waarvan de tekst zeer verschilt met die in de uitgaaf van 1701. Ook zijn in de latere uitgaven de Hoogd.
verzen weggelaten. Uit een berigt van den uitgever kloppenburg, vóór de Klinkdichten op verscheyde Stoffen, Gouda 1712, blijkt, dat hoogste. de vervaardiger er van (namelijk der Holl. verzen) is. Lang vóór hoogstratens tijd was deze spiegel met een Fr. tekst bekend. Le miroir des plus belles Courtisanes de ce temps (Amst. 1630) en Français, Hollandais et Allemand, orné de 40 portraits par christ. de pas, form. oblong. 4o. Vogt, Cat. libr. rar. 1738, p. 402.

(163) Eneas of ondergang van Troje, Treursp. Ter Goude 1710. Amst. 1758. - De geleerde (geladderde) advocaat of de bespotte druivendief, getrokken uit den vermakelyken Avonturier van n. heinsius, Amst. 1707, gr. 8o. - De Voogd gek tegen dank, Blysp. n.h. Fr. van dancourt, Gouda 1710. - Medor en Angelica, of de schaking in de Opera, Klsp. n.h. Fr. van dancourt. Ald. 1711, m. pl. - Tys onverstand of de bruiloft van anne met 'er baard, Klsp. Ald. 1724 (?). - De verliefde Kok, kluchtig blysp. Te Abdera voor korn. tessers, in het Kookboek? Daphnis Veldzang, Tooneelsp., Amst. voor de liefheb., 1748, m. pl. 8o. Amaril, blysp.

(164) Panpoët, p. 70.

(165) Voor zijn Zinneprenten.

(166) Mengeld., D. II, bl. 57, 58.

(167) Mengeld., D. II, bl. 210.

(168) T.a.p.

(169) Mengeld., D. III, bl. 211.

(170) T.a.p., bl. 212.

(171) T.a.p., bl. 212.

(172) Mengeld., D. II, bl. 227. Puntdigten, bl. 19.

(173) Mengeld., t.a.p. Kempher's acht duistere regels leest men onder het portret van j.v.h., Zw. kunst, naar j. wandelaar, door a. van bruyssen, zonder naam.

(174) Gest. in 1719. Zij was de dochter van dingeman van der hagen en van barendina van trigt; dingeman, een zoon van gerard van der hagen en van marigje van nuyssenburgh, die een dochter was van johan van nuyssenburgh, een kleindochter van jan van nuyssenburgh en van anna van alblas, een dochter van willem van alblas, een zoon van reijer van alblas, een zoon van gysbregt van alblas, een zoon van johan van alblas, wiens moeder was agnes van de merwede, dochter van daniël van de merwede, die in 1252 leefde.

(175) 1) François, geb. en gest. 1684. - 2) Dina, geb. 1684, gest. 1687. - 3) Jan, geb. en gest. 1688. - 4) Hester, gehuwd in 1715 met jan does. - 5) François. - 6) Samuël, geb. 1692, gest. 1759, gehuwd in 1723 met magdalena haga en later met alida meerhout. Kinderen bij de laatste: 1) geertrui wilhelmina stierf zeer jong. 2) Mr. cornelis adriaan, Bewindhebber der O.I. Compagnie, Schepen van Leyden (Ned. Jaarb. 1785, bl. 971), gehuwd met ... bergsma, wiens zoon adriaan huwde met catharina berck, en stierf zonder mannelijk oir.

(176) Mr. j.c. de jonge, Nederl. Zeewez., D. V, bl. 293. Ved. Jaarboeken, 1752, bl. 239, 1753, bl. 17.

(177) Mengeld., D. I, bl. 173, D. III, bl. 1.

(178) Legde 18 van Louwmaand 1759 dit ambt neder. Z. Ned. Jaarb. 1759, bl. 719.

(179) Nederl. Jaarb. 1760, bl. 131.

(180) Zie de Nederl. Jaarb. 1750 van bl. 955-976.

(181) T.a. pl., bl. 987 en volgg.

(182) B.v.: w. kroon, jan stouw, joan hugo van strijen, herm. oosterdijk en anderen, in één bundel verzameld en uitgegeven in 4o.

(183) B.v. voor den Paulus van zijn vader. Zie over hem bidloo, t.a.p.

(184) De overige kinderen waren: johanna wilhelmina, geb. en gest. 1719; jan, geb. 1720, gest. 1722; christiaan, geb. 1724, gest. 1725; hendrik, geb. 1726, gest. 1760, zonder oir; samuël, geb. 1727, gest. 1729; françois, geb. en gest. 1733.

(185) Hij huwde haar in 1718. Zij was de dochter van johannes de wildt en van maria cornelia schrijver, dochter van hendrik schrijver, over wiens geslacht men leze: de jonge, t.a. pl., D. V, bl. 107.

(186) Ned. Jaarb. 1758, bl. 983.

(187) Hij huwde met haar in 1750. Zij werd geb. in 1727 en was de dochter van antony terwen, geb. 1698. Haar eene zuster was gehuwd met daniël van almonde, haar andere met jac. herman vingerhoedt, Heer van Esseleckerwoude en Heer Jacobswoude. Gemelde antony was de zoon van pieter terwen en van jacomina de buiter, die eene dochter was van job kornelisse de ruiter, zoon van cornelis jobsz. de ruiter, zoon van job hermanse de ruiter, zoon van herman de ruiter, die in 1571 op het slot Loevestein roemrijk het leven liet.

(188) 1) Wilhelmina francoise, geb. 1753, gest. 1761. 2) Anthony terwen van hoogstraten, geb. 1754, gest. 1762. 3) Samuël. 4) Jacob anthony, geb. en gest. 1757. 5) Johanna, geb. 1758, gehuwd met nicolaas meyners, gest. 1827. 6) Jacomina antonia, geb. 1761, gest. 1763. 7) François. 8) Pieter. 9) Cornelis schrijver van hoogstraten, geb. 1765, gest. 1766.

(189) Mr. vreede, Herinner. van een Staatsman, bl. 12.

(190) Hij huwde haar in 1781.

(191) Kinderen: 1) maria johanna, geb. 1783, gest. 1813, gehuwd met jan, Baron van Pallant van Walfort, die overleed in 1844; 2) margaretha gerardina, geb. 1786, gehuwd met Jonkhr. hendrik johan caan, geb. 1781, overl. 1838.

(192) Jan willem, geb. 1805; jacob françois, geb. 1806; samuël anne, geb. 1808; margaretha catharina johanna, geb. 1810; pieter, geb. en gest. 1812; pieter françois, geb. 1813.

(193) Willers, Verh. over de Ned. Taal- en Letterk., D. II, bl. 74. Witsen geysbeek, B.A.C. Woordenb., D. III, bl. 313.

(194) Jacob campo weijerman, Levens. der Schilders, D. IV, bl. 63.

(195) Van der aa, Nieuw B.A.C. Woordenb., D. II, bl. 243. Cat. der M.v. Ned. Letterk., D. I, bl. 265. Hij huwde te Dordrecht, 16 van Lentemaand 1766, mej. eliz. van well.

(196) Van der aa, t.a.p. Cat., t.a.p.

(197) B.v. vóór coets, Godt en de Godtgeleerdheid nagespoort en gevonden in liefde. In het graf van samuël, den Waardijn, te Dort, liggen nog begraven: g. van hoogstraten, gest. 9 April 1762, oud 47 jaren en zijne huisvrouw cornelia roos, gest. 15 Maart 1587, oud 73 jaren, en apollonia van hoogstraten, geb. eysden, gest. 30 April 1792, oud 53 jaren. In 1780 woonde ook te Dort jacob staats van hoogstraten, koopman en reeder. Z. Ned. Jaarboeken 1780, bl. 626.

(198) Achter de Dissertatio van joan willem. (199)

(199) Op Catal. v. hendrik westhoff, jun., van 23 Oct. 1848, No. 3963, komt een medaille voor, door h. westhoff, jr. aan zijn' vriend adriaan van binkershoek van hoogstraten, overl. 1827, toegewijd.

(⋆) Naar het Engelsch, van Mevr. romer.

(⋆) In Capilla geplaatst worden is, in Spanje, de voorafgaande plegtigheid van de uitvoering der doodvonnissen. De veroordeelde brengt de drie laatste dagen door in eene kapel, met de teekens des doods behangen, en omringd van priesters, die hem dag en nacht dringen tot biecht en penitentie.

(⋆) Viva viva la hazana de Riëgo,

Que en el ano veinte libertad nos dió.

(⋆) Gehouden in het Zierikzeesche Departement der Maatschappij: Tot Nut van 't Algemeen; in Febr. 1850.

(⋆) Gen. xx:16.

(†) Gen. xxiii:16.

(⋆) Gen. xxxvii:28.

(†) 1 Chron. xxi:25.

(⋆) Gevolgd naar muntinghe, Gesch. der Menschheid, D. II, bl. 105 en verv.

(⋆) Rabener, Hekelschriften, D. I, bl. 156 en verv.

(†) Spreuk. xvi:16.

(⋆) 1 Tim. vi:10.

(⋆) Rabener, t.a.p., bl. 95 en verv.

(⋆) Dr schenkel, Christendom en Ongeloof, bl. 405.

(⋆) Haarl. Cour. 13 Dec. 1849.

(†) Spr. xiv:34.

(⋆) Caleb cushing is een der meest gevierde hedendaagsche Schrijvers van Amerika; dit belangwekkend verhaal ontleenen wij aan zijne ‘Herinneringen uit Spanje’.

(⋆) Lamartine.

(⋆) Lamartine.

(⋆) Gen. iii:15. Gen. xxii:18.

(†) Jes. xi:2.

(§) Ps. xl:8, 9.

(⋆) ‘Toute lenteur’ - zeide couthon - ‘est un crime, toute formalité indulgente est un danger public; le délai pour punir les ennemis de la patrie ne doit étre que le tems de les reconnaître.’

Vert.

(⋆) De persoon in de acte bedoeld, was zijn broeder, de dichter marie joseph de chénier, geb. te Constantinopel, in 1764. Hij overleed den 11 Januarij 1811.

Vert.

(⋆) Hij was inderdaad schrijver van dat Supplément; ook van een: Avis aux Francais sur leurs véritables ennemis en Hoofdredacteur van de Gazette de Paris.

Vert.

(⋆) 

Oui, puisque je retrouve un ami si fidèle, 
Ma fortune va prendre une face nouvelle; 
Et déjà son courroux semble s'être adouci, 
Depuis qu'elle a pris soin de nous réjoindre ici. 


(⋆) Zie Vaderl. Letteroef., 1851, No. II, van bladz. 77 tot 80.

(⋆) Shakespeare.

(⋆) Beteekent: Heer fakier.

(⋆) Zie Vaderl. Letteroef. 1851, No. V, bl. 204 en 205.

(⋆) De dorpen: Gold-au, Büsingen, en Röthen, werden onder de nederstortende aarde begraven. Ook van de kerk van Gold-au bleef geen spoor te vinden.

(⋆) Men leze helmers Dichtstuk: ‘Zwitserland’, waar mikon zijne gade en zoontje levend wedervindt, onder gelijke omstandigheden.

(⋆) Voorgelezen in de Maatschappij Diligentia, te 's Grarenhage, den 17 November 1850.

(⋆) Bürmeister, Geschichte der Schöpfung.

(⋆) Veegens, Haarlemsche vertellingen.

(⋆) Ypey en dermout, Geschiedenis der Ned. Herv. Kerk, H D., bl. 265 en 267.

(⋆) Door de plaatsing van deze Voorlezing in dit Tijdschrift voldoe ik aan het verlangen van eenigen mijner vrienden en belangstellende hoorders, die mij haar voor de hunnen ter lezing verzochten.

r.

(⋆) Stadje in Hongarijë, niet verre van Szegedin, eene stad aan den Theiss.

(†) Of Rascians, door Keizer leopold I in Hongarijë geplaatst.

(⋆) Zie verder over deze echt Christelijke vrouw: Leben und Denkwürdigkeiten der Frau elisabeth fry; alsmede merz, Armuth und Christentkum.

(⋆) Wij ontvingen deze Toespraak te gelijk met de Artikelen over elizabeth fry en sara martin, van dezelfde geachte hand, geplaatst in No. XIII van dit Tijdschrift. Om de uitvoerigheid dier Artikelen moest hare plaatsing worden uitgesteld. De lezers van die belangrijke oorspronkelijke opstellen, zullen ook deze vertaling hier met genoegen ontmoeten.

De Red.

(⋆) Getrokken uit de Brieven van een' Engelschman.

(⋆) No. II, als ten vervolge, zal in No. XVI opgenomen worden.

(⋆) De Schrijver houdt hier niet in 't oog, dat een opgeblazen stijl den Spanjaarden eigen is.

(⋆) 't Geen de Schrijver vergeet te bewijzen. Waarom zou bolivar geen washington kunnen zijn?

(⋆) Voorgelezen in de Maatschappij Felix Meritis, te Amsterdam, den 20 November 1850. - Men zie ook Mengelw. No. XV.

(⋆) Gedichten, bl. 11.

