
    
        
            
                Nagelaten en verspreide letter-arbeid
                Jacob Vosmaer
            
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1173 B 1 en 1173 B 2
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Nagelaten en verspreide letter-arbeid in twee delen van Jacob Vosmaer uit 1826.
                
                REDACTIONELE INGREPEN
                Deel 1, p. III: de kop ‘Eerste deel’ is tussen vierkante haken toegevoegd.
                Deel 2, p. V: de kop ‘Tweede deel’ is tussen vierkante haken toegevoegd.
                
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1: p. II en 248; deel 2: IV en 242) zijn niet opgenomen in de lopende tekst.
                
                [Eerste deel]
                [pagina π1]
                NAGELATEN en VERSPREIDE
                LETTERARBEID.
                I.
                
                [pagina π2]
                Gedrukt in 's Gravenhage, bij gebroeders GIUNTA d'ALBANI.
                
                [pagina I]
                NAGELATEN en VERSPREIDE
                LETTER-ARBEID, meest in luimigen trant vervat, van JACOB VOSMAER, in leven
                Med. Doctor en Hoogleeraar te Utrecht.
                EERSTE DEEL.
                Te haarlem, bij
                VINCENT LOOSJES.
                MDCCCXXVI.
                
                [pagina VII]
                INHOUD.
                De sporen der gods-regering in de natuur.	bl. 1.
De waarde der natuurkunde voor den mensch als mensch.	bl. 15.
Het droomen.	bl. 27.
De beteekenis der droomen.	bl. 44.
Het leven en de wandelingen van meester maarten vroeg.	bl. 58.
I. Het Consult.	bl. ibid.
II. Gemoedelijke Overdenkingen.	bl. 62.
III. Apologie der Geneeskunst.	bl. 68.
IV. Aprils-weêr.	bl. 82.
V. Chirurgicale Vrijaadje.	bl. 86.
VI. Zondagsche Overdenkingen.	bl. 90.
VII. Over den geest des tijds.	bl. 96.
VIII. De Hypocondrist.	bl. 105.
IX. Het zieke Kind.	bl. 109.
X. Professor Sic.	bl. 114.
XI. De Hypochondrie.	bl. 119.
XII. Verzinsel en Waarheid (uitzijnleven)	bl. 128.
XIII. Aanstalten tot eene Voorlezing.	bl. 134.

                
                [pagina VIII]
                XIV. De Voorlezing.	bl. 141.
XV. De gevolgen der Voorlezing.	bl. 158.
XVI. Verzinsel en Waarheid (uitzijnleven)	bl. 167.
XVII. Een Droom.	bl. 172.
XVIII. Opvoeding.	bl. 182.
Maartsche buijen.	bl. 190.
Over den invloed der maag op het volksgeluk.	bl. 209.
De drie leefregels.	bl. 222.
I.	bl. ibid.
II.	bl. 228.
III.	bl. 238.

                
                [Tweede deel]
                [pagina I]
                NAGELATEN en VERSPREIDE
                LETTERARBEID.
                II.
                
                [pagina II]
                Gedrukt in 's Gravenhage, bij gebroeders GIUNTA d'ALBANI.
                
                [pagina III]
                NAGELATEN en VERSPREIDE
                LETTER-ARBEID, meest in luimigen trant vervat, van JACOB VOSMAER, in leven
                Med. Doctor en Hoogleeraar te Utrecht.
                TWEEDE DEEL.
                Te haarlem, bij
                VINCENT LOOSJES.
                MDCCCXXVI.
                
                [pagina VII]
                INHOUD.
                De erkentenis van den schepper in zijne werken.	bl. 1.
Waarom sterven er menschen aan geneeslijke kwalen?	bl. 55.
Over de beoordeeling der afgestorvenen.	bl. 88.
De kunst om ziek te zijn.	bl. 107.
In hoeverre kunnen wij uit de scheikundige ontleding der artsenijmiddelen een zeker besluit opmaken tot derzelver geneeskrachten?	bl. 112.
Over eenige oorzaken van de gedurige verbastering der menschelijke maatschappij.	bl. 116.
De zenuwen.	bl. 130.
Het hart.	bl. 137.

                
                [pagina VIII]
                De maag.	bl. 143.
De huid.	bl. 149.
Over de vier trappen der beschaving van het menschelijk geslacht, uit de geschiedenis der volkeren kenbaar.	bl. 155.
Wenken. I.	bl. 176.
Wenken. II.	bl. 183.
Wenken. III.	bl. 193.
Wenken. IV.	bl. 203.
Wenken. V.	bl. 209.
Wenken. VI.	bl. 217.
Over den slaap.	bl. 225.

                
            
            
                
                    2010 dbnl
                    
                
                vosm002nage01_01
            
            
                unicode
            
            
                Jacob Vosmaer, Nagelaten en verspreide letter-arbeid. Vincent Loosjes, Haarlem 1826 (2 delen)
                
            
        
        
            DBNL-TEI 1
        
        
            
                2010-01-19
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Jacob Vosmaer, Nagelaten en verspreide letter-arbeid. Vincent Loosjes, Haarlem 1826 (2 delen)
 
Zie: https://www.dbnl.org/tekst/vosm002nage01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
        
        


{==III==} {>>pagina-aanduiding<<}

    [Eerste deel]

Voorberigt.

Persoonlijke omgang vroeger en nooit afgebroken briefwisseling later leerden mij den, om zijne wetenschappelijke verdiensten, in Nederland algemeen hooggeachten vosmaer van nabij kennen, en telkens meer de vriendschap op prijs stellen, welke ons, sedert zijn verblijf te Haarlem, verbond. Griefde mij dus reeds zijne ligchamelijke zwakheid, die met de sterkte van zijn' geest geen' eenparigen tred mogt houden, - diep trof mij zijn treurig overlijden in de kracht des mannelijken levens. Mogten zij, die zich in denzelfden wetenschappelijken kring, als hij, bewegen, alleen in staat zijn, zijne uitgebreide kunde in onder-
{==IV==} {>>pagina-aanduiding<<}
scheidene vakken regt te laten wedervaren, zijne heldere denkenskracht, zijne gezonde wijsbegeerte, zijne luimige voorstelling van waarheden, welk zijn grondig onderzoek opdolf, zijne nederigheid en bescheidenheid bij zoo veelzijdige verdiensten, vielen ieder, die hem meer dan oppervlakkig kende, in het oog, en ontsnapten dan ook mij niet ten eenemale. Ik kon dus, na zijn afsterven, den wensch niet onderdrukken, om alle uitvloeiselen eener zoo welige bron van levenswijsheid en kennis, als onwillig bijna uit 's mans geest en hart gedurig ontwelde, bevorderlijk te doen zijn, ter vermeerdering van het geluk, de zedelijke en ligchamelijke gezondheid zijner landgenooten. Zoo gestemd, moest mij het aanbod ter uitgave van dezen bundel nagelaten en verspreiden letterarbeid, mij door de achtenswaardige Familie des voor zoovelen te vroeg gestorvenen gedaan, vereerend en welkom zijn, terwijl het haar aangenaam was, van den Heere j.w.yntema vrijheid te hebben bekomen, in denzelven van die stukken gebruik te maken, welke tot een sieraad van het Mengelwerk der Vaderlandsche Letteroefeningen van tijd tot tijd gestrekt hadden. Op goeden grond geloof ik, dat het Nederlandsch publiek zoowel zijne welwillendheid, om het loffelijk oogmerk van vosmaer's aanverwanten te bevorderen, zal toejuichen, als hun voor

{==V==} {>>pagina-aanduiding<<}

derzelver besluit tot de uitgave van de onder hen berustende stukken dankbaar zijn. Genoeg is het voorzeker, om het leven en de wandelingen van meester Maarten Vroeg bij hetzelve te noemen, om deszelfs aandacht te vestigen op het werk van een' Nederlandsch schrijver, die, ware hem langer loopbaan vergund, voor een' steele, een' van effen, een' rabener, in zijne geestige vertoogen, vol met echt attisch zout gekruide scherts en met oorspronkelijke luim gesausten ernst, niet zou hebben behoeven te wijken. Ik laat aan de beslissing des goed gunstigen lezers gaarne over, in hoeverre de voortbrengsels in dit boekdeel verzameld (zoo die, welke reeds het licht zagen, als nu voor het eerst verschijnen) hem hierop reeds aanspraak geven; maar houd mij overtuigd, dat alle eenen geest ademen, die getrouw opgevangen en meer en meer doordringende tot de onderscheidene standen der menschelijke zamenleving, niet nalaten kan, het gebied van gelouterde kennis, ware deugd en ongeveinsde godsvrucht van lieverlede uit te breiden. Is dit inderdaad het geval, dan zal ik mij verheugen, tot de uitgave dezer verzameling van nagelaten en verspreiden letterarbeid (waarvan een tweede deel, in grootte

{==VI==} {>>pagina-aanduiding<<}

aan dit gelijk het laatste zal uitmaken, en dadelijk ter perse is) van eer' vriend, wiens nagedachtenis mij altijd dierbaar zal blijven, ook iets te hebben mogen medewerken.

Haarlem
den 31 Augustus 1826.

DE UITGEVER.



{==1==} {>>pagina-aanduiding<<}

De sporen der Gods-regering in de natuur.

Wanneer de mensch den loeijenden storm of een donker onweêr schrik en verwoesting om zich heen ziet verspreiden; wanneer hij de gloeijende lava de vruchtbare valleijen met een stroomend vuur ziet bedekken; wanneer hij den vasten grond onder zich voelt golven, de tempelgewelven ziet schudden en buigen, dan gevoelt hij de hand des Allerhoogsten en hij eerbiedigt, in de verschrikkingen der Natuur, den wil en het vermogen der Almagt.
Wanneer zijn oog, na een' stikdonkeren nacht, de prachtige zon ziet rijzen en de twijfelachtige schemering voor derzelver stralen ziet wijken; of als hij, in een' helderen winternacht, het onnoemelijk getal werelden gadeslaat, welke met gelijken tred, in de vloeijende maat van een welklinkend speeltuig om hem heen rollen: dan verheft zich zijn geest boven de gedachten der aarde, dan hoort zijn bevend oor de stem van Hem, die de werelden riep, eer zij waren.
Maar in den dagelijkschen loop der Natuur, bij de beschouwing dier talrijke voorwerpen, welke binnen het bereik zijner zintuigen vallen, houdt de onnadenkende

{==2==} {>>pagina-aanduiding<<}

sterveling op, een hooger Wezen te zoeken, eene scheppende Almagt te erkennen. Vooral wanneer hij zijne oogen van de levendige tooneelen der Natuur heeft afgewend, en zijn koud verstand, in het somber boekvertrek, nu vorschend napeinst over de verborgene oorzaken der dingen, dan sluit hij alles binnen den kring zijner bepaalde denkbeelden, dan weegt en meet en berekent hij alles; dan wordt hem alles natuurlijk en gewoon, en het een een gevolg van het ander; dan bouwt hij zelf zijne wereld, waar God is buiten gesloten, en hij juicht, als het hem gelukt, iets te onttrekken aan het gezag van den Oneindigen en te onderwerpen aan zijn klein verstand.
Dit althans is de geloofsbelijdenis veler natuurkundigen van onzen tijd: de wereld bestaat door eene inwendige kracht, en wat er is, geschiedt naar eeuwig vaste wetten in haar zamenstel gelegen. In haar de sporen van een werkzaam verstand, van eene oneindige wijsheid en goedheid te bespeuren, is niets dan eene vrome dweeperij, alleen te vergeven aan zwakke en bekrompene zielen. Gevoelloos voor de schoonheid en majesteit der Natuur, vermoeijen zij zich haar met den passer af te meten, of op de schaal te wegen, en zij wanen, tot in hare diepste geheimen te zijn doorgedrongen, als zij haar kunstig maaksel vernielden en de duizenderlei veranderingen der stof, door ontledingen en zamenstellingen navolgden.
Intusschen de Natuur spreekt; hare gedurige werkzaamheid en hare rust, hare geweldige omwentelingen en haar gelijkmatige gang, alles predikt ons den verborgen geest, die in haar woont en haar gestadig in beweging brengt. Het is waar vermetel is het, de gangen van den Onzigtbaren te willen nasporen of het plan

{==3==} {>>pagina-aanduiding<<}

van den Oneindigen te willen begrijpen. Dit is de ongelukkige dwaling van velen, die ons den Schepper in zijne schepselen willen leeren kennen. Hen hoorende zoude men zweren, dat zij in des Almagtigen raad zijn tegenwoordig geweest, toen Hij het ontwerp des heelals teekende. Neen! niet meer dan enkele en zwakke sporen kunnen wij in de zigtbare Natuur opteekenen. Doch dit is ook genoegzaam. De morgenschemering overtuigt ons van het naderen der zon en wij verwachten, bij hare volle verrijzenis, den geheelen luister harer stralen.

Vergunt mij, M.H! nu mij dezen avond het eerst (hoewel onverwachter, dan ik wel wenschte) de eer te beurt valt, om in uw midden optetreden, u op eenige sporen der Voorzienigheid of der Gods-regering in de Natuur opmerkzaam te maken, en u die sporen aan te wijzen, in de Natuur op zich zelve beschouwd.

Hier zullen nu veler gedachten buiten twijfel gevestigd zijn op die eeuwige en onveranderlijke wetten, waaraan de nadenkende wijsgeer het heelal meent onderworpen te zien, de wetten van oorzakelijkheid, orde en spaarzaamheid, welke onze geest overal bespeurt, en waardoor, in onze oogen, alle deelen van het uitgestrekt heelal van elkanderen afhangen, op elkander werken en het geheel zoo juist schijnt zamengevoegd, dat wij niet gaarne ééne schakel aan die keten zouden ontrukt zien, uit vreeze van daardoor het schoon geheel te zullen verliezen. Maar als wij zoo redeneren en de grondwetten voor het Rijk der Natuur ontwerpen, bedenken wij dan wel ooit, dat dezelve geheel steunen op onze gebrekkige inzigten, op onze beperkte vermogens? -

{==4==} {>>pagina-aanduiding<<}

Zijn wij, dus uit ons standpunt over de zamenstelling en beweging des heelals oordeelende, niet gelijk aan onkundige boeren, die aan den hoek van den haard het land regeren? Zijn wij, naauwelijks bekend met de uiterste grenzen van dat onmetelijk rijk, met moeite den kleinen bol doorkruipend, waaraan wij zijn vastgeklonken; zijn wij, uit het weinige, dat wij zagen, een besluit trekkende tot het verbazend geheel, niet gelijk aan reizigers, die over de magt en rijkdom, over de regering en staatkundige belangen van een' staat oordeelen uit de oppervlakkige beschouwing eeniger grenssteden of na het vlugtig doortrekken van ééne provincie? - Het is waar de grond dier wetten, naar welke wij de wereld beoordeelen, ligt in onzen geest zelven. Veilig mogen wij dus vaststellen, dat hetgene wij over den aard der dingen denken, zoo verre niet verwijderd is van hetgene de dingen wezenlijk zijn, zoodra wij aan beiden één' oorsprong toekennen; maar dit neemt niet weg, dat het dwaas en vermetel is te beslissen, waar wij slechts bedachtzaam gissen moesten; even als of wij nu reeds op dat verheven standpunt stonden, waarnaar wij allen jagen, en als ware het schemerlicht, dat ons omringt, de volle middag onzer kennis.
Laat ons dan voorzigtiger zijn en onze bespiegelingen binnen den kring bepalen, die ons nu besluit, opdat wij niet eens, op een hooger standpunt geplaatst, genoodzaakt worden, ons te schamen over onze dwaze inbeeldingen en vooroordeelen, even als de beschaafde mensch zich schaamt over zijne kinderlijke begrippen, toen hij nog geloof sloeg aan spoken en verschijnselen. Laat ons slechts enkele der zigtbaarste teekenen opmerken, zonder ons over de hooge wijsheid en doelmatigheid van het verbazend geheel in te laten.

{==5==} {>>pagina-aanduiding<<}

1. Slaan wij daartoe vooreerst het oog op den bol, dien wij bewonen en merken wij op, hoe de gedurige veranderingen, waaraan hij onderhevig is en welke dien dreigen te verwoesten, deszelfs instandhouding bevorderen.
Voor den oppervlakkigen beschouwer toch predikt alles, op onzen bol, de jammerlijkste verwoesting en wanorde. Hier ziet hij het geweld der wateren rijke landouwen wegspoelen en naburige landschappen van een scheuren; daar de gloeijende lava de vruchtbaarste velden overstroomen en verschrikkelijke aardbevingen geheele landen omkeeren; elders torenhooge sneeuwgevaarten zich van de bergen neêrstorten en de rijk bewoonde valleijen eensklaps bedelven. Maar alle die beroeringen, dat onophoudelijk gewoel strekt tot instandhouding der aarde. Zij moet zich wel ontlasten van die velerlei dampen en luchtsoorten, wier zamenpakking in de ruime gewelven van den afgrond eene nog grootere losbarsting veroorzaken en den gelijkmatigen gang van onzen bol zou storen. En het golvend vuur, dat de rijke wijngaarden vernielt, verjage voor eene poos den mensch van zijne vaderlijke woonplaats, weldra keert hij gerust weder en wacht van den verbeterden grond, voor volgende jaren, nog rijker oogsten. - Zien wij de losbarstende stroomen of de opgezette golven van den occaan langs derzelver weg rotsen scheuren, geheele landstreken wegspoelen; daardoor zien wij ook het min bedwongen water langs den nieuw gebaanden weg gelijkmatiger voortstroomen en alom vruchtbaarheid en welvaart verspreiden. En de weggespoelde grond is zoo verre van verloren te zijn, dat hij naar elders heengevoerd nieuwe en meestal zeer vruchtbare gewesten helpt vormen. Zoo is toch ons dierbaar Vaderland uit de

{==6==} {>>pagina-aanduiding<<}

zee en uit de daarin voortvloeijende rivieren getogen; onze grond is niet alleen door den Rijn, de Maas en de Schelde, maar nog meer door de Noordzee zelve, toen zij, in overoude tijden, op de landengte brak, welke Frankrijk en Engeland vereenigde, aangevoerd. - Wij weten dat de hemelhooge sneeuwtoppen, welke de bergen des aardrijks kroonen, de voorraadschuren zijn, waaruit stroomen en rivieren, zonder welke de aarde zoude ophouden bewoonbaar te zijn voor dieren en planten, gevoed worden. Even min zijn de eeuwige ijsbergen aan de koude polen verloren; zij zijn de voorraadschuren van den onmetelijken oceaan. Hoe vaak beschouwt de kortzigtige mensch die uiterste grenzen der aarde met verachting en schijnt hij de Voorzienigheid te beschuldigen, dat Zij zulk een aanzienlijk deel van warmte en leven beroofde. Maar zonder dien uitgestrekten ijsgordel zoude de oceaan weldra opdroogen. Dan werden uit de dorre zandwoestijnen, die nu de zee bedekt, geene weldadige dampen meer opgetrokken; de schatkameren der sneeuw zouden geen' nieuwen voorraad ontvangen, de stroomen zouden ophouden te vloeijen en weldra ware de geheele aarde eene barre levenlooze rots, omringd van golvende zandwoestijnen.
Maar het zijn niet alleen de sneeuwtoppen en ijsketenen, die de vochtigheid voor den aardbol bewaren; elk bergje, elk zandheuveltje zuigt de waterdampen uit de lucht, en vormt beken, die de stroomen helpen voeden. En opdat het water niet te zeer de overhand neme, voert het in zijnen loop, allerlei vaste stoffen met zich, waardoor de bedding der rivieren opgehoogd, haar kil vernaauwd en hier en daar nieuwe landen aangeslibd worden. Wel verre dan van geheel tot verwoesting van het vaste land te strekken, helpt het water

{==7==} {>>pagina-aanduiding<<}

hetzelve in stand houden, terwijl daarentegen de grootste aardklompen (bergen en rotsen) het water voor verspreiding bewaren.
Opmerkelijk is het echter, dat de Voorzienigheid de voorzorgen voor een' rijken watervoorraad verdubbeld schijnt te hebben, zoodat niets zoo onwaarschijnlijk is als een volslagen gebrek aan vocht op aarde. Maar niets zoude ook zoo jammerlijk wezen; zonder vocht kan geen dier, geene plant bestaan, zonder vocht zien wij nergens leven of beweging, en hoe ware eene onbewoonde aarde met den rijkdom van Gods liefde bestaanbaar?

2. Nog duidelijker sporen eener wijze Voorzienigheid bespeuren wij in het rijk der planten; - en ik zoude geen einde vinden, zoo ik meer dan enkele trekken waagde aan te voeren. Vestigen wij onze aandacht hier eerst op de voortplanting en de verspreiding der soorten, waardoor dat rijk wordt in stand gehouden en uitgebreid. Hoe magtig en hoe verscheiden zijn de middelen, daartoe aangewend. De geheele Natuur spant onwetend zamen, om dat doel te bevorderen. Hoe vele duizende zaden geeft niet dikwijls ééne plant, maar hoe vele gaan er ook verloren, moeten tot voedsel der dieren verstrekken of vallen in een' ongeschikten grond. Hier is dus de ruimste mildheid geene verkwisting maar wijs overleg. Wij zien velerlei zaad, in een vleezig hulsel bedekt, dit geeft, wanneer het verrot, het eerste voedsel aan het teeder plantje en mest den grond, waarin het valt. De houten zaadkassen der kokosnoten en dergelijke dobberen op zee en stroomen en het ongeschonden zaad wordt naar verre gewesten heengevoerd. De wind, de vogelen des hemels, de insekten, dienen

{==8==} {>>pagina-aanduiding<<}

mede ter bevordering der voortplanting en van de verspreiding der gewassen. De insekten, die in de mannelijke bloem het voedsel zoeken, beladen zich met het stuifmeel en brengen hetzelve naar vrouwelijke bloemen. De zaden door den wind verwaaid, of die een zwervende vogel op eene kale rots laat vallen, kunnen de eerste beginselen wezen, waaruit, na verloop van eeuwen, heerlijke lustwaranden voortkomen. Daar verrottende en vermengd met de aarde leveren zij het eerste voedsel voor mos en andere kruiden, die met een' schralen grond te vreden zijn. Welhaast wint die grond aan, zoodat ook ander zaad, op dezelfde wijze er heen gebragt, wortel kan schieten, en deze planten alle jaren vergaande, en alle jaren uit haar zaad voortkomende verhoogen zoo den grond, dat dezelve geschikt wordt, struiken en boomen te dragen en te voeden, en de vogelen er meer heen gelokt geven ook telkens nieuwe aanleiding ter vermeerdering dier schepping. Zoo wordt de kale rots bekleed, zoo wordt zij bezaaid en gemest door eene onzigtbare hand en eindelijk tot eene vruchtbare woonplaats van duizende dieren.
En terwijl dus de schepselen ter instandhouding en verfraaijing der schepping werken, schijnen zij alleen tot hun eigen behoud werkzaam te wezen. De vogel, die het eerste zaadje tot een toekomstig woud in den grond liet vallen, was alleen bedacht, den prikkel des hongers te voldoen.
Heeft de weldadige Voorzienigheid voor de instandhouding van het geheele plantenrijk gezorgd, niet minder zorgvuldig is zij voor elk afzonderlijk gewas. Naauwelijks ontkiemt het zaad, of het jonge plantje vindt in de zaadlappen, die men vooral in erwten en boonen duidelijk zien kan, zijne voedsters, die de raauwe sap-
{==9==} {>>pagina-aanduiding<<}
pen uit den grond getrokken, voor hetzelve bereiden en door hare aanraking met den dampkring zuiveren, en het dus voeden, tot het daartoe zelve krachten genoeg heeft. Opgeschoten en volgroeid, heeft de plant niet alleen de noodige deelen ter voeding en ter voortplanting, maar verscheidene ter ondersteuning en bescherming. De doornen strekken ter verdediging, de klawieren ter bevestiging aan andere planten. De bladen zijn met een vernis overtogen, opdat er het vocht afloope, de bladstelen en takken zijn met sleufjes voorzien, ja zelfs de bast heeft er dergelijke, waarlangs het water, zich uit den dampkring aan den boom hechtende of in regen neêrvallende, naar beneden vloeit en den grond vochtig houdt; dit is vooral veel het geval bij eiken, dennen en dergelijke gewassen, die in een' dorren grond opgroeijen en voor welke ieder droppel vochts kostbaar is. Deze schieten dan ook hoog op en steken hunne toppen in de wolken, om uit den dampkring de vochten aan te trekken en op te zamelen, terwijl die langs het water of in vochtigen grond groeijen, de takken wijd verspreiden en naar den grond laten hangen, om dus eene groote oppervlakte te beslaan en te beletten, dat de zon het vocht uit den grond trekt, waarin hunne wortels groeijen. Doch waartoe zoude ik verder voortgaan en meer voorbeelden aanhalen; neem elke plant en bestudeer dezelve en gij zult u weldra overtuigen, dat men, om de grootheid, goedheid en wijsheid van den Oneindigen te verstaan, niet behoeft het verstand dier geesten, die de harmonie des hemels bevatten, dat men niet behoeft te wachten, tot men het stof hebbe afgeschud en omschenen zij met een heerlijker licht. Ook met de oogen van dit ligchaam kunnen wij des Hoogsten majesteit lezen,

{==10==} {>>pagina-aanduiding<<}

ook in het stof zijn' onbegrijpelijken naam geschreven zien.

3. Keeren wij ons daartoe, eenige oogenblikken, naar het rijk der dieren, en laat ons ook nu eerst eenige grondtrekken van dat rijk in overweging nemen. Wie uwer bespeurt dan niet, met mij, de blijkbaarste sporen eener Voorzienigheid in de zorg, waarmede er voor de verspreiding en bewaring der soorten gewaakt is. Op een verhevener standpunt geplaatst en voor aandoeningen vatbaar, welke hunne daden besturen, zorgen de meeste dieren voor de voortplanting van hun geslacht, gejaagd door eene magtige drift, welke op zekere tijden in hen heerschende wordt en alle hunne daden regelt. Dan vertoont zich het dier in alle zijne sterkte en in hetzelve worden vermogens opgewekt, welke het nader aan den mensch schijnen te brengen. Welk eene zorgvuldigheid vooral bij de vogelen en vele insekten reeds vóór de geboorte van het kroost; welk eene schranderheid, welk eene list in het bouwen hunner nesten, in het kiezen van veilige plaatsen voor dezelve; welk eene vlijt en behendigheid in het verzamelen van voorraad. Welk eene liefde vooral en teedere zorg voor het hulpeloos geslacht, eene zorg en liefde, te opmerkelijker, omdat dezelve ophoudt, zoodra het jong de noodige krachten verkrijgt, om zelf in zijn onderhoud te voorzien, en dan zelfs in volslagene onverschilligheid overgaat. Zoude er niet in het natuurlijk gestel der dieren zelve in die tijden en omstandigheden, eene behoefte zijn, welke hen trekt tot hunne jongen en als noodzaakt, dezelve te koesteren en te voeden? Zouden zich niet uit het moederlijk ligchaam fijne uitvloeisels afscheiden, die de zintuigen

{==11==} {>>pagina-aanduiding<<}

der jongen treffen en dezelve tot de bron van hun bestaan als den weg wijzen. In de zoogdieren, welke wij kunnen gadeslaan, zien wij werkelijk eene dergelijke betrekking plaats grijpen; de pijnlijke opzwelling der deelen, die het zog bevatten, doen het dier naar ontlasting haken en de eigenaardige reuk van hetzelve lokt het hongerig kroost. - Zoo ook kan de vogel, die vreemde eijeren uitbroeit, niet dan door eene in zijn gestel zittende aandrift daartoe genoodzaakt worden: want wat anders zoude hem daartoe nopen? Maar hoe dit ook zij, hetzij er eene ligchamelijke oorzaak besta van deze verschijnselen, hetzij dezelve werkelijk ontstaan uit hoogere vermogens, geheel vreemd van het ligchaam, dit is zeker, dat die meerdere zorgvuldigheid, in den aard der dieren gelegen, ook bij dezelve noodig is, uit hoofde van de grootere gevaren, waarin het pas geboren dier leeft en waaraan het zaad der gewassen niet is blootgesteld.
Niet minder zien wij de blijken van een werkzaam verstand in de zorgen besteed aan het voedsel der dieren. Hoezeer zien wij dezelve naar dat voedsel jagende zelve onwetend zorgen, dat er nergens gebrek komt en dat er een volkomen evenwigt in het dierenrijk bewaard blijve. Indien alle dieren van planten leefden, zoude weldra een algemeene hongersnood het jammerlijkst lijden over geheel het geschapene brengen, en de dieren zoude door te sterke vermenigvuldiging elkander verdringen. De roofdieren, in alle klassen des dierenrijks aanwezig, gaan die te sterke vermenigvuldiging tegen, en terwijl zij aan hunne eigene behoefte voldoen, bewaren zij allen voor den verschrikkelijken dood des hongers. Daar er echter, in weêrwil van de slagting door de verscheurende dieren aangebragt, nog altijd

{==12==} {>>pagina-aanduiding<<}

vele hun eigen dood sterven, daar dit het geval is met de roofdieren zelve, zien wij er duizenden, die bestemd schijnen de dierenwereld te zuiveren en door hun verslinden, den dampkring te zuiveren. Behalve eenige weinige viervoetige dieren b.v. de jakhals, zijn het voornamelijk de vogelen, welke deze dienst in de huishouding der natuur verrigten, die door de snelheid hunner vlugt in weinige oogenblikken ver afgelegene plaatsen bezoeken kunnen, waar de verpestende lucht der doode krengen hen heen mogt lokken. Bovendien zijn er honderde soorten van insekten, welke schier alleen schijnen te bestaan, om uitgediende stof te verteren en tot een nieuw leven voor te bereiden.
Het is er echter verre van daan, dat het eene dier alleen bestemd werd, om een slagtoffer te zijn voor het andere, veeleer ontvingen allen wapenen, om het dierbaar leven te beschermen. Zoo verdient het opmerking, dat verre de meeste verscheurende dieren eenzaam leven en zich niet vereenigen, om hunne prooi magtig te worden, terwijl daarentegen de plantëtende veelal de gezelligheid beminnen en zich ter onderlinge verdediging vereenigen. Ook wane men niet, dat de middelen ter verdediging altijd wapenen zijn, ter bestrijding van hunnen vijand. Daar zelfsbehoud en geen strijd hier het doel is, daar de roem van eenen dapperen tegenstand geene waarde heeft bij de vreedzame bewoners der bergen en wouden, bestaat de geheele verdediging dikwijls in de vlugheid en in de list, waarmede het dier den vervolgenden weet te ontduiken. Onze jagers zien hiervan, in 't vervolgen van 't wild, dagelijks voorbeelden en de geschriften der Natuurbeschrijvers zijn er te vol van, om er thans uwe aandacht mede te vermoeijen.

{==13==} {>>pagina-aanduiding<<}

Ook vreeze ik bijna u te lang bezig te houden met deze beschouwingen. Ik zoude anders nog kunnen aantoonen, hoe het maaksel van elk dier geschikt is voor die levenswijze, welke het door de plaats, die het bewoont, en het voedsel, waarvan het leeft, gedwongen wordt te houden. Vergunt mij echter enkele voorbeelden. De langwerpige en platronde gedaante, waardoor zij, veel oppervlakte aan het water biedende, juist geschikt zijn, zich in dat element op te houden, de kracht en de menigvuldigheid der spieren, welke hunne vinnen en staart bewegen, veroorzaken die verbazende snelheid in hunne bewegingen en wendingen, welke wij in de waterbewoners bewonderen. De grootere hoeveelheid vet, die zij boven andere dieren bevatten, vermeerdert hunne soortelijke ligtheid en maakt hunne bewegingen nog gemakkelijker. Vaardig en vlug moesten die bewegingen wezen, daar zij meestal roofdieren zijnde, elkander te bejagen en te ontsnappen een groot gedeelte van hun bestaan uitmaakt. De vogelen, de visschen van onzen dampkring, nemen in hunne vlugt, de gedaante en houding der waterbewoners bijna geheel aan. De Voorzienigheid gaf daarenboven, vooral aan de hoogvliegende de bijzondere geschiktheid, om hun geheele ligchaam, tot zelfs de beenderen en de pennen der vleugelen met lucht te kunnen opvullen, om zich des te gereeder te kunnen verheffen. Zij gaf den roofvogelen een' sterken bek en klaauwen en een scherp gezigt, om hunne prooi op een' verbazenden afstand te kunnen merken. De graanetende hebben eene bijzonder sterke maag en daarbij de neiging, om kleine steentjes in te slikken, waardoor zij het harde graan kneuzen en fijnmalen. Doch wat begin ik, - ga de huishouding van elk dier na, en weldra zult gij ontwaren, dat het middelen bezit ter voldoening

{==14==} {>>pagina-aanduiding<<}

aan zijne behoeften, dat zijn geheel maaksel overeenkomt met zijn' aard en zijne bestemming. Dit is zoo zeker, dat overal, waar wij het gestel der dieren slechts eenigermate van nabij kennen en in staat zijn de wezenlijkste deelen van hun zamenstel van de minbelangrijke af te scheiden, wij dan ook in staat zijn, uit de overeenkomst en het verschil van die deelen, welke ter verkrijging en opneming van het voedsel geschikt zijn, de tanden en klaauwen, en dus de leefwijze des diers bepalen, deszelfs plaats onder zijne meestgelijkende natuurgenooten aan te wijzen.
Maar hoe zal ik een einde vinden! - Ja! er is een regerend Opperwezen, dat niet alleen de lotgevallen der menschen maar die der gansche Natuur regelt. Zijne hand beweegt niet alleen de grondzuilen der aarde en rukt de rotsen van hare standplaatsen, maar dezelfde hand teekent den weldadigen weg der stroomen en maakt het dorre veld vruchtbaar door overvloed van waterbeken. Dezelfde hand plant de onmetelijke wouden en bezaait de grenzenlooze weiden, waar geen kouter ooit den grond opscheurde en waar echter miljoenen dieren overvloed van voedsel vinden. Dezelfde hand beschermt het weerloos vee en verzadigt de hongerige leeuwenwelpen; dezelfde hand leidt alle schepselen tot zijn groot doel, - instandhouding van het geheel, - en doet hen, op dien weg hun eigen behoudenis vinden.



{==15==} {>>pagina-aanduiding<<}

De waarde der natuurkunde voor den mensch als mensch.

Wanneer ik, bij het hervatten onzer winteroefeningen, hen, die daaraan ijverig deel nemen, met geestdrift en verlangen naar deze plaats zie zamenvloeijen, erkent mijn geest zoo zeer, als immer, de voortreffelijkheid en den gelukkigen toestand van den mensch, dien de beschaving op het hooge standpunt geplaatst heeft, waarvoor hij berekend is. De genoegens, die ons de Natuur in hare schoonste praal en luister aanbiedt, zijn vervlogen. Zij heeft een treurig gelaat aangenomen en schijnt te rusten van de mildadige zorge, waarmede zij ons voedt en verkwikt. Gedoemd tot eene verschrikkelijke ledigheid en tijdverveling, verbergen de onbeschaafde horden zich in hunne hutten, om in eenen vadzigen slaap de terugkomst der lente te verbeiden: maar op den beschaafden mensch heeft die sluimer der Natuur een' tegengestelden invloed; tot zich zelven bepaald wordt hij tot eene verdubbelde werkzaamheid aangespoord en in de rustelooze oefeningen van zijn' geest vindt hij eene bron van genoegen en van nut, even rijk, als de onuitputbare Natuur zelve.
Onder die oefeningen van den geest, welke den eenzelvigen winter veraangenamen en denzelven eene dubbele waarde bijzetten, zal niemand uwer, M.H.! aarzelen de beschouwing der Natuur te plaatsen, waarmede deze

{==16==} {>>pagina-aanduiding<<}

vriendenkring zich bezig houdt; niemand uwer zal aarzelen aan de kennis, welke wij hier zoeken te verspreiden, eene hooge waarde toe te kennen, eene waarde, die niet alleen hier, maar, op vele andere plaatsen van ons Vaderland, deze wetenschap boven andere beoefenen en als eene der nuttigste en aangenaamste uitspanningen doet aanmerken. Het zoude dus even ongepast als overbodig wezen, den lof der Natuurkunde in uw midden breed uit te meten, om u, bij den aanvang onzer winterbijeenkomsten tot eene ijverige voortzetting van onze werkzaamheden aan te sporen. Maar, gelijk men gaarne de lof van een geliefd voorwerp hoort vermelden, geloove ik, dat de voortreffelijkheid der Natuurkunde een onderwerp is, dat uwe ooren niet onaangenaam wezen kan, en dat gij mij uwe aandacht niet zult weigeren, bij de behandeling van hetzelve. Ik heb mij echter niet durven voorstellen, eene zoo rijke mijn tot den grond te bewerken, maar wage het alleen eene enkele harer aderen te openen. De nuttigheid daarlatende, die onze wetenschap voor de maatschappij heeft, bepaal ik mij thans alleen tot eene korte schetse van hare waarde voor den mensch als mensch.
Wij zijn gewoon de waarde eener zaak, en zulks niet ten onregte, te beoordeelen naar het nut, dat zij ons aanbrengt en die waarde te grooter te stellen, naarmate dat nut uitgebreider, wezenlijker en meer afhankelijk van eene aangeprezene zaak is. Dezen maatstaf ook hier volgende, draal ik geen oogenblik te beweren, dat de Natuurkunde den weldadigsten invloed op 's menschen geluk heeft. Dit geluk is, althans hier op aarde, gedeeltelijk in de streeling onzer zinnen, gedeeltelijk in de gedurige bezigheid van ons verstand, gedeeltelijk in onze zedelijke verbetering gelegen. Alle deze din-
{==17==} {>>pagina-aanduiding<<}
gen toch behooren tot den mensch, en zijn geluk blijft onvolmaakt, zoolang aan den eisch dier stemmen, die in ons binnenste gebieden, niet voldaan wordt. Laat ik dan ook den invloed der Natuurkunde, in deze drie stukken betoogen en aantoonen: 1o. dat zij onzen smaak verfijnt, en ons tevens eene rijke bron is van ware genoegens; 2o. dat zij onze kennis vermeerdert en onzen geest eene gedurige bezigheid verschaft; 3o. dat zij ons hart veredelt en hetzelve vatbaar maakt voor ware godsvrucht en deugd. Verleent mij, bij de ontvouwing hiervan, uwe aandacht.

I. De smaak van den ruwen zwerver, die van de jagt of de visscherij leeft, bepaalt zich bij het dierlijk genot der grovere zintuigen, of bij hetgene zijn gezigt en zijn gehoor sterk treft. Maar de beschaafde mensch vindt eene nieuwe wereld van genot in het gevoel voor het schoone en verhevene. Dat gevoel is echter niet bij allen even levendig of even juist. Velen zijn alleen vatbaar voor sterke indrukken en verliezen dus alle die zachte overgangen en schakeringen, die de ware betoovering van het schoone uitmaken. Zij zijn blind voor de zachte trekken van moederlijke liefde, die er in de Madonna van van dyck doorstralen; zij zullen het aangenaam uitwerksel der mengeling van licht en bruin in een landschap niet bespeuren. Velen willen in eene opgezwollene hoogdravendheid of in reusachtige gevaarten, dat groote en ontzagverwekkende vinden, dat verbaast zonder neêrteslaan. Hoe dikwijls is dit niet het geval van hen, die de schoone kunsten beoefenen. Dat zij de Natuur opzoeken, dat zij hare voetstappen nagaan, met eene bedaarde oplettendheid hare kleinste verrigtingen afzien, en zij zullen weldra hunne verwilderde verbeel-
{==18==} {>>pagina-aanduiding<<}
ding besnoeijen en hunne kunstgewrochten die waarheid en die treffende overeenstemming geven, die alleen het eigendom der Natuur is, die men alleen van haar kan leeren. In den omgang der Natuur verkrijgt men eenen geest van waarnemen, die van alles partij trekt; in de beschouwing van hare schatten, worden de zintuigen gescherpt, zoodat niets hun ontsnapt. Dit was de school waarin een homerus, een raphael, een phidias leerden. Maar ook, al verkregen wij zulke schitterende gaven niet, verschaft ons de kennis der Natuur eene rijke bron van genoegens, wanneer eens hare beschouwing onzen smaak gelouterd heeft. De sterrenhemel moge een prachtig gezigt zijn voor elk, die met eenig gevoel het oog ten hemel slaat, hij wordt eene grenzenlooze zee van genoegens, wanneer wij hem met het oog van een' nieuwland of lalande beschouwen, wanneer wij in dien oceaan van werelden ons een' weg bakenen of derzelver verwonderlijk zamenstel pogen te ontwarren. De beschouwing van een dier of van eene plant moge menigeen in verrukking brengen, maar hoe oneindig wordt dat genoegen vermeerderd, als wij alle de radertjes leeren kennen, waardoor het kunstig werktuig in wezen gehouden wordt. Hoe oneindig wint niet de Natuur in waarde bij hem, die haar niet met eene heiligschennende hand aantast, maar met eerbied en belangstelling nadert, voor hem, die niet op hare grenzen staan blijft, maar alle de rijkdommen van haar gebied onderzoekt en betracht. Met welk een vuur, met welk eene verloochening van alle gemakken des levens hebben een copernicus, een linnaeus, een batsch, een humboldt, geheele nachten gewaakt, verre en gevaarlijke reizen ondernomen, de fortuin vaarwel gezegd, alleen om hare genoegens te smaken? En

{==19==} {>>pagina-aanduiding<<}

is het wonder? - waar is eene bron van vermaak, zoo onuitputbaar; waar eene zoo rijk in verscheidenheid; zoo duurzaam, zoo bereikbaar voor elkeenen, die haar met eenigen ernst zoekt?

II. Zoo echter de beschouwing der Natuur niets meer uitwrocht dan die genoegens, die ons streelen; hoe edel dezelve ook zijn, zoude zij weinig waarde in onze oogen bezitten, indien zij ook niet den geest des menschen op eene vruchtbaarder wijze bezig hield. Konden ook zoo vele voortreffelijke mannen hun leven er in besteed hebben, indien zij niet, buiten het vermaak, dat zij er in vonden, ook tevens eenen rijken oogst van kundigheden uit haren schoot opzamelden? En zoo is 't ook: de Natuurkunde vermeerdert onze kennis en geeft onzen geest eene onophoudelijke bezigheid.
Er is, in onze eigen oogen, geene kennis zekerder, dan die ons verstand door onze zintuigen wordt aangebragt. In de verhevene bespiegelingen, omtrent bovenzinnelijke dingen, waaraan zich onze geest somtijds overgeeft, bespeuren wij gapingen, die ons met wantrouwen op onze wetenschap vervullen. De zinnelijke wereld schijnt voornamelijk de werkplaats te wezen, waar binnen zich ons verstand bepalen moet. De zintuigen, door een oordeelkundig gebruik geoefend, leiden ons zoo veilig, dat wij ons zelven zelden van het spoor vinden afgebragt en ons derhalve, met volle gerustheid, op hun geleide verlaten. Zij zijn het ook, die in de Natuurkundige wetenschappen den weg banen, waarop het onderzoek, zonder gevaar van afdwaling voortgaat, en daarom heeft hetzelve voor het verstand de grootste waarde.

{==20==} {>>pagina-aanduiding<<}

Is de zekerheid der Natuurkundige kennis zulk een groot voorregt, niet minder is hare rijkdom en verscheidenheid te prijzen. Wij bearbeiden eene mijn, die niet uitgeput kan worden, die niet behoeft te rusten, om aan te groeijen. De beschouwing en ontleding van ééne rupsensoort heeft een' beroemd Natuurkundige vele jaren bezig gehouden. Eene enkele plant, een nietig insect bevat zoovele wonderen, dat het oog niet verzadigd wordt van ze te zien, dat het doordringendst verstand er bij stil staat, en telkens verrast wordt door nieuwe ontdekkingen. Eene enkele waarneming, ééne proef is in staat, den ingespannen arbeid van vele honderden vernuften op te wekken en onverbroken te doen voortgaan. De ontleding van de dampkringslucht en van het water, door lavoisier en cavendish, is de leus geweest tot eene reeks van werkzaamheden, de eene gewigtiger dan de andere, en heeft zulk eene rijke ader van kennis geopend, dat daarvan de weldadige voortbrengselen tot in de hutten der armen en in de paleizen der vorsten zijn doorgedrongen. Het leven van een mensch is ongenoegzaam, om al het wetenswaardige op te teekenen, dat een enkel struikje met den grond, waarvan het gevoed wordt, met de insecten, welke het woning en voedsel verschaft, aan den aandachtigen navorscher der Natuur oplevert. En wie zal het duizendste deel der rijkdommen, die de ingewanden der aarde bevatten, leeren kennen? Wie de duizende soorten van planten, wie de millioenen van verschillende dieren leeren onderscheiden? Hier onttrekken zich de visschen in den grenzenloozen oceaan aan ons onderzoek; daar ontvlugten de vogelen naar de einden der aarde, en stellen onze nasporingen te loor. Elders verwarren de insecten, door hun verbazend aantal, onze aandacht. Wie, wie ziet een einde aan de rijkdom-
{==21==} {>>pagina-aanduiding<<}
men der Natuur? En daarin juist is de tooverkracht gelegen der Natuurkunde, waardoor zij in hare vertrouwelingen dien rusteloozen ijver, die onuitbluschbare geestdrift aanvuurt, die hen bezielt. De geest, geen' eindpaal ziende aan zijne nasporingen, heeft een donker voorgevoel van den onmeetbaren werkkring, waarvoor hij geschapen is, en gevoelt, dat de Natuur rijk genoeg is voor eene oneindige reeks van levens.
Nog treffender zal ons de waarde der Natuurkunde, in dit opzigt, in het oog vallen, als wij bedenken, dat 's menschen geest, uit zijnen aard, nimmer staan blijft bij de eenvoudige beschouwing der verschijnselen, maar steeds door eene onweêrstaanbare aandrift wordt aangezet, tot het opsporen van het onderling verband der dingen, en de oorzaken van hetgene hij ziet gebeuren. In dit onderzoek gevoelt het verstand alle zijne krachten en oefent dezelve gestadig. Zoo zien wij dan ook onder de Natuurkundigen de verhevenste vernuften, die het stout ontwerp bestonden en volbragten, om het talloos heir van schepselen te rangschikken en in dien onnaspeurbaren doolhof een' veiligen draad te vinden. Geene andere wetenschap, dit durve ik gerust beweren, kan een' linnaeus, een' jussieu, een' werner aantoonen, geene andere roem dragen op een' newton, die de bewegingen en het zamenstel der wereld tot de eenvoudigste waarheden terugbragt. En zou de beoefening der Natuur, wier invloed zoo glansrijk uitblinkt in die verhevene vernuften, ook niet weldadig wezen voor mindere verstanden? Zien wij niet vooral in de werken der Natuurkundigen eene duidelijkheid van voordragt, eene strengheid in de manier van betoogen heerschen, die zelfs den oningewijden bekoren moet? Zien wij niet den werkzamen geest van velen uitrusten van andere be-
{==22==} {>>pagina-aanduiding<<}
zigheden, in die beschouwingen, die de werkzame vlijt der Natuurkundigen zoo gemakkelijk en zoo vruchtbaar gemaakt heeft? Zien wij niet velen, die geen hoofdwerk altoos maken van geleerdheid en wetenschappen, in de Natuurkunde met vrucht of althans met genoegen arbeiden, uitgelokt door de rijke verscheidenheid, beminnelijke eenvoudigheid en duidelijkheid dezer wetenschap?

III. Is de invloed der Natuurkunde zoo weldadig voor de beschaving des verstands, nog veel grooter is haar zegenrijke invloed op de verbetering en veredeling des harte, en daardoor verkrijgt zij in het onbevooroordeeld oog van den brave de hoogste waarde. Het is toch vooral in deugd en godsvrucht, dat wij niet alleen onzen pligt, maar ook ons geluk en genoegen moeten stellen. - De Natuurkunde veredelt ons hart op velerlei wijzen en wel vooreerst, door dat zij ons de grootheid en liefdadigheid van het oneindig Opperwezen, op zulk eene luisterrijke wijze ten toon spreidt. Wie kan met een aandachtig oog den rijkdom der Natuur beschouwen, zonder getroffen te worden door het Alvermogen van Hem, die haar in wezen riep? Wie kan het verband van alle schepselen, de onderlinge betrekking, waarin alles staat, de spaarzaamheid, welke er overal heerscht, de orde en schoonheid tot in de geringste deelen opmerken, zonder de wijsheid van den Schepper te eerbiedigen? Hier maakt Hij zijne zonne dienstbaar, om uit de groote waterplassen, die de aarde bedekken, gedurig dampen op te halen, die in wolken verdikt, door de hoogste bergen aangetrokken, als sneeuw nedervallen, en daar voorraadschuren vormen, waaruit rivieren en beken, die de aarde vruchtbaar maken,

{==23==} {>>pagina-aanduiding<<}

gevoed worden. Gedrenkt door het vocht, kweekt de aarde duizende kruiden en boomen tot voedsel van eene ontelbare menigte dieren, en omdat deze niet te sterk zouden vermenigvuldigen, en daardoor eindelijk van honger omkomen, vinden zij in de verscheurende dieren des velds hunne vijanden, die het overtollig getal wegnemen. Maar wat begin ik? Wilde ik de Wijsheid en Almagt des Scheppers in de schepselen aantoonen, ik zoude niet uwe aandacht vermoeijen, maar mijne zwakke krachten ongenoegzaam vinden. Tot betoog der waarheid mijner stelling, wil ik mij van een ander, een even sprekend bewijs bedienen. In die groote rij van Natuurkundigen, die door hunne arbeidzaamheid en hun vernuft hebben uitgeblonken, zien wij ook de meeste uitmunten door hunnen eerbied voor het Opperwezen. Ik zal mij vergenoegen een' newton, een' boerhaave, een' linnaeus, een' haller, een' karel bonnet op te noemem. Maar hoe velen zijn er nog, die door ware godsvrucht en deugd toonden, den diepen indruk, dien het beoefenen der Natuur in gevoelige gemoederen nalaat. En kan het anders? Moet niet de beschouwing van zoovele wonderen het hart vervullen met ontzag voor den Maker? Moeten niet de bewijzen zijner vaderlijke voorzorgen voor alle zijne schepselen datzelfde hart vervullen met liefde voor den Onderhouder? Moeten eindelijk niet de menigvuldige blijken zijner bijzondere goedheid voor het menschelijk geslacht, geene gevoelens van dankbaarheid en verkleefdheid aan zijnen wil doen oprijzen in het gemoed?
Gij allen zult mij gaarne toestemmen, dat zulk eene stemming volstrekt strijdig is met alle lage dierlijke begeerten en lusten, en dat zij in het hart eene gemeen-
{==24==} {>>pagina-aanduiding<<}
zaamheid met de deugd moet doen ontstaan, welke door geene hevige hartstogten gestoord wordt. Dit maakt den Natuurkundige niet slechts een' held in het lijden, maar tevens in werkzame pligtsbetrachting; het vermindert zijne behoeften, zonder zijn gevoel te verstompen, het vermeerdert dus de middelen, om het geluk van anderen te bevorderen, of de grenzen zijner wetenschap uit te breiden en het menschdom te verlichten. Deze voordeelen eener godsdienstige stemming geniet de Natuurkundige in de hoogste mate, omdat bij hem de godsdienst geheel gevoel, geheel het werk eener onwederstaanbare overtuiging is.
Is het verder een onderscheidend kenteeken der ware Godsvrucht, dat wij onze afhankelijkheid van het Hoogste Wezen gevoelen en erkennen, de Natuurkundige wordt ook daartoe, door zijne wetenschap, gedurig aangespoord. Zij toont hem den mensch als onderhevig aan alle die zwakten en gebreken, die het deel van zinnelijke wezens zijn, zij toont hem den mensch nooddruftig en onvermogend, om, zonder de gaven der Natuur, één oogenblik te bestaan. Hij gevoelt daardoor zijne nietigheid en afhankelijkheid, en, hoewel hij dikwijls gelegenheid heeft, de grootere voortreffelijkheid van ons geslacht boven onze natuurgenooten te bemerken, moet hij echter erkennen, dat wij dit alles niet door ons zelven zijn, en dat wij, hoe alvermogend in schijn, inderdaad zeer beperkte krachten hebben.
Deze gedachte en de opmerking, hoe weinig wij weten van de schatten der Natuur, de opmerking, dat de grootste vernuften, in de gelukkigste omstandigheden geplaatst, van de beste hulpmiddelen voorzien, met ingespannen ijver, gedurende eene lange reeks van jaren,

{==25==} {>>pagina-aanduiding<<}

werkzaam, nog slechts zoo weinig van hare geheimen ontdekken konden, stemt natuurlijk het gemoed tot nederigheid en ootmoed; en het is ook deze beminnelijke deugd vooral, die wij bij groote Natuurkundigen ontmoeten. Nergens toch vindt dezelve zooveel voedsel, dan in de beschouwing der Natuur, waar wij telkens overtuigd worden, dat wij weinig bezitten om op te roemen: nergens vinden wij deze deugd zoozeer gehuldigd, als in de schriften van een' boerhaave, een bonnet, een' lavoisier en dergelijke groote onderzoekers der Natuur.
Bij al dezen weldadigen invloed, dien de Natuurkunde op ons hart uitoefent, mogen wij dit eene nog voegen, dat wij nergens zoo vele bemoediging vinden in het betrachten, nergens ons vertrouwen op den Goddelijken bijstand zoo zeer vinden opgewekt, als door de beschouwing der Natuur. Niets voorzeker ontmoedigt ons meer, in de volmaking van ons zelven en de betrachting onzer pligten, dan de gedachte aan onze zedelijke zwakheid. Niets bemoedigt ons meer dan de zekerheid van in den strijd met onze zinnelijke begeerten niet alleen, niet verlaten te zijn. En wat geeft ons die zekerheid zoo duidelijk, als de geheele Natuur, die ons omringt. Hoe, daar zoude God een wakend oog houden, daar zoude hij zorgen voor de instandhouding van zijn werk, voor de volmaking en het geluk zijner schepselen? En den onsterfelijken mensch, zijn verheven beeld, zijn schoonste gewrocht hier op aarde zoude Hij aan zich zelven overlaten: zoude Hij der verliezing ter prooi geven? zoude Hij, als een onwaardig werkstuk zijner handen, onvoltooid laten. Neen, dezelfde hand, die de Natuur onderhoudt en gedurig volmaakt, heeft ook den schepter der zedelijke wereld en

{==26==} {>>pagina-aanduiding<<}

bedoelt de zedelijke volmaking zijner schepselen, die Hij daartoe geschikt maakte. En indien wij, in de Natuur dagelijks nieuwe wonderen ontdekken, nieuwe bewijzen vinden van de ondoorgrondelijke diepte van Gods Alvermogen; waarom zoude dan ook niet, in de zedelijke wereld, zijne aanbiddelijke Wijsheid middelen en wegen hebben ter onzer verbetering en volmaking, die boven het bereik gaan onzer zwakke krachten en van ons beperkt verstand?
Zoo verschaft ons de opmerkzame beschouwing der Natuur niet alleen de zuiverste genoegens, maar veredelt tevens ons hart, terwijl zij onze kennis vermeerdert en ons verstand verlicht. Zoo vinden wij in hare beoefening eene rijke belooning, eene belooning, die noch het najagen van aanzien, of wereldlijke schatten, noch de voldoening aan onze zinnelijke lusten ons immer schenken kan.



{==27==} {>>pagina-aanduiding<<}

Het droomen.

Schoon 's menschen ziel onttrokken is aan onze zintuigen, noch eenige blijken eener stoffelijke natuur draagt, vertoont zij zich echter in de zinnelijke wereld door hare werkingen, door de verschijnselen, welke zij oplevert, en waardoor zij een voorwerp onzer waarneming en natuurkundige beschouwing wordt. Wij zien in het leven van elk onzer eene menigte bewegingen van een' geheel anderen aard, dan die wij in de ligchamen bespeuren, verschillend zelfs van die verschijnselen, welke het leven der bewerktuigde wezens aanbiedt. De logge stof vertoont overal een afhankelijk karakter; gedreven door vreemde beweegkrachten, schijnt zij niets uit of door zichzelve te zijn. De menschelijke handelingen daarentegen dragen, bij al het zinnelijke vergeleken, onmiskenbare teekenen van onafhankelijkheid en vrijheid, en in onzen boezem leeft de bewustheid, dat wij, hoe ook bepaald of geslingerd door uitwendige omstandigheden, uit eigen aandrift handelen, en veelzins de makers zijn van ons lot.
Deze buitenzijde van 's menschen geest, deze zigtbare gevolgen van zijne vermogens en aandoeningen, maken hem tot een voorwerp van ons natuurkundig onderzoek, gelijk zulks die verschijnselen zijn, welke wij als uitwerkselen van even verborgen, hoewel in aard van hem zeer verschillende krachten aanmerken. Beiden zijn in de natuur aanwezig; beiden treffen on-
{==28==} {>>pagina-aanduiding<<}
ze zintuigen, op eene elk hunner bijzonder eigene wijze, beiden derhalve leveren voor onze waarneming en opmerking stof op, welke wij kunnen verzamelen, in allerlei opzigten vergelijken en beschouwen, en daaruit eindelijk eenige gevolgen trekken, eenige bepaalde kennis verkrijgen, omtrent de wijze, waarop die verschijnselen ontstaan, die verborgen krachten werken, en omtrent de menigvuldige betrekkingen, die zij onder elkander en met de overige zinnelijke natuur onderhouden.
Maar onze geest verdient des te meer het onderwerp van natuurkundig onderzoek uit te maken, dewijl hij, aan een ligchaam gebonden, in alle zijne werkzaamheden, zich aan onze beschouwing nimmer voordoet dan in betrekking tot dat ligchaam, als eene verborgene kracht, welke hetzelve in beweging brengt. Het is waar, de wijsgeeren zijn gewoon zich onze ziel als afgezonderd van het ligchaam voor te stellen, als op zich zelve bestaande en onafhankelijk van ons stoffelijk aanwezen. Zij kennen haar eene voortduring toe, de grenzen onzer aardsche loopbaan verre overschrijdend. En, om dit voortdurend bestaan in elks oogen waarschijnlijker te maken, beijveren zij zich, de onafhankelijkheid der ziel van haar stoffelijk bekleedsel regt te doen uitkomen. Ik zal mij wel wachten de gegrondheid dier verhevene bespiegelingen en zalige verwachtingen hier in twijfel te trekken. Maar, dewijl de waarheid zelve door verkeerde bewijsgronden ophoudt waarheid te wezen, en het karakter der logen en dwaling aanneemt, kan het niet onbelangrijk geacht worden de ongegrondheid van sommige bewijsredenen aan te voeren. Zoo meent men, onder anderen, de vrijheid van onzen geest ook daaruit te kunnen afleiden, dat

{==29==} {>>pagina-aanduiding<<}

deszelfs vermogens, in sommige ziekten, waarin de krachten des ligchaams geheel ondermijnd en gesloopt worden, in plaats van te verminderen, toenemen, en over de laatste dagen van den kranke een' ongewonen glans van helderheid van geest en gerustheid van gemoed verspreiden. Wij zien zulks vooral in zulke ziekten, welker aard in eene langzame uittering bestaat. Wij weten ondertusschen, uit geneeskundige waarnemingen en ontleedkundige nasporingen, dat in dezelve, zenuwen en hersenen zoo weinig zijn aangetast, dat zij in 't midden van het uitgeteerd zamenstel, zich gaaf en zelfs toegenomen, in stof en omvang voordoen. Wij kunnen dezelve derhalve dan ook niet ongeschikt beschouwen voor hare werkzaamheden. En uit dit ziekelijk verschijnsel volgt de onafhankelijkheid der ziel van het ligchaam zoo weinig, dat het veelmeer aantoont, hoe afhankelijk zij van hetzelve is; dáár toch, waar het zenuwgestel is aangetast, zien wij den opgeklaardsten, den edelsten mensch, bewusteloos en als een dier den adem uitblazen.
De Droomen en andere dergelijke verschijnselen, welke niet zelden onzen slaap storen, zijn in de oogen van velen insgelijks zoo vele bewijzen, dat de ziel werkzaam is, ook wanneer het ligchaam rust. En inderdaad, in de vlugge vaart, die dan onze verbeelding neemt, zich van de boeijen van tijd en plaats ontslaande, zoude men bijna eene voorproef meenen te zien van hetgene wij eenmaal zullen zijn en vermogen; - evenwel, ik kan het niet ontveinzen, zoo mij voorkomt slechts schijnbaar: want zoo immer, vind ik, in onze droomen, de ziel afhankelijk van het ligchaam. Vergunt mij, M.H! deze meening in dit uur, eens meer opzettelijk te ontwikkelen, en verleent mij

{==30==} {>>pagina-aanduiding<<}

uwe toegevende aandacht, nu ik spreken ga, over het Droomen en het aandeel van ons ligchaam bij dezelve.
Mijn oogmerk is niet, u eene volledige beschouwing, eene theorie van dit verschijnsel voortedragen; het tijdsbestek, waarbinnen ik bepaald ben, maar nog meer de geringheid mijner krachten verbiedt mij u meer aan te bieden, dan eenige aanmerkingen en bedenkingen, voornamelijk over de stof, den vorm en den tijd onzer Droomen, vervolgens over het ontstaan, en eindelijk over de beteekenis van dezelve.

I. Wij kunnen de droomen beschouwen als voorstellingen van onzen geest, waarbij onze zintuigen aangedaan en die somtijds door bewegingen achtervolgd worden. Wij hooren, zien, hebben gevoel van benaauwdheid en onrust, van aangename en onaangename aandoeningen; wij vergelijken en besluiten, wij denken, wij handelen zelfs in onze verbeelding. Sommigen hebben wel beweerd, dat alleen onze zintuigen in den droom werkzaam zijn; dat er geene eigenlijke bewegingen plaats hebben, maar het spreken in den droom, en de verschillende trappen van slaapwandelen bewijzen ons het tegendeel; daarbij toch zijn die deelen werkzaam, welke wij, ook in den wakenden staat, tot onze verschillende ligchaamsbewegingen gebruiken.
Er heerscht voorts eene groote verscheidenheid in de stof of het onderwerp van onze droomen. Dezelve loopen niet zelden over vrij onverschillige zaken; somtijds bedriegen zij ons door aangename beelden en genietingen, meestal evenwel voeren zij ons schrikbarende tooneelen voor oogen, brengen ons in angst en bekommering en vervoeren niet zelden door de leven-
{==31==} {>>pagina-aanduiding<<}
digste voorstelling van jammer en ongeluk. In het bijzonder zijn angst wegens een dreigend onheil, hetwelk niet is afteweren, teleurstelling wegens een voorgesteld goed, hetwelk wij niet kunnen magtig worden, zeer gewone voorstellingen. Mij komt dit zeer opmerkelijk voor. Indien onze geest, bij het droomen, vrij werkte, valt het moeijelijk te begrijpen, waarom hij zich doorgaans met akelige tooneelen bezig houdt, en waarom hij in de vlugt van aangename voorstellingen meestal gestuit wordt. Maar beschouwen wij dit verschijnsel grootendeels afhankelijk van het ligchaam, gelijk het inderdaad is, zoo zien wij ligt in, dat in den slaap, waarin zoo vele werkingen van ons ligchaam gebrekkig en traag voortgaan, waarbij sommige deelen bijna stilstaan, de voorstelling van belemmering, zwarigheid, gevaar, en van onvermogen zeer ligt moet geboren worden.
Het is niet minder opmerkelijk, dat in onze droomen reuk en smaak ook zoo ten uiterste zelden worden aangedaan, en dat wij, bij de levendigste voorstelling der meest bekende spijzen, zelfs bij het gebruik van dezelve, naauwelijks smaken. Deze zintuigen worden alleen in beweging gebragt door de onmiddellijke aanraking der voorwerpen, terwijl de andere meer indrukken ontvangen, welke gelijkvormig zijn aan meer bekende en dus aanleiding tot dwaling, tot schijnbeelden geven. Indien het bloed met drift naar het hoofd bewogen, in den omtrek van het oor, hevige kloppingen doet ontstaan, kan de indruk, daardoor op de gehoorzenuw gemaakt, al zeer ligt overeenkomen met den indruk, welk van buiten komende geluiden plegen voort te brengen, en deze overeenkomst moet in den slaap, wanneer de bewustheid niet zeer levendig

{==32==} {>>pagina-aanduiding<<}

kan zijn en voorzeker geene onderscheidende aandacht plaats heeft, het al spoedig doen voorkomen, als of wij een bekend geluid hoorden. Immers heeft zelfs in den wakenden toestand zulk eene dwaling niet zelden plaats. Maar zien wij dan ook hier niet onzen geest werkzaam door middel van het ligchaam en daarvan afhankelijk?
Men stelt gemeenlijk, dat de voorwerpen, die ons des daags treffen, de gedachten en wenschen, die ons meest bezig houden, in den slaap ons wederom voor den geest komen, en dat dus onze droomen herinneringen zijn uit ons vorig leven. Het is zoo; dikwijls levert het een aanmerkelijk gedeelte der stof, dikwijls althans de eerste aanleiding. Dit moet echter alleen in zoo verre als waarheid worden aangemerkt, als wij zeker in den droom ons over het algemeen, geene ons eigenlijk geheel onbekende voorwerpen voorstellen. Somwijlen evenwel gebeurt zulks, wij zien alsdan zulke vreemde gedaanten, dat wij ze nergens mede kunnen vergelijken; wij gevoelen zulke wonderlijke gewaarwordingen, dat wij er naauwelijks namen voor weten. Maar zelfs het meer bekende verschijnt in zulk eene bonte rij, in zulke vreemde en ongehoorde betrekkingen, dat wij nimmer kunnen geacht worden iets dergelijks beleefd te hebben. Daarenboven hebben wij genoegzaam altijd de levendige bewustheid, dat dat alles nu en op het eigen oogenblik plaats heeft, geenszins als in het verledene gedacht wordt. Het een en ander ondertusschen geeft mij bewijzen aan de hand, dat, bij het droomen, het ligchaam veelal evenzeer, zoo niet meer werkzaam is, dan de geest. Zou deze, vrij werkend, zich in zulke sporelooze verbeeldingen verloopen? Is het niet veeleer te denken, dat de zintui-
{==33==} {>>pagina-aanduiding<<}
gen, door allerlei inwendige aandoeningen en bewegingen opgewekt, waarvan onze ziel nimmer dan zeer duistere voorstellingen gehad heeft, die ongelijksoortige indrukken op den geest overplant?

II. Maar zoo kome ik ongevoelig tot den vorm onzer droomen; ook deze is een bewijs van het aandeel, welke het ligchaam heeft aan dezelve. Verre de meeste droomen zijn verward, zoowel wat den zamenhang betreft, als in 't bijzonder met opzigt tot tijd en plaats, daar wij personen en gebeurtenissen, het meest van elkander verwijderd, in één oogenblik vereenigen. Somtijds echter droomen wij zoo geregeld, zoo eenvoudig, dat wij naderhand moeite hebben, ons te overtuigen, dat alles slechts een spel onzer verbeelding was. In zulke gevallen schijnt er meer eene geregelde werking van den geest plaats te hebben, terwijl zulke droomen zich ligt uit de aaneenschakeling onzer voorstellingen en gedachten laten verklaren. Verwarde en onduidelijke dragen daarentegen te zeer het kenmerk onzer ligchamelijke aandoeningen, om zich in derzelver oorsprong te bedriegen.
De uiterlijke vorm onzer droomen verschilt voorts zeer naar het aantal der ligchaamsdeelen, welke daarbij werkzaam zijn. De meeste bestaan alleen uit gewaarwordingen, waarbij slechts onze verbeelding werkzaam is, en waartoe de stof vooral door gevoel, gezigt en gehoor wordt opgeleverd. De bewegingen, welke wij ons verbeelden te verrigten, hebben werkelijk geene plaats. Somtijds nemen ook onze spraakwerktuigen deel aan het verschijnsel; wij spreken in onze droomen en voeren zelfs gesprekken met anderen, een bewijs, dat wij met eenige bewustheid werkzaam zijn.

{==34==} {>>pagina-aanduiding<<}

Ook heeft men voorbeelden, dat bijna het geheele spiergestel in beweging raakt en de droomende allerlei bezigheden verrigt, die hij anders gewoon is wakend te doen. Dezen toestand noemt men het slaapwandelen. In dergelijke droomen acht men de ziel voornamelijk werkzaam te wezen, als zwevende in den kring harer dagelijksche gewaarwordingen en verrigtingen, den reeds doorleefden dag nog eens belevende. Men zal echter niet kunnen ontkennen, dat zulke droomen het ligchaam werkzaam vooronderstellen. En, als ik mijne gedachte vrijelijk mag zeggen, het komt mij voor, dat in dezelve de geest zeer weinig werkzaam is. Iemand als werktuigelijk steeds hetzelfde verrigtende, en verrigtende, wat hij misschien honderdmaal wakende deed, stel ik mij voor als een' geleerde, die met een vol hoofd, om beweging te nemen, zijne gewone wandeling doet. Het moet al een diepzinnige filosoof zijn, indien hij menschen of boomen tegen het lijf, of in de gracht loopt, of niet wijkt, als hem een rijtuig achterop rijdt, of niet omziet, als hij zijn' naam hoort noemen. En evenwel is de man met geheel iets anders bezig, dan met zijne wandeling. Hij is er zoo min mede bezig, als een ervaren muzijkant met een gewoon muzijkstuk, hetwelk hij meer dan eens gespeeld heeft. Evenwel hij dient de voorwerpen, die hij ontmoet, te bemerken, de bewegingen van zijn ligchaam te besturen, zoo goed, als de muzijkant zijne noten, hetzij dan van het papier, of uit het hoofd moet lezen en vingers in beweging zetten. Indien, daarenboven, de ziel, bij het slaapwandelen, zoo bijzonder bezig is, vanwaar dan, dat juist zulke droomen de geringste sporen in het geheugen achterlaten? Het is bekend en zelf heb ik het meermalen waargenomen,

{==35==} {>>pagina-aanduiding<<}

dat hoe meer men, in zijne droomen, voor het oog van anderen bezig is, hoe minder men zich dezelve in den wakenden toestand herinnert; op zijn hoogst blijft er een flaauw besef van onrust en benaauwdheid over, of getuigt de vermoeidheid, waarmede wij ontwaken, hoe weinig ons ligchaam gerust heeft; maar omtrent de oorzaak dier vermoeidheid komt zelfs niet het geringste vermoeden bij ons op. Zoo zal ook onze denker zich niet dan moeijelijk iets van hetgene hem op zijne wandeling ontmoet is, kunnen te binnen brengen. Was nu zijn geest op dezelve met het een of ander onderwerp ingespannen bezig, wij kunnen denzelven met betrekking tot die wandeling als in rust, althans slechts zeer flaauw werkzaam beschouwen. Dus behoeven wij ook, uit hetgene de slaapwandelaar verrigt, niet tot eene bijzondere werkzaamheid in zijne ziel te besluiten, maar meer tot buitengewone bewegingen in zijn ligchaam, te meer, dewijl die toestand inderdaad een ziekelijk verschijnsel is, en niet zelden voor deze of gene geneeswijze wijkt, terwijl men in de geestvermogens of gemoedsaandoeningen dier menschen, in den wakenden staat, geene afwijkingen waarneemt.

III. Het aandeel, hetwelk het ligchaam aan onze droomen heeft, blijkt verder ook uit den invloed, welke de tijd, waarin wij droomen, op derzelver stof en vorm heeft. In den voornacht zijn doorgaans, vooral bij eene moeijelijke spijsvertering, of sterke vermoeijenis des ligchaams, de beelden, welke wij ons voorstellen, akelig, en onze voorstellingen zelve verward. Het is dan, dat wij het drukkend gevoel der zoogenaamde nachtmerrie hebben, dat wij benaauwd en verschrikt

{==36==} {>>pagina-aanduiding<<}

uit onze droomen ontwaken, terwijl het ons voorkomt, als of er reeds een goed gedeelte van den nacht verloopen is. Maar wij hebben van deze droomen doorgaans eenige geheugenis. Het is natuurlijk, dat en ligchaam en geest, dan nog slechts eene zeer onvolkomen rust genietende, daarin door de minste aanleiding gestoord worden, hetzij door uit- of inwendige prikkels, terwijl de geest, zelf nog wakker, daardoor meer in beweging gebragt, en er een verward mengelmoes van aandoeningen en voorstellingen geboren wordt. Droomen, waarbij bewegingen plaats hebben, geschieden doorgaans later in den nacht.

IV. Na het gezegde, zullen wij beter in staat zijn den oorsprong en het ontstaan der droomen op te sporen en nategaan, om ons op nieuw en nog meer van het groot aandeel, hetwelk ons ligchaam daaraan heeft, te overtuigen.
Verre van echter aan den geest alle werking bij dit ontstaan te ontzeggen, ben ik veeleer overtuigd, dat de bron van vele droomen werkelijk in de ziel is gelegen. Onafgebroken inspanning van gedachten, hevige of langdurige gemoedsaandoeningen, kunnen haar zoo sterk bezig houden, dat zij in den slaap de rust van het ligchaam storen en in 't bijzonder die deelen in beweging brengen, welke nader met haar in betrekking staan. In vergelijking echter zijn deze zeldzaam, en de ziel moet zeer geschokt zijn, wanneer zij de aandoeningen van den dag in den slaap overbrengt. Het blijft daarbij nog altijd de vraag, of de eerste aanleiding ook tot deze droomen niet in eene ligchamelijke aandoening te zoeken is. Waarom droomt de diep bedrukte, wier ziel maanden lang in dezelfde gemoeds-
{==37==} {>>pagina-aanduiding<<}
stemming is, niet nacht op nacht van haren verloren vriend? Waarom slechts nu en dan, en zelfs wanneer er minder aanleiding tot zulk droomen bestond? Waarom heeft men in een' treurigen toestand niet zelden aangename beelden uit vroegeren leeftijd voor den geest, en daarentegen in eenen gelukkigeren, akelige? Waarom, indien de verschillende toestand van het ligchaam zulks niet medebragt?
Hoe dit zij; toegestemd, dat vele droomen uit onze ziel voortkomen, verre de meeste echter zullen wij als gevolgen van ligchamelijke aandoeningen moeten beschouwen, niet geheel als het spel onzer verbeelding, veel minder als bloote herinneringen van hetgene wij te voren beleefden en ondervonden. Een groot aantal wordt door de werking der voorwerpen buiten ons, op onze zintuigen, en in 't bijzonder op ons gevoel en ons gehoor veroorzaakt. Wanneer wij in slaap geraken, blijft het gehoor (dit is elk bekend) nog lang werkzaam, en het gevoel houdt zelden geheel op. Het is ook, door op deze zintuigen te werken, dat wij den slapende kunnen doen ontwaken. Langs deze wegen kunnen derhalve, in een' niet zeer gerusten slaap, vele gewaarwordingen ontstaan, waardoor dan eene geheele reeks van voorstellingen kan worden opgewekt. Zoo kan de drukking van een' arm de voorstelling verwekken, dat men denzelven verliest, of verloren heeft; het geluid van een' posthoren, die van reizen en wat daar mede in betrekking staat. Hoe ligt kunnen wij ons op die wijze de vreemdste voorvallen verbeelden, welke wij niet weten te verklaren, omdat de eerste schakel, de duistere gewaarwording van een of ander, ons ontsnapt is.

{==38==} {>>pagina-aanduiding<<}

Maar vooral zijn de inwendige prikkels, welke ons ook in den slaap aandoen, en de aandoeningen, welke daarvan een gevolg zijn, eene vruchtbare bron van droomen. In de eerste plaats komen hier in aanmerking die ligchamelijke behoeften, welke ook in den wakenden staat onzen ingespannen geest niet zelden afleiden. Het is genoeg bekend, dat diezelfde aandoeningen van honger, dorst, en drang tot eene of andere ontlasting dikwijls aanleidende oorzaken zijn, dat ons geheele zenuwgestel zelfs tot in zijn middelpunt getroffen, de geest als teruggeroepen wordt tot zijn zinnelijk bestaan, en wij ontwaken. Ligtelijk is het nategaan, dat in een' dieper slaap of bij eene geringere mate van die aandoeningen, het zenuwgestel en de hersenen nog altijd genoeg in beweging zullen kunnen gebragt worden, om ook in de ziel eene reeks van voorstellingen te doen ontstaan, door eene bijna werktuigelijke aaneenschakeling. Wij zien toch zelfs in den wakenden toestand, wanneer wij niet met ingespannen aandacht ons tot een of ander onderwerp bepalen, dit bijna ieder oogenblik gebeuren. Hoe dikwijls worden wij zelfs niet, door dergelijke vaak belagchelijke aaneenschakeling van voorstellingen, in onze overdenkingen en bezigheden gestoord. Dit is in 't bijzonder het geval van zulken, die geene groote geestkracht, geen aanmerkelijk denkvermogen bezitten, of die hunnen geest te veel inspannen en dus vermoeijen. Wij kunnen dan onze gedachten niet bepalen, alles leidt ons af, en voert eene bonte rij van beelden, waarin zamenhang noch orde is, voor onzen geest. - Zoo ook in onze droomen. Het kan u niet onbekend wezen, hoezeer men daarin, reeds van ouds, zulke aaneenschakeling van voorstellingen en gedachten heeft bemerkt,

{==39==} {>>pagina-aanduiding<<}

en hoe men eens den draad gevonden hebbende, ligtelijk het gansche kluwen ontwarren kan.
Hierbij moet men evenwel, zoo mij voorkomt, voornamelijk twee dingen in 't oog houden. Vooreerst, dat er door den gelijktijdigen, of althans omtrent gelijktijdigen indruk van inwendige en ook uitwendige prikkels, op onderscheidene punten van ons ligchaam, op hetzelfde oogenblik vele zeer verschillende aandoeningen en voorstellingen kunnen geboren worden. Ten tweede, dat alle die voorwerpen, door de ziel slechts flaauw en gebrekkig worden waargenomen, hetzij door de gebrekkige werking van haar werktuig, hetwelk slechts ten halve gestemd en ongeschikt is, om hare snelle bewegingen te volgen; hetzij, omdat zij zelve in eene soort van rust is en niet dan moeijelijk, niet dan onvolkomen in beweging gebragt wordt. Het spreekt van zelf, dat dit aanleiding geeft tot eene aanmerkelijke wijziging der oorspronkelijke voorstellingen, zoodat zij geheel onkenbaar worden. Zoo kan gevoel van dorst, natuurlijk met dat van vocht en vooral van water verbonden, de voorstelling doen geboren worden van een groot water, waar men voor staat, en de verhindering die men zich flaauw bewust is, van aan den prikkel niet te kunnen voldoen, de voorstelling, dat men over dat water moet en niet kan. Op een' anderen tijd kan deze dorst, of de honger, als onaangename gewaarwordingen, allerlei onaangename en akelige beelden opwekken, en ons in den droom in den schrikkelijksten toestand verplaatsen, vooral wanneer men bedenkt, dat men in den slaap aan die prikkels niet voldoen kan en er dus steeds sterker door gefolterd wordt.
Over het algemeen zijn echter die droomen het zwaarst en gaan met de hevigste bewegingen gepaard,

{==40==} {>>pagina-aanduiding<<}

welke hunnen eersten oorsprong nemen in die deelen, wier werkingen, in den wakenden toestand, geheel aan onze aandacht ontsnappen en grootendeels aan onzen wil onttrokken zijn. Hiertoe behooren die deelen, welke ter opneming en bereiding van ons voedsel, tot rondvoering en zuivering onzer sappen, in één woord tot onze voeding, tot onderhouding van ons stoffelijk bestaan dienen. Intusschen zijn ook alle die werktuigen, althans genoegzaam alle voorzien van zenuwen, behoorende tot dat algemeene zintuig, hetwelk op andere punten misschien door sijnere bewerktuiging, zeker door een' meer zamengestelden toestel geschikt wordt, om bijzondere eigenschappen en betrekkingen der dingen op te nemen, en ons in kennis te brengen met de buitenwereld. Al de deelen van dat groot geheel zijn op verscheidene punten onderling zeer naauw verbonden, voornamelijk echter in den omtrek der maag, en bij die deelen, welke tot de ademhaling en tot de geslachtsverrigtingen dienen. Hier zijn dan ook voornamelijk de punten, waar onze droomen ontstaan. In dezelve zijn voorstellingen van hinderpalen, gevaar, vervolging, angst, benaauwdheid veelvuldig ontspruitende uit het gevoel van drukking, moeijelijkheid en benaauwdheid bij eene belemmerde ademhaling of zware spijsvertering: want men moet ook hier bedenken, dat het duistere dezer eerste gewaarwordingen, en de verwarring en verwisseling met andere voor de ziel meer gewone aandoeningen, natuurlijk en noodzakelijk is. Zoo veroorzaakt het gevoel van drukking door eene belemmerde ademhaling of bloedsomloop, van eene al te zeer uitgezette maag of gevulde ingewanden, de gewaarwording van eenen grooten last, die ons op het lijf ligt en waaraan wij dan de gedaante geven van alles, wat ons ooit groot en schrik-
{==41==} {>>pagina-aanduiding<<}
barend is voorgekomen. Bij de aandoeningen van de voornaamste vlecht der onderbuikzenuwen worden, door eene zeer gewone zamenstemming, dikwijls ook bij den wakende, vooral bij ziekelijk-gevoelige gestellen aanwezig, die zenuwen en spieren aangedaan, welke in den omtrek van de keel gelegen zijn. Hoe velen gevoelen, bij aandoening van treurigheid of schrik, daar een gevoel van zamentrekking, dat het slikken en zelfs het ademhalen moeijelijk maakt. En ziedaar in den droom de voorstelling, dat men bij de keel gegrepen, geworgd, of den hals wordt afgesneden, met den geheelen daarbij behoorende toestel van dieven en moordenaars. En voegt men hier nu nog bij de individuele gemoedsstemming der menschen, waarvan de een bang is voor vuur, de ander voor water, een derde voor ligchaamsbeleedigingen, omvallen met een rijtuig enz., zoo gevoelt men ligtelijk, hoe uit het duister besef van benaauwdheid in keel of borst, of onderbuik en van daaruit dreigend gevaar, bij den eenen deze bij den andere gene onheilen voor den geest kunnen komen, naarmate hij meer gewoon is, het begrip van gevaar met dit, of met iets anders, te verbinden.
Wij beschouwen in deze en dergelijke gevallen de aandoening van die gevoelige punten van ons inwendig zenuwgestel voortgeplant tot onze hersenen en onmiddellijk aan onze ziel medegedeeld. Doch de levendige zamenstemming, welke er is tusschen de verschillende deelen van het zenuwgestel, en inzonderheid tusschen die meergemelde gevoelige punten en de bijzondere zintuigen, opent eene nog grootere bron van voorstellingen in den slaap en brengt bij dezelve niet zelden meer het geheele ligchaam in beweging. Dat er zulk eene meer onmiddellijke zamenstemming plaats heeft, kan

{==42==} {>>pagina-aanduiding<<}

naauwelijks eenigen twijfel lijden. Hoe dikwijls ontstaat er niet duizeligheid uit aandoeningen der maag, en gebrekkig gehoor uit te zeer opgevulde en in werking gehouden ingewanden; hoe vaak heeft men niet blindheid en doofheid door ontlediging der ingewanden en herstelling van derzelver veerkracht zien genezen. Wanneer derhalve een gedeelte van het zenuwgestel en inzonderheid van de onderbuikzenuwen ziekelijk is aangedaan, moet deze aandoening, in sommige gevallen, vooral bij eene meerdere gevoeligheid onzer zintuigen, ligtelijk tot dezelve overslaan en ze in beweging brengen; het oog zal dan zien, het oor hooren, omdat het gewoon is te zien, te hooren, hoewel de oorspronkelijke aandoening van eenen anderen aard is. Zoo ziet men, na eene zoogenaamde zogverplaatsing naar dije of knie, een eenvoudig gezwel, naar de longen, eene bezetting of kramp op de borst, naar de hersenen, verwarring van het denkvermogen en zelfs razernij ontstaan; verschijnselen derhalve verschillend naar het verschillend maaksel en de verschillende werking der deelen. Maar dewijl de spieren, welke aan onzen wil onderworpen zijn, gewoon zijn ten gevolge van de aandoeningen onzer zintuigen in werking gebragt te worden, zal bij eene hevige ontstemming van het zenuwgestel, ook het spiergestel, op onderscheidene punten, in beweging gebragt worden; men zal zich heen en weêr werpen, spreken, opvliegen, deze en geene bewegingen verrigten, vooral zulke, welke men gewoon is te doen, terwijl, eindelijk op die wijze, en bij het langer duren van zulk eene gesteldheid, het eenvoudig droomen tot slaapwandelen aan zal groeijen. Daartoe is toch niets meer noodig, dan dat de slaapwandelaar iets zie of hoore, hetwelk zoodanig eene reeks van voorstellingen en be-
{==43==} {>>pagina-aanduiding<<}
wegingen bij hem kan veroorzaken. De kamerdienaar zal, bij de voorstelling, dat hij zich hoort wekken en het tijd is op te staan, zich aankleeden, het noodige voor zijn' heer in gereedheid brengen, zijne verdere bezigheden verrigten, even zoo machinaal, als zelfs een wakende kamerdienaar dit gewoon is te doen; de winkelmeid zal de luiken openen en de goederen uitstallen; de apothekersbediende naar den winkel gaan en de recepten, die hij op de toonbank vindt, gereed maken, enz. Het is niet onwaarschijnlijk, dat de hersenen, als het middelpunt onzer aandoeningen en bewegingen, deel nemen aan deze handelingen, maar de geest zal er, zoo eenige, zeer zeker slechts eene zeer flaauwe bewustheid van hebben; wij kunnen haar dan evenmin met inspanning bezig keuren, als zij zulks bij dergelijke bezigheden gewoonlijk is. Zij draagt dan ook doorgaans naauwelijks eenig geheugen van dergelijke droomen, welke, in een' zekeren zin als buiten haar omgaan; de eerste, de oorspronkelijke aandoening is haar geheel vreemd, en daardoor kan zij ook niets van al het overige, hetwelk daaruit is voortgevloeid, ergens aan hechten, noch in de rij harer voorstellingen opnemen; zij gevoelt alleen, dat zij, dat haar ligchaam werkzaam was, doch waarin of waartoe, dit blijft haar verborgen.
Er blijft mij over, om ook uit de beteekenis der droomen aan te toonen, dat de ziel in dezelve niet bijzonder werkzaam is, en vooral, dat zij dan, wel verre van eene hoogere vlugt te nemen, naauwelijks eenige bewijzen toont van haar verheven aanwezen. - Maar ik vrees uwe toegevendheid reeds te veel gevergd te hebben, en zal daarom de ontwikkeling mijner gedachten over dat onderwerp tot eene volgende gelegenheid besparen.



{==44==} {>>pagina-aanduiding<<}

De beteekenis der droomen.

De mensch legt in alle dingen eene groote geneigdheid aan den dag, om tot uitersten te vervallen. Het is, als of de wet der traagheid, waaraan de stoffelijke natuur gehoorzaamt, zijnen geest mede is opgelegd. Deze toch volgt in zijne gedachten, zoowel als in zijne begeerten, de eens genomen rigting, en volgt dien met toenemende vaart, terwijl het hem niet zonder groote inspanning gelukt, die vaart te stuiten, of zijne voorstellingen eene andere rigting te doen nemen.
De geschiedenis der wetenschappen levert ons voorbeelden in overvloed van deze wonderlijke zucht des menschen. - Waar is een stelsel, waar een gevoelen, hetwelk niet dikwijls tot in het bespottelijke overdreven werd? Dit lot heeft aristoteles met plato, locke met leibnitz moeten deelen. En, wat zullen wij zeggen? heeft de natuurkunde, in haren bedachtzamen tred zich gewacht voor die misstappen? Wij moesten geheel onkundig wezen met hare lotgevallen, indien wij dit beweerden, of liever wij moesten vreemdelingen zijn in onzen eigen tijd. Tot welk een uiterste zien wij de rigting, door galileï en baco aan de natuurkunde gegeven, in onze dagen gebragt! Niet alleen willen wij de waarheid voelen kunnen en tasten, maar meten zelfs en wegen, en onze verkregene kennis wordt ons eerst dan belangrijk, wanneer wij haar, op nette tabellen, in cijfers, voor onze oogen zien staan.

{==45==} {>>pagina-aanduiding<<}

Deze neiging tot stoffelijke en handtastelijke kennis heeft, sedert de laatste helft der vorige eeuw, eene soort van tegenwigt gekregen in de beschouwing van het leven. Vele verschijnselen, welke de bewerktuigde voortbrengselen der natuur opleveren, laten zich niet uit de mechanische en scheikundige eigenschappen der ligchamen verklaren, en men heeft zich dus geregtigd geoordeeld, voor dezelve eene verborgene oorzaak, eene levenskracht aan te nemen, welke door velen weldra als een bijzonder beginsel, afgescheiden van het ligchaam, als een middelding tusschen stof en geest is aangemerkt. Ja! zij zijn zoo ver gekomen, van zich dat wezen als verspreid en werkzaam door de geheele natuur voor te stellen; en, terwijl de nakomelingen van galileï zich spitsen, om zelfs warmte en licht te wegen, zien zij in het logge rotsgevaarte een etherisch wezen, en in de geheele natuur verhevene, geheimzinnige betrekkingen, door geene zintuigen te vatten.
Bij deze zoo tegenstrijdige strekking wordt het onderzoek van de verschijnselen des levens, en inzonderheid des menschelijken levens zeer moeijelijk: want, terwijl de eerste daarvan niets wil zien, dan hetgene hij ten minste op eene of andere wijze meten kan, en, zoo 't mogelijk is, opvangen en betasten, zoekt de ander wat hij vermag, aan passer en balans te onttrekken; ja hij wraakt bijna het getuigenis der zinnen en beweert, dat het leven een gewrocht is van hoogere krachten, dat onzigtbare banden de bewerktuigde wezens onderling en met de geheele natuur verbinden, en derzelver werkkring verre buiten hunne zigtbare grenzen uitstrekken. Zij zullen, van de beteekenis der droomen hoorende gewagen, zich reeds bij voorraad in het licht verheugen, hetwelk daarover, uit hunne ver-
{==46==} {>>pagina-aanduiding<<}
hevene bespiegelingen opgaat; terwijl de anderen het bijna belagchelijk zullen vinden, in het natuurkundig onderzoek van een verschijnsel te treden, waarin zij niets dan het toeval en het spel der verbeelding beschouwen.
Ik zoude derhalve, in uw midden optredende, niet wagen, over zulk een teeder onderwerp te spreken, zoo ik niet verzekerd was van eene toegevende aandacht en billijke beoordeeling. Deze inroepende, ga ik, zonder verdere verontschuldigingen, tot de behandeling van mijn onderwerp over.
Dat onze droomen beteekenis hebben, zal naauwelijks eenig betoog behoeven. Het zijn natuurverschijnselen, door bepaalde oorzaken te weeg gebragt, en wederom met andere in betrekking en verband staande. Even als dus het rijzen en dalen van den barometer eene beteekenis heeft, hebben haar onze droomen. En dat deze beteekenis niet onbelangrijk is, mogen wij uit de omstandigheden opmaken, waaronder wij zagen, dat zij plaats hebben. Een verschijnsel toch, waarin dat verborgen wezen, hetwelk in ons woont, zoo zeer betrokken is, maar waarin wij van den anderen kant den invloed van ons ligchaam op hetzelve zoo duidelijk zien, kan niet nalaten onze belangstelling op te wekken, daar deszelfs beschouwing in de duistere betrekking onzer ziel met de stoffelijke wereld voorzeker eenig licht kan verspreiden. - Eene andere vraag is het, of wij die beteekenis kunnen nagaan, of de verklaring der droomen binnen het bereik onzer kennis gelegen is? Daaromtrent moeten wij dus in een nader onderzoek treden.
Even als elk ander natuurverschijnsel, geschieden on-
{==47==} {>>pagina-aanduiding<<}
ze droomen in den tijd, en kunnen wij dezelve beschouwen met betrekking tot het verledene, het tegenwoordige en het toekomende. Hebben dezelve derhalve, voor ons in die drie opzigten, eene beteekenis, en zoo ja, welke?

I. Zijn de droomen gevolgen van eenen voorafgaanden toestand van ligchaam of geest, en, in 't bijzonder, zijn zij herinneringen uit ons vorige leven?
Wij hebben gezien, welk een groot aandeel het ligchaam aan deze verschijnselen heeft, en zouden wij er dus niet dikwijls den grond toe vinden in die veranderingen, welke het ligchaam ondergaan heeft? Zouden zij ons niet somwijlen openbaren, wat daar in 't verborgen is voorgevallen? Er hebben in ons binnenste, van ons eerste ontstaan, eene menigte bewegingen plaats, waarvan wij, in onzen tegenwoordigen toestand, weinig of liever geen bewustheid hebben. Maar heeft dit altoos plaats gehad? Onze ingewanden zijn doorweven met zenuwen, welke voorzeker worden aangedaan door de prikkels, welke die deelen in werking brengen. Wij bemerken daarvan niets, omdat de gewoonte onze oplettendheid verlamt, en de sterkere aandoeningen der uitwendige zintuigen verdooven die zwakke indrukken geheel. Maar dit kan niet altijd zoo plaats hebben gehad. Bij de zoo ongemeene ontwikkeling van ons hersengestel, deszelfs naauwe betrekking op de zenuwen en overwegend gezag over dezelve, kunnen wij niet stellen, dat die inwendige indrukken nooit tot het werktuig onzer gedachten werden voortgeplant. Wij zien, in den zieken toestand, nog te duidelijke sporen dier vroegere zamenstemming, in de gewaarwordingen van kwalijkbevinden, gemelijkheid, angst en

{==48==} {>>pagina-aanduiding<<}

benaauwdheid, pijn, welke ons, bij de minste ontstemming van ons ligchaamsgestel bestormen. Maar zouden die indrukken van de vroegste kindsheid, of dezulke, die, in den loop des levens, bij ongesteldheid en ziekte, plaats hadden, geheel uitgewischt worden? Moeten zij niet veel meer bij de rust der uitwendige zinnen, in den slaap, opgewekt worden? En kunnen zij dan geene bewegingen verwekken, die zich aan de zintuigen mededeelen, en allerlei voorstellingen doen geboren worden, ons geheel vreemd, omdat de eerste aanleiding tot dezelve ons vreemd blijft? De indrukken der kindsheid zijn zeer levendig, en van dezelve blijven onuitwischbare sporen over; in dat vroegste leefperk is er nog eene zamenstemming tusschen de verschillende gedeelten van het zenuwgestel, welke naderhand ophoudt, wanneer de zintuigen door uitwendige prikkels en de hersenen door den geest worden in beweging gebragt. In den slaap keert ons leven en vooral het zenuwleven terug tot die eerste beginselen. Gesloten voor uitwendige prikkels, moeten die inwendige indrukken, waardoor de instinctmatige bewegingen van het pas geboren wicht worden opgewekt, het gewaarwordingswerktuig levendig aandoen en eene reeks van voorstellingen doen geboren worden, geheel afgezonderd van den wakenden toestand. Door de neiging, onzen geest eigen, om overal gelijkheid en overeenkomst te zien, krijgen die indrukken gestalte en leven uit onze tegenwoordige voorstellingen, en zoo worden ons beelden en tafereelen voor den geest gevoerd, waarin wij noch ons zelve, noch de wereld, die ons omringt, herkennen.
Wij zouden, buiten twijfel, den sleutel tot vele onzer droomen bezitten, indien wij ons rekenschap kon-
{==49==} {>>pagina-aanduiding<<}
den geven van de vroegste aandoeningen onzer kindsheid of zelfs van die gewaarwordingen, welke, bij eenige aanmerkelijke ontstemming van ons gestel, zich meester van ons maken. Wij kunnen ons naauwelijks anders voorstellen, of die indrukken laten sporen in ons na, welke voor onzen geest teruggeroepen, aanleiding tot de vreemdste gewaarwordingen kunnen geven. Het spreekt intusschen van zelf, dat voor ons daardoor de beteekenis van zeer vele droomen verloren is en wij ons te vergeefs zullen vermoeijen, er eene verklaring voor te zoeken.
Duidelijker zien wij het verledene in onze droomen uitgedrukt, ten aanzien van de herinneringen uit ons vorig leven, welke zij opleveren. Hier evenwel moeten wij niet vergeten, dat in verre onze meeste droomen het aandeel van ons ligchaam grooter is, dan dat van onzen geest, en dat inzonderheid de eerste grond tot het verschijnsel zelden door den geest gelegd wordt. In onze droomen komen daarom niet zoo zeer die, op zich zelf staande, voorstellingen van bijzondere gebeurtenissen en verhalen, welke een' diepen indruk op ons maakten of ons gemoed hevig schokten; maar veel meer die voorstellingen, welke ons gemeenzaam, geheel eigen en als een deel van ons zelf zijn geworden. Wij kunnen daaruit, uit den aard en gewone strekking der droomen bij iemand; zijne gewone bezigheden, zijne manier van denken, zijne inborst zelfs, niet zelden opmaken: want even als bij den slaapwandelaar de geheele rij zijner dagelijksche bezigheden, door de geringste ligchaamsaandoening, in den slaap wordt opgewekt, moeten ook, in het eenvoudig droomen, die gedachten en die begeerten, met de geheele reeks van voorstellingen, welke er mede in verband staan, worden opgewekt, die ons het meest eigen is,

{==50==} {>>pagina-aanduiding<<}

die door onzen geest het ligtst gevolgd wordt. Deze toch is, in den droom, dit zagen wij, niet met inspanning werkzaam, maar volgt bijna lijdelijk den stoot en de rigting, die hem gegeven worden.
Intusschen moet men hier voorzigtig te werk gaan en niet uit den gewonen gang zijner droomen iemands gemoedsgesteldheid onherroepelijk bepalen. De droomen toch ontstaan dikwijls uit ligchamelijke prikkels, welke aanleiding tot voorstellingen geven, welke ons in den wakenden toestand doorgaans vreemd zijn, terwijl wij op een' ander tijd door de aaneenschakeling van voorstellingen tot zulke kunnen komen, welke in den wakenden toestand onzen geest naauwelijks ooit bezig houden; zoo kan de ingetogene tot wellustige droomen geraken, de held in den slaap door vrees gejaagd worden, en de schranderste wijsgeer tot beuzelingen vervallen; want wien overkwam het niet zelfs wakend, dat zijne gedachten hem ontliepen en verre vervoerden van het punt, waarop hij ze wilde vestigen.

II. Wij zien dus, dat de droomen in eenig verband staan met onzen vroegeren toestand, en het zal niemand vreemd voorkomen, dat die betrekking nog grooter is, ten aanzien van den toestand, waarin wij ons, op het oogenblik van het droomen, bevinden. Wij hebben te voren trachten te betoogen, dat dezelve veel van dien toestand en althans van dien des ligchaams afhangen, en hieruit ontstaat eene belangrijke beteekenis der droomen. Worden dezelve door de gesteldheid van ons ligchaam, en vooral door die der inwendige organen veroorzaakt, zoo moeten zij als gevolgen daarvan, ons dikwijls die gesteldheid openbaren. Zij kunnen in het opsporen der verborgene oorzaken

{==51==} {>>pagina-aanduiding<<}

en aard der ziekten den geneesheer inlichting geven, en hebben mitsdien eenige waarde als teekenen van gezondheid en ziekte. Zoo zullen benaauwde droomen eene beklemde ademhaling, of beletten bloedsomloop, of verstoppingen te kennen geven; de voorstelling van onophoudelijk vallen, of van schielijke bewegingen, even als de duizeligheid in den wakenden staat, een bewijs opleveren van eene slechte spijsvertering. - Men moet evenwel, ook bij deze beoordeeling, groote omzigtigheid gebruiken, en niet aan elken bepaalden droom eene bijzondere beteekenis geven. De eigenlijke stof, waarover wij droomen, hangt dikwijls van zeer geringe en weinig afdoende omstandigheden af, het is de geest der droomen, dien wij hier voornamelijk in aanmerking moeten nemen. Het doet er weinig toe, wanneer wij in den droom angst wegens een nakend gevaar hebben, waarin dat gevaar eigenlijk gelegen zij. Ook kan men ten aanzien van de kwaal, waarvan de droom een teeken zijn zal, niet dan zeer algemeene bepalingen maken; datzelfde gevoel van benaauwdheid toch, hetwelk die angstige voorstellingen te weeg brengt, kan uit allerlei oorzaken voortkomen. Daarenboven moet men opmerken, of een droom zeldzaam plaats heeft: dan of wij herhaalde malen steeds dezelfde voorstellingen hebben; het laatste alleen kan van eenige beduidenis zijn. Wij moeten verder veel letten op den tijd, waarin wij droomen, daar dit in den middernacht veel meer van inwendige oorzaken afhangt, dan in den voor- of nanacht. En bij dit alles moeten wij ons wachten te veel op dit verschijnsel alleen te vertrouwen, maar hetzelve steeds met alle overige teekenen vergelijken.

{==52==} {>>pagina-aanduiding<<}

Zijn de droomen dikwijls gevolgen en teekenen der plaats hebbende ligchaamsgesteldheid, er is geen twijfel, of zij moeten even dikwijls uit de aandoeningen en werkzaamheden van den geest, althans gedeeltelijk, voortvloeijen, en in veler oogen heeft hier de beteekenis der droomen een ruim veld. Zij meenen, dat de ziel, in den slaap, van de banden des ligchaams ontslagen, in hoogere en uitgestrektere kringen werkzaam is, streken overziet, haar anders geheel onbekend en van gebeurtenissen kennis draagt, nog in de duistere toekomst verborgen. Dit geloof is, onder alle natiën, over den geheelen aardbodem verspreid en heeft zelfs bij beschaafde en verlichte volken nog sporen achtergelaten. Zelfs heeft dit geloof in onze dagen, door de verschijnselen van het dierlijk magnetismus niet weinig velds gewonnen; of het er vaster gronden door verkregen heeft, is eene andere vraag. Dit is dunkt mij uit eene bedaarde beschouwing dier verschijnselen duidelijk genoeg op te maken, dat onze geest, wel verre van in den magnetischen slaap op een' hoogeren trap van werkzaamheid en kennis te staan, integendeel dan diep gezonken is en meer dan ooit in de kluisters van het ligchaam geboeid gaat. En, mogt dit al eens ten aanzien van den magnetischen slaap twijfelachtig voorkomen; is de geheele toestand van helderzien, dat toppunt van magnetische geestvolmaaktheid hier niet een bewijs van? Wordt daarin de geest niet aangedaan door inwendige prikkels, welke in den wakenden toestand niet in staat zijn, zijne aandacht te trekken en van verhevener bespiegelingen af te leiden. Zien wij dan dien geest niet, als de ziel der dieren, gedreven door een blind instinct, waarvan hij zich geene rekenschap kan geven? - Maar al mogt deze min-
{==53==} {>>pagina-aanduiding<<}
dere werkzaamheid van den geest eens twijfelachtig zijn, ten aanzien van het dierlijk magnetismus, zij is het voorzeker niet, met betrekking tot onze droomen. Hier, dit zagen wij, is onze geest zeer lijdelijk; in de stof, zoowel als in den vorm onzer droomen ligt iets, om mij zoo eens uit te drukken, stoffelijks, werktuigelijks; wij missen die vrijheid, dat werken, uit eigen aandrift, waardoor wij vooral onzen geest van de stoffelijke wereld onderscheiden. En hij zoude in een' meer verheven toestand verkeeren, een uitgestrekter veld van kennis en bespiegeling voor zich zien! het verledene en de toekomst beter bevatten! Indien dit zoo ware, wij zouden niet zoo duidelijk den oorsprong van de meeste onzer droomen in het ligchaam, in ligchamelijke aandoeningen kunnen aanwijzen; wij zouden duidelijker, levendiger bewustheid van onze droomen moeten hebben. Of wij moeten stellen, dat onze ziel als buiten haar zelve kan verplaatst worden in eenen toestand, waarvan zij naderhand geen begrip heeft. Mogelijk moge dit wezen, het is voorzeker niet zeer waarschijnlijk en zulk een toestand zoude, geen deel van ons aardsch bestaan uitmakende, ophouden voor ons natuurlijk te zijn.
Wij mogen dus uit onze droomen geene kennis verwachten, welke ons in den wakenden staat ontzegd is. Zij kunnen echter somwijlen eene meer belangrijke beteekenis hebben, welke schijnbaar van even wonderlijken oorsprong, doch inderdaad natuurlijk zijn. De voorbeelden zijn zoo zeldzaam niet, dat men in den droom gewaarschuwd werd voor eenig dreigend gevaar en ontwakende dien droom bewaarheid vond. In alle mij van dien aard bekende gevallen was een brand het onderwerp van den droom, welke den droomende

{==54==} {>>pagina-aanduiding<<}

beangst deed ontwaken en ten bedde uitjoeg, wanneer men bevond maar al te waar gedroomd te hebben. Wij behoeven hier geen' magnetischen zenuwdampkring, die op een' afstand door de voorwerpen wordt aangedaan, om zulke gebeurtenissen te verklaren. Zelden, welligt bijna nooit slapen wij geheel. Ons gevoel, onze reuk en ons gehoor blijven als wachters op hunnen post en waarschuwen ons bij dreigend gevaar. De zoo eigenaardige brandlucht is genoegzaam, om hier als opwekkend middel te dienen en, door eene gewone aaneenschakeling van voorstellingen, ons werkelijk brand te doen zien. Zelfs kan dit de flikkering van het vuur, wanneer ons gezigt in den slaap, naar den brand gerigt en er geene geheel ondoorschijnende voorwerpen tusschen beiden zijn. Maar wie ziet niet in, dat, hetgene dus plaats heeft ten aanzien van brand, plaats kan hebben in duizend andere gevallen. Zoo kan in den slaap het geluid van den storm of van onraad in huis tot ons komen, en ons doen droomen hetgene werkelijk gebeurt.
Maar zullen wij, om de beteekenis van zekere droomen te verstaan, onze toevlugt nemen door een' magnetischen lichtstroom, die zich, wie weet, hoe verre uitstrekt, en waarin wij als eene spin in haar weefsel, op eene onzigtbare wijze aangedaan worden door hetgene, in plaats of tijd, verre van ons verwijderd is? Ik zegge weêr het is mogelijk, maar voorzeker niet zeer waarschijnlijk. Dat er zulk een dampkring bestaat, dat dezelve in beweging kan gebragt worden op eenigen afstand van ons ligchaam, kan ik mij begrijpen; want zelfs het kwik heeft zijnen kwikdampkring, en waarom dan niet den mensch, voor het grootste gedeelte uit

{==55==} {>>pagina-aanduiding<<}

vochten bestaande, den zijnen? dat bij eene grootere aandoenlijkheid van het zenuwgestel, de bewegingen in dien dampkring gewaarwordingen kunnen worden, begrijp ik ook. Maar ik begrijp niet, hoe die dampkring onvermengd, onveranderd, over zeëen en bergen trekt en dringt door muren en rotsen. Ik begrijp vooral niet, dat wij daarvan in den wakenden toestand niets zouden merken, en alleen in den slapenden, wanneer toch waarlijk onze zenuwen minder ligt worden aangedaan. In den magnetischen slaap is dit nog iets anders. Maar mesmer zegt, dat een fijne ether door onzen dampkring, door ons wereldstelsel verspreid is en alle ligchamen, inzonderheid de bewerktuigde, onderling verbindt. De bewegingen van dien fijnen ether bespeuren wij misschien in den slaap? Misschien!....

III. Ja! misschien bemerken wij door de trillingen van dien ether in den slaap de aanstaande gebeurtenissen, omtrent zoo als een kat onrustig wordt, als er storm op handen is. Want waarom, zoo onze haren zulke gevoelige hygrometers zijn, dat zij dampen aanwijzen, wanneer onze zintuigen, niets dan droogte bespeuren, waarom zouden ook onze zenuwen niet zoo gevoelig kunnen wezen, dat zij door de eerste ons bewustzijn nog niet treffende beginselen van groote verschijnselen zouden aangedaan en getroffen worden. En waarom zouden dan de droomen geene voorteekenen kunnen wezen? - Zij mogen het zijn op zich zelve, voor ons zijn zij het zeker niet. Wat zijn voorteekenen, wanneer wij ze niet verstaan? wanneer wij ons niet kunnen overtuigen, dat zij het zijn, dat zij in verband staan met de gebeurtenis, welke zij te kennen geven? En hebben onze droo-
{==56==} {>>pagina-aanduiding<<}
men die vereischten, zijn wij dan in staat behoorlijk waartenemen, te onderscheiden; is niet veel meer onze geest in een' lijdelijken toestand, geheel open voor bedrog en misleiding?
Daar van zien wij de duidelijkste bewijzen in het toevallig uitkomen der droomen. Men droomt, dat een doode aanverwant wederom levendig wordt; dit is een teeken van een nieuw sterfgeval. Het gebeurt. - Men droomt tot drie herhaalde malen, telkens levendiger van brand, dit is een voorteeken, dat men eene teedere betrekking verliezen zal. Het gebeurt ook. - Maar zijn nu dergelijke droomen voorteekenen, of komen zij toevallig uit? Het eerste misschien nooit, het laatste misschien somtijds, maar bijna altijd zijn het de natuurlijke gevolgen van den toestand, waarin die menschen verkeeren.
Wie heeft het voorregt van zoo in den droom zijn volgend leven te zien? Voorzeker alleen de geloovigen, alleen zulke menschen, die of in 't geheel beperkt van verstand, of althans gehecht aan voorteekenen zijn. Daar nu, door de zucht van den mensch tot het vreemde en door de voortreffelijke gelegenheid, welke wij in onze kindsheid hebben, om die zucht te voeden, er naauwelijks iemand bestaat, wiens geest niet opgevuld is van dergelijke dingen; wat wonder, dat wij er van droomen? Wat wonder, dat men droomend verbindt hetgene men duizendmaal wakend verbonden heeft; dat men zeer bezorgd voor het leven van eene dierbare betrekking, in den slaap met de voorstelling van de mogelijkheid, om haar te verliezen, die van het ons bekend voorteeken verbindt, en telkens levendiger, naar-
{==57==} {>>pagina-aanduiding<<}
mate men meer reden, of ook zonder reden, meer vrees voor zoodanig een verlies heeft.
Wat zullen de droomen ons meer van het toekomende leeren, dan de bedachtzame overweging van het verledene en tegenwoordige ons leert, wanneer wij waken. - Zal de loods om de verre kust te zien en de verborgen klippen te ontzeilen, zijne oogen sluiten en zich gemakkelijk nedervlijen? Onze geest ruste in den slaap, dan is hij wakend wakker.


    
        
    

{==58==} {>>pagina-aanduiding<<}

Het leven en de wandelingen van meester Maarten Vroeg.


I. Het Consult.

Si duo faciunt idem, non est idem.
Dat Ds. P. bezweken is, neme ik niet op mijne rekening; ik wil ook niet zeggen, dat Doctor B. het kan helpen; en ik zoude voor het naast denken, dat het zoo heeft moeten wezen. Ik ben verzekerd, zoo ver een arm Dorpbarbier van iets verzekerd zijn kan, dat mijn braakmiddel Dominé zoo goed zoude geholpen hebben, als toen hij verleden jaar bij buurman geurt te veel stokvisch gegeten had. Ook was de goede man het volkomen met mij eens; hij vertrouwde mij, bij dergelijke gelegenheden, even zoo gerust zijne maag en zijn geheele ligchaam, als driemaal 's weeks zijne kin. De ongelukkige overkomst van Tante hans heeft alles bedorven. Zij had in de stad meer dan eens gehoord, dat men van braken wel eene bloedspuwing kon krijgen, en onlangs was er een Predikant uit de nabuurschap aan de gevolgen eener bloedspuwing ge-
{==59==} {>>pagina-aanduiding<<}
storven. Zij stond er dus op, dat men eerst een' Doctor uit de stad zoude ontbieden, en diens oordeel afwachten, alvorens tot zulk een hevige operatie over te gaan. Het was met mijnen armen vriend, als met menig ander. Op zijn' preekstoel, waar niemand hem antwoordde, sprak hij als van zelf, en wederlegde, met het grootste gemak, alle de tegenwerpingen en bedenkingen van andersdenkenden. Maar in zijn huis, waar ieder, van zijne eerwaarde vrouw schoonmoeder tot Piet de poes incluis, hem tegensprak, was hij reeds finds jaren gewoon, zijne hersens en zijne stem te laten rusten, en, in eenen zachten dommel, alles met hoofdknikken te beantwoorden. Op die wijze werd er besloten, dat teunis, de knecht van den Kerkmeester, met den wagen naar den stad zoude rijden en een' Doctor halen, hetzelfde welken: want Tante begreep, dat een stadsch Doctor altijd meer wist dan een Dorpchirurgijn, die nooit anders dan boeren den pols voelde. Ik weet wel, dat menigeen' mijner confraters zulk een oordeel hard valt; maar ik moet ronduit bekennen, dat het mij altijd zeer natuurlijk en billijk is voorgekomen. Het algemeen volksgeloof, de overeenstemming der menschen wordt, in de gewigtigste zaken, als het grootzegel der waarheid aangemerkt; en de menigte is, zoolang er Doctors bestonden, gewoon, de kunde der Artsen af te meten naar de grootte der huizen, waarin zij geroepen worden, en het aanzien der tongen, die zij dagelijks bezien.
Met deze troostrijke waarheid toegerust, ging ik den wagen te gemoet, die de voorplaats der pastorij op kwam rijden, en hielp met niet minder onderdanigheid, dan een' recruut omtrent zijnen Kapitein bezielt,

{==60==} {>>pagina-aanduiding<<}

den gemijterden priester van esculaap in het afstijgen. Wij traden binnen, en Doctor B. kon weldra aan de gezigten der familie bemerken, dat zijne aankomst gewenscht was. Ik maakte mij nu gereed, den Doctor eenig berigt te geven, aangaande den zieke; maar hierin was mij Tante voor, die, met vrouwelijke radheid van tong, de toedragt der zaak, op hare wijze, voordroeg, en met naliet, Dominé's zwakke borst, en de schrikkelijke operatie, welke ik voorhad, op den voorgrond te stellen. Doctor hoorde deze lange redenering, waarin de gansche levensgeschiedenis van Tante zeer kunstig gevlochten was, tot den einde toe, met het grootste geduld aan, dankte haar zeer voor haar naauwkeurig berigt, en wendde zich vervolgens tot den zieke. Nu, dacht ik, zal het mijne beurt worden, en ik deed mijn best, hem het onderzoek van zijnen patient gemakkelijk te maken. Onderwijl werd de pols gevoeld, de tong bekeken, en het een en ander gevraagd. Eindelijk ging Doctor zitten, en, na eens bedenkelijk rondgekeken, gesnoten en gesnoven te hebben, werd eene Latijnsche spreuk van hippocrates uitgebragt, ten gevolge van welke mijn braakmiddel werd afgekeurd en een zacht oplossend middel voorgeschreven, hetwelk alles zoude bevorderen en niets te weeg brengen. Wat zoude een arm dorp Chirurgijn tegen een stadsch Doctor en eene spreuk van hippocrates?
't Huisgekomen, ging ik, met behulp van pitiscus, aan het vertalen van de spreuk, die ik, na lang zoeken, vond. Ik begreep nu, dat mijn braakmiddel niet deugde, omdat men geene stof moet ontlasten, wanneer zij niet zeer beweegbaar is. Had zich dan de stokvisch met rijstebrij in Dominé's maag zoo vast gezet,

{==61==} {>>pagina-aanduiding<<}

dat zij eerst op nieuw geweekt moest worden? Het kostte mij nooit de minste moeite, om de boerenmagen te ontlasten, wanneer zij overladen waren; en ik heb die practijk, bij mijn' overleden vriend, meer dan eens, met den besten uitslag gevolgd. Meester koen, bij wien ik de kunst geleerd heb, zeide mij altijd, dat de kortste weg de beste is, en dat eene menschenmaag er op gemaakt was, om zich van het overtollige te kunnen ontlasten.
Ik weet niet, of de Grieksche boeren ook stokvisch aten; ja, als ik naga, hoe de zoon van den overledene, de student, over die Grieken spreekt, zoude ik haast denken, dat zij in 't geheel niet aten, en dat er ook geene boeren onder hen geweest zijn. Ik kan mij anders niet verklaren, hoe de stadsche Doctoren, die in de boeken van hippocrates gestudeerd hebben, bij ons op het dorp den bal zoo dikwijls misslaan, en altijd veel langer werk hebben om te genezen dan Meester koen, zaliger. Ik wil dit oudertusschen op Doctor B. niet toepassen: want ik geloof vast, dat hij mijn braakmiddel zoude goedgekeurd hebben, indien de redevoering van Tante hans hem niet verblind had. Het is eene groote kunst, om door eigen oogen te zien; en nog grooter, om zijn verstand te gebruiken, als het verward is door de vrouwelijke welsprekendheid. Ik weet het, ziekenkamers zonder oppositie, en dus ook zonder redevoeringen, zijn, in onze liberale tijden, eene hersenschim. Het oud-Hollandsch spreekwoord was: bezint, eer gij begint; het nieuw Europeesch spreekwoord is: eerst praten, en dan proberen. Dit laatste is nu wel

{==62==} {>>pagina-aanduiding<<}

een bastaardwoord; maar bastaardwoorden, bastaardgevoelens en bastaardhandelingen vallen in den geest van onzen tijd. (*)


II. Gemoedelijke Overdenkingen.

Dezen morgen is Dominé ter aarde besteld. Ik ben het lijk gevolgd, treurig over zijn verlies, en gemelijk over het gebrekkige onzer kunst. Een Doctor moet toch, in het oog van het volk, een wonderlijke figuur in eene lijkstaatsie wezen! Het geeft er hem, en rekent dit nog als eene gunst toe, een gezigt en eene houding bij, alsof hij het niet kon gebeteren; en zelden is men overtuigd, dat de Geneesheer dan vaak de meeste verdiensten heeft, wanneer de uitslag zijner pogingen het allerongunstigst is. Ik wil dit echter noch op mij, noch op Doctor B. toegepast hebben; want uit het hier boven verhaalde blijkt zonneklaar, dat eigenlijk Tante hans de eer der Doctorsplaats bij de begrafenis van haren lieven neef toekwam.
In het sterfhuis teruggekomen, dreef mijne gemelijkheid mij, om eenen neef van den overledene, die se-
{==63==} {>>pagina-aanduiding<<}
dert eenige jaren te Rotterdam gepractiseerd had, mijnen nood te klagen. Ik had hem in zijne vroege jeugd gekend, en dit gaf aanleiding tot een gesprek, waarin ik niet naliet, over mijn versmaad braakmiddel, en over den geheelen loop der ziekte te spreken. Hoe verslagen werd ik, toen de man eensklaps mij in de rede viel, zeggende: ‘Och! ik reken het al vrij onverschillig, hoe men eene ziekte behandele; de gansche medicijnen is toch maar gekheid.’ Ik wist waarlijk niet, dit hoorende, of de damp van een rolletje tabak, hetwelk hij in den mond had, en dat allerlei vreemde geuren uitwasemde, hem ook bevangen had. De tranen kwamen mij in de oogen; en, daar het thans een' oud' man betaamt te zwijgen, als de jonge heeren hun gevoelen gezegd hebben, zette ik mijn' hoed diep in 't gezigt en trok op.
Ziet, ik schaamde mij dood, en liep pruilend als een hond, wien men het been, waaraan hij kloof, ontnomen heeft. De gansche medicijnen maar gekheid! Zoo heb ik dan, dacht ik, mijn brood gewonnen met de menschen te bedriegen en mijzelven er bij. Ik trok mijn' hoed al dieper en dieper in 't gezigt, tot ik eindelijk niets meer voor mij zag, en, wilde ik niet op mijn' neus vallen, wel genoodzaakt was, hem zóó te zetten, dat ik voor mij uit kon zien. Het was, alsof er met deze beweging eensklaps licht in mijn geest kwam. Althans ik kreeg moed, om het voor mijzelven uit te maken, of mijne kunst louter aperij is, dan of zij op goede gronden steunt, en of ik dus met een gerust geweten kon blijven voortgaan, met den boeren braakmiddelen voor te schrijven, dan of ik hunne scharen en messen moest gaan slijpen, zoo als mijn vader deed.

{==64==} {>>pagina-aanduiding<<}

Ik bemerkte namelijk, toen ik mij den hoed uit de oogen stiet, dat ik op het punt was van in eene diepe greppel te vallen, die tusschen het voetpad en het wagenspoor lag. 't Is toch raar, dacht ik, als wij met opene oogen loopen, zal niemand er op letten, dat wij, om te loopen, onze oogen zoo noodig hebben. Wij bemerken het eerst regt, wanneer wij hunne dienst ontberen. Het schijnt ons menschen eigen te zijn, dat wij de waarde van hetgene wij nooit bezeten hebben, of niet meer bezitten, 't best gevoelen. Ik heb onzen Meester, zoolang zijne vrouw in leven was, bijna nooit over haar hooren spreken, en, nu zij dood is, kan hij er niet van zwijgen. Zoo zal het ook met de kunst zijn. Ik weet nog zeer wel, dat, toen ik laatst werd aangezocht om van standplaats te veranderen, de menschen mij hier als klissen aan het lijf hingen, en dat vooral den patienten, die ik toen had, de angst op het gezigt te lezen was. Is dat niet een bewijs, dat zij bang waren mij te zullen verliezen? Ik zoude daarop ook zeer grootsch geworden zijn, indien ik niet wist, dat het minder om mijn' persoon was, dan omdat zij, wegens de geringheid van het tractement, vreesden, er geen ander te zullen krijgen, en de plaats zeer afgelegen is. Hieruit heb ik dus duidelijk kunnen zien, wat de vrees van zonder Doctor te zullen zijn vermag; de eene beloofde mij dit en de andere dat; en toen het bekend werd, dat ik bleef, kreeg ik zoo veel schelharsten, eijeren, boter, en ik weet niet wat al, dat mijn voorhuis meer van eene komenij, dan van een' meesterswinkel had. Dit is nu alles over; en het éénige, wat mij dat voorval herinnert, is de fraaije hangklok, die Dominé mij, bij die gelegenheid, gegeven heeft.

{==65==} {>>pagina-aanduiding<<}

Kan nu iets gekheid genoemd worden, waar de domme boeren de waarde zoo duidelijk van gevoelen, dat zij aan mij, armen kerel, die hun voor vier duiten den baard schrap, als aan Dominé - zelven zenden, wat zij het best in huis hebben? Maar, dacht ik verder, (want ik ben, mijn' weg gaande, die meest dwars over de heide loopt, gewoon te denken) zouden de boeren zich ook kunnen bedriegen? In de stad, heb ik wel eens gehoord, loopen de menschen van den eenen Doctor naar den anderen, zoo als van den eenen slager of bakker naar een' anderen. Het minste geeft daartoe niet zelden aanleiding: dan komt Doctor te laat, dan weêr zoo vroeg, dat de meiden nog opgebeld moeten worden; dan doet hij te lange visites, dan weêr te korte, zoodat men hem naauwelijks vragen kan, of men wel van een varkensribbetje met mosterdsaus mag eten. In één woord, het minste is voldoende, om van Doctor A. naar B. en van B. naar C. te gaan. Zoude dit niet bewijzen, dat de stadschen het al vrij onverschillig rekenen, wien zij tot Doctor hebben, indien zij er slechts een' hebben, die naar hunn' zin practiseert? Zij geven dus voor de kunst geen oortje, en toonen dit nog meer door de manier, waarop zij een' Doctor kiezen. Ik ben zeven jaar als leerling in de stad geweest, eer ik hier bij Meester koen kwam, en ik heb toen al vrij wat beenen verbonden; maar ik heb bijna nooit kunnen merken, dat men bijzonder naar de bekwaamheden van zijnen Doctor onderzoek deed. Ik weet mij nog zeer goed te herinneren, hoe ik, lang geleden, zekeren Heer komende verbinden, die zijn been gebrand had, Mevrouw in eene schrikkelijke beweging vond, in 't midden van eene partij hoedjes, geloof ik, of zoo iets, en bijna radeloos, wat zij nemen zou.

{==66==} {>>pagina-aanduiding<<}

's Avonds terugkeerende vond ik haar, dol van de hoofdpijn, op eene kanapé liggen, en zeer in tweestrijd, welken Doctor zij nemen zou, daar de hare vertrokken was; de een was te oud en te knorrig, een ander te lang en te mager, een derde wederom te dik, zoodat hij altijd zat te blazen, als hij een paar trappen op moest. Gelukkig hield er een koets naast de deur stil; ik werd verzocht te zien, wat dat was, en ziet! het was de koets van Doctor wermuth. ‘Lieve schat!’ was het nu, ‘laat antoinette eens gaauw aan Mevrouw X. ‘gaan verzoeken, of zij den Doctor hier wil zenden.’ - Maar waarom juist hem, mijn beste!’ was het antwoord. - ‘Och! ik weet het niet; maar hij is bij Mevrouw X. en Y. en Z. en bij de Gravin, en irma heeft hem ook genomen; och zend toch, zend toch! ik word vast nog gek; hij zal mij zeker helpen..... Wist ik nu ook maar, wat hoed ik zal nemen!’
Ik heb hieruit opgemaakt, dat een Doctor iets van minder belang is, dan een hoedje, of een lintje, waar men eenige weken mooi meê wil wezen; en ik kan mij dit niet verklaren, dan door te stellen, dat de menschen in de stad bitter weinig geloof in de kunst hebben. Dit vind ik wel ongelukkig: in de stad zijn zij toch veel verstandiger, dan hier op het dorp. Althans die van hier veel in de stad verkeeren, ligten hunne buren zoo sijn op, dat noch Dominé zaliger, noch de Meester, noch ik het dikwijls merken; en zelfs de Schout gaat met hen voorzigtig te werk. Ik weet dus niet, wat ik er van maken zal; en ik zou waarlijk zelf haast denken, dat alles maar gekheid is, wat ik ooit van de medicijnen geleerd heb. En evenwel, dat wil er bij mij ook niet in. Het heeft mij zoo-
{==67==} {>>pagina-aanduiding<<}
veel tijd en moeite gekost, om het te leeren; hoe zal ik ook mijne vrouw en kinderen aan den kost helpen, als ik wat anders begin? Daarenboven heeft Meester koen mij zoo menigmaal gezegd, dat een Chirurgijn zoo zeker van zijne zaak is, met de behandeling van het menschelijk ligchaam, als een horlogiemaker met het schoonmaken of repareren van een horlogie. Kan de horlogiemaker het werk van binnen bekijken, een goed Geneesheer moet het zamenstel des ligchaams van buiten kennen, en zich zoo duidelijk voor den geest kunnen brengen, hoe al deszelfs deelen loopen, als een molenmaker, hoe het werk van een' molen loopt. Daar er nu zoo veel meer menschen als molens zijn, en daar de menschen nog al veel van hun binnenwerk vergen, zoodat het dikwijls van streek is, zijn daardoor Artsen en Heelmeesters in gelegenheid geweest, om het molenwerk in den mensch in allerlei toestand gade te slaan en te behandelen; doet men dit met genoegzame opmerkzaamheid, dan wordt men de kunst meester. Als ik honderd-, en anderen vóór mij duizendmalen en meer gezien hebben, dat een boer, die voor 't overige welgesteld is, maar te veel gegeten heeft, over duizeligheid, misselijkheid, benaauwdheid voor het hart klaagt, eene beslagen tong heeft, beter wordt, zoo men hem een braakmiddel geeft; handel ik dan niet redelijk, wanneer ik dit bij eene andere gelegenheid weêr doe? En zoude het niet doodongelukkig zijn, als er nu eens een bij mij kwam, die eene paardenmaag had? - Zoo sprak Meester koen, en daar zal ik het bij houden.



{==68==} {>>pagina-aanduiding<<}

III. Apologie der Geneeskunst.

Ik kwam eindelijk met mijn hoofd vol muizennesten, en maar half te vreden over mijn besluit, aan mijne woning, die, zoo iemand mij mogt noodig hebben, een weinig van het dorp af ligt, tegenover den smid. Naauwelijks had ik mijn hoofd over de onderdeur gestoken, of mijne vrouw kwam mij, met een bedeesd gelaat en halfgesmoorde stem, zeggen, dat de Heeren van de Commissie binnen waren en alles zien moesten. Ik vroeg haar, of onder dat alles ook het overoud pekelvleesch begrepen was, waarop zij mij gisteren getracteerd had, en kreeg tot antwoord een oogje, hetwelk mij deed verlangen, dat de Heeren nog wat blijven mogten. Het winkelbezoek afgeloopen zijnde, raakte ik in gesprek met Doctor wakker; en ik kon niet nalaten, dien goeden ouden vriend mijn hart eens te ontlasten, en hem deelgenoot te maken van den bitteren tweestrijd, waarin zijn Rotterdamsche Collega mij gebragt had. Ik vroeg hem dan, wat hij er van dacht, of onze kunst op gronden steunde, of niet? en kreeg de vraag tot antwoord, of ik hem dan voor een' schurk hield en mijzelven ook? ‘want,’ zeide hij, ‘wie slechts twijfelt, wie niet geheel overtuigd is van de zekerheid der Geneeskunst, en evenwel er geene gewetenszaak van maakt, zijn' evenmensch aan die bedriegelijke kunst te wagen, verdient den naam van een eer-
{==69==} {>>pagina-aanduiding<<}
lijk en braaf man niet. Ik weet intusschen wel, dat verstandigen sedert lang opgehouden hebben, onze kunst wegens hare onzekerheid aan te vallen. Men beseft, dat, in dien zin, waarin zulks van de Geneeskunst beweerd wordt, alle menschelijke kunst onzeker is, en onzekerder, naarmate zij moeijelijker is. Maar de zwakke zijde onzer kunst is de onbekwaamheid en achteloosheid dergenen, die haar beoefenen; en, dat heerleger overziende, waarin zoo weinigen uitmunten, rees de gedachte wel eens bij mij op, of men ons niet onder de plagen van het menschdom moet rekenen. Ik heb die gedachte niet onderdrukt, maar de zaak scherp onderzocht; en het gevolg van dit onderzoek is geweest, dat het nut, hetwelk onze kunst heeft, hoe onvolmaakt zij dan ook wezen mag, het nadeel verre overtreft, daar zij als eene der grondzuilen van onze maatschappelijke welvaart moet worden aangemerkt, ja als een noodzakelijk bestanddeel van het menschelijk geluk.’
Al had het gezigt mijner vrouw mij niet naar de uitrekking van ons onderhoud doen verlangen, deze gezegden zouden daartoe genoegzaam geweest zijn. Maar, tot mijne spijt, brak de Doctor het gesprek af, onder beloften evenwel van mij zijne gedachten naderhand schriftelijk mede te deelen. Ik kreeg dan ook, eenige dagen daarna, met onze bodin, een pakje, waarin een geschrift, dat ik sedert altijd gewoon ben te lezen, als ik een' patient door den dood verlies, of tot een consult met doctor B. genoodzaakt word.

Proeve eener Apologie der Geneeskunst, niet zoo als zij wezen kon, maar zoo als zij is.

Behoeft de kunst, die den veegen lijder het leven

{==70==} {>>pagina-aanduiding<<}

redt, den zwaar gefolterden zijne smarten lenigt, eene verdediging? ‘Deze weldaden, zult gij zeggen, bewijst niet zij, maar de natuur.’ Het is dan ook aan de natuur, en niet aan het kunstrijk vernuft van franklin, dat wij de beveiliging onzer gebouwen bij het dreigend onweêr verschuldigd zijn. ‘Maar hoe onzeker, zult gij weêr zeggen, hoe gevaarlijk moet eene kunst wezen, omtrent welker beginselen hare beoefenaars het nimmer eens waren!’ Goed; maar dan moet gij u ook geene woning laten bouwen: want dit doet men in China geheel anders dan bij ons, en bij de Laplanders wederom geheel anders dan in China. Ook mogt ik wel eens weten, of gij op reis ook eet? Hoe kunt gij het wagen? Kookt niet elké keukenmeid of huismoeder den pot op hare manier? Wie verzekert u, dat uwe maag bestand is voor de soep van uwe buurvrouw? Vindt gij daarin geen zwarigheid, wat vindt gij ze dan, om u te doen aderlaten, in een geval, waarin tienduizend vóór u het gedaan zijn? ‘Maar men kan zich vergissen? de Doctor kan verkeerd gezien hebben, de Chirurgijn mis steken.’ Uwe keukenmeid kan u ook dolle kervel opdisschen, in plaats van peterselie.
Maar ik begin te bemerken, dat ik, als Don Quichot, de molens voor reuzen aanzie. Inderdaad, wie zal, in goeden ernst, iets tegen een kunst aanvoeren, welker hulp hij dikwijls op hetzelfde oogenblik noodig heeft en verlangend inroept? Men laat dan de kunst met rust, maar vaart uit tegen hare beoefenaren. Met welk regt? Zijn dan de Doctoren en hunne satellieten menschen van andere bewegingen dan wij? Uit welke natuurwet volgt het, dat er niet zoo wel domme Doctoren kunnen zijn als domme Advocaten, onkundige Chirurgijns als lompe Kleêrmakers, achtelooze Apothekers als slordige Notaris-
{==71==} {>>pagina-aanduiding<<}
sen? Of meent gij, dat de doctorale muts bovenmenschelijke wetenschap, hemelsche deugd en oneindige krachten mededeelt? Denkt gij misschien, dat alle Geneesmeesters even bekwaam moesten wezen? Kunnen alle keukenmeiden pastijen bakken; en die dat niet kunnen, kunnen die niets? Wat doet nu de verstandige huismoeder, die zulk een feniks over haar potten en pannen wil zien zweven? Neemt zij de eerste, die zich aanmeldt?
Hoe dit ook zij, het is nu eenmaal de manier, dat men zijn oordeel gebruike bij de keuze van eene keukenmeid, en het oordeel van anderen, de stem van het publiek, bij het kiezen van eenen Geneesheer. De vraag is, of, in dien staat van zaken, de Geneeskunst niet onder de ergste plagen van het menschdom behoort. Ik zoude niemand raden, hierop spoedig ja te antwoorden, tenzij hij even gereed was, om te erkennen, dat hij een gek is, waardig om als een kind bestuurd te worden. Moest men de Geneesheeren niet strenger bannen dan de Jezuiten? Waartoe dient ons Akademisch onderwijs, waartoe de geheele Geneeskundige Staatsregeling, indien wij een oogenblik twijfelden aan de heilzame strekking, zelfs der gebrekkigste kunst?
Dit is het punt, waar ik wezen wilde. Voorondersteld, dat er van de honderd Geneeskundigen slechts één zij, dien hoogen eernaam zoo waardig, als homerus of virgilius dien van Dichter, en dat de grootste hoop der overigen, gelijk het talrijk gild der verzenmakers, slechts zooveel geneeskundig genie heeft. als even genoeg is, om eene gewone verkoudheid, eene bedorvene maag, of eene ligte koorts, zonder gevaar van des lijders leven, te cureren; in die vooronder-
{==72==} {>>pagina-aanduiding<<}
stelling meen ik, met grond, te mogen beweren, dat mijne kunst niet alleen onder de eerlijke neringen en hanteringen verdient geduld te worden, maar zelfs een zegen is voor de maatschappij. Ik meene dit uit vier stukken te kunnen opmaken: 1o. uit hare oudheid; 2o. uit hare algemeenheid; 5o. uit hare noodzakelijkheid; en 4o. uit hare nuttigheid. Men zal hierop waarschijnlijk aanmerken, dat ik de drie eerste punten wel konde daarlaten, en dat men zeer te vreden zal zijn, wanneer ik het nut der Geneeskunst voldingend zal hebben bewezen. Men vergunne mij echter hierop aan te merken, dat elke verhandeling hare behoorhjke lengte moet hebben, en de mijne dan veel te kort zou wezen.

I. Wat dan in de eerste plaats de oudheid mijner kunst betreft, wie twijfelt daar aan? Ik gevoel echter, dat ik, om de zwakgeloovigen van die oudheid geheel te overtuigen, de rol der geschiedenissen moet openslaan en hare oorkonden raadplegen. Dit intusschen is, om de waarheid te zeggen, in het geheel mijne zaak niet. Welk eene straf, eene partij oude, bestovene boeken te doorwroeten, die niemand meer aanraakt! Ook zoude ik niet weten, dat men in onze verlichte eeuw op eene geheel andere manier de geschiedenis schrijft. Het is genoeg, dat men, in een' gemakkelijken leuningstoel gedoken, onder het uitblazen van eenige wolken rooks, eerst bedenke, hoe de dingen gebeuren konden, en, als men zich dat vast in het hoofd gezet heeft, daaruit opmake en zich verzekere, dat zij zoo gebeuren moesten. Ik zal zoo vrij zijn, dezen gebaanden, koninklijken weg ook op te gaan en, zonder den

{==73==} {>>pagina-aanduiding<<}

minsten omslag van boeken, de oorkonden der geschiedenis van mijne kunst in mijn hoofd te zoeken.
Sedert er menschen bestonden, was het mogelijk, dat zij ziek werden; en wanneer ik het menschelijk gestel naga, wanneer ik om mij heen zie, hoe de menschen bestaan, dan komt het mij niet slechts waarschijnlijk, maar zelfs noodzakelijk voor, dat zij ziek werden. Het is waar, in die allereerste tijden kunnen de menschen geheel anders geweest zijn dan nu; zij zullen vooral waarschijnlijk in andere omstandigheden geleefd hebben, waardoor zij minder aan ziekten waren blootgesteld. Of zoude adam reeds aan de jicht hebben geleden, en Moeder eva met migraine zijn gekweld geweest? Ik weet het niet; maar wanneer ik zie, hoe kippen uit kippen voortkomen en menschen uit menschen, dan zoude ik gerust durven aannemen, dat, in die overoude tijden, de menschen oogen in han hoofd zullen gehad hebben, armen en beenen aan hun lijf, en eene maag. Blumenbach zegt het uitdrukkelijk, dat er zelfs geen dier gedacht kan worden zonder maag, hoe veel minder een mensch. Het zal in die tijden ook wel eens gewaaid hebben, zoodat het zand iemand in de oogen vloog; het zal wel eens donker geweest zijn, zoodat er een in een' kuil kon vallen en arm of been breken. Zoude men ook niet, met veel grond van waarschijnlijkheid, mogen vooronderstellen, dat er wel eens een, zeer bezweet zijnde, koud water zal gedronken, en zich daardoor eene pleuris of een kolijk op den hals gehaald hebben? Ik beken, deze laatste vooronderstelling is wat gewaagd; maar men zal mij zeer verpligten met haar, voor dezen keer, te laten doorslippen; ik beloof, van mijnen kant, dat ik er geen misbruik van maken zal. Wij worden tegenwoordig toch wel genoodzaakt aan te nemen, dat

{==74==} {>>pagina-aanduiding<<}

er ligchamen zijn, die niets wegen; dat daaronder een ding behoort, hetwelk men het levensbeginsel noemt; en dat er in den mensch twee wezens zitten, die niets van elkander weten, uitgezonderd wanneer zij bij ongeluk malkander te na komen. Het eene wezen zit in den buik en het andere in het hoofd, hetwelk niet het hoofd is van ons ligchaam, maar slechts een deel van hetzelve, zoo als een arm of een been er een deel van is. Ja, men wanhoopt niet meer, of de kunst zal het nog zoo verre brengen, van iemand het hoofd af te zetten, zoo als men hem nu een' vinger afzet. Men zal dan een kunsthoofd uitvinden, ten einde men zou kunnen ademhalen en spreken en eten en een' hoed opzetten: want het is bewezen, dat een mensch, om te leven, geene hersenen noodig heeft. Dit alles wil ik, uit volle overtuiging, gelooven en voor waarheid aannemen, wanneer men mij slechts wil toegeven, dat men reeds in adams tijden armen en beenen breken, de pleuris of een kolijk heeft kunnen krijgen. Er waren dus zoowel uit - als inwendige ziekten. En zouden er dan geene Doctoren geweest zijn; of, om naauwkeuriger te spreken, geene menschen, die zich beijverden, te helpen, als anderen klaagden? Ik kan zulk eene slechte gedachte van mijne voorvaderen niet koesteren. En om ieder te overtuigen, dat ik mij hier niet vergis, behoef ik hen slechts te verzoeken, eens aandachtig gade te slaan, hoe kinderen leven, hoe zij elkander beklagen en helpen. Mij dunkt, wij kunnen ons de menschen, in die overoude tijden, nog al het best als groote kinderen voorstellen. Men zal zeggen, dat dit wederom eene vooronderstelling is. Het zij zoo, ik stel haar tegenover die, volgens welke wij uit apen of meerkatten voortsproten. Daar wij nu, willen wij ons gelijk

{==75==} {>>pagina-aanduiding<<}

blijven, wel genoodzaakt zijn, aan te nemen, dat onze eerste voorouders oneindig veel minder waren dan wij, kunnen wij toch waarlijk niet wel minder, dan in hen den aanleg tot dat alles te vooronderstellen, wat wij in ons zoo heerlijk ontwikkeld zien. Gelijk er nu, onder kinderen, doorgaans dezen en genen zijn, die, in opmerkzaamheid, geestigheid, handigheid of kracht, zeer uitmunten boven de anderen, zal het ook zoo onder die eerste menschen geweest zijn. Men behoeft juist geen hippocrates te zijn, om de rillingen en koude, die iemand bij inwendige aandoeningen overvallen, door zachte stovingen van het ligchaam te zoeken te verdrijven, noch ook om op te merken, dat menigeen, na eene sterke neusbloeding, beter wordt, en dus in een dergelijk geval zulk eene bloedsontlasting te bevorderen.
Zoo is dan de Geneeskunst zoo oud als het menschdom; en zullen wij haar dan nu verstooten? Is zij misschien onze achting minder waardig geworden, of kunnen wij haar beter missen? Op het laatste zal ik straks antwoorden; het eerste is naauwelijks een antwoord waardig. Het menschdom is in alles vooruitgegaan; zoude alleen de Geneeskunst achterlijk zijn gebleven? Dit kan men naauwelijks vooronderstellen, al wilde men aannemen, dat, sedert de grondlegging der wereld, tot op dezen dag, niet dan ezels de doctorale kap gedragen hebben; eene vooronderstelling, waarvoor geen grond te vinden is. Integendeel, ik houde mij overtuigd, dat, zoo eskulaap opstond, die onder de Grieken als de God der Geneeskunst werd gehuldigd, en hij verzocht, om, ingevolge onze geneeskundige wetten, bij eene onzer faculteiten tot het examen toegelaten te worden, hij het eerste onderzoek niet zoude kunnen doorstaan en afgewezen moeten worden.

{==76==} {>>pagina-aanduiding<<}

Misschien kwam men er toe, om hem, uit aanmerking van zijnen beroemden naam, honoris causá, den rang van Doctor te verleenen; maar het zoude zekerlijk alleen onder de uitdrukkelijke voonwaarde zijn, van nimmer te zullen practiseren.

II. De Geneeskundigen hebben derhalve een verkregen regt, om over onze zieke ligchamen het bestuur te voeren, zoo als de Regtsgeleerden over onze personen en eigendommen, de Godgeleerden over onze gemoederen, de Wijsgeeren over onze meeningen, de Dichters, Schilders en Muzikanten, benevens de Modemaaksters, Kleêrmakers en wat verder tot de uitvindende menigte behoort, over onzen smaak. Dit, evenwel, acht ik niet voldoende, om mijne kunst in het bezit dier achting te handhaven, welke haar toekomt. Zij kon haar bestaan aan een verjaard misbruik te danken hebben, gelijk de staande legers, of het priesterlijk gezag. Ik moet ook bewijzen, dat het menschelijk geslacht tevreden is met de Geneeskunst, haar beschouwt als een' kostbaren schat, dien men niet moet verwaarloozen, maar integendeel hoog waarderen.
Men is, reeds van ouden tijden af, overeengekomen, om een groot gewigt te hechten aan de overeenstemming der menschen. Er is bijna geene vergadering, waar men niet met de meerderheid besluit en beslist. Deze overoude en algemeene gewoonte is, in de eerste plaats, natuurlijk gevolg van de hooge gedachte, die de lieve menschen van zichzelven hebben. Zij beschouwen het als eene zeldzaamheid, dat de mensch geen verstand heeft, of zijn verstand niet gebruikt. In de tweede plaats is deze gewoonte een gevolg van het oudste en natuurlijkste aller regten, het regt van den sterk-
{==77==} {>>pagina-aanduiding<<}
sten: want het is zonneklaar, dat, van twaalf menschen, die tegen elkander opgewassen zijn, hetzij in ligchaamsof in zielskrachten, of in beide, acht of negen de overigen wel tot zwijgen kunnen brengen. Daar men ondertusschen, bij ondervinding, weet, hoe verbazend moeijelijk het is, de ware volkstem te vernemen, laat staan dan die van het menschelijk geslacht, heeft men het in dezen tot eenen vasten regel genomen, dat, al wie niet hard schreeuwt, toestemt. Hier meene ik de vijanden mijner kunst te zien meesmuilen en elkander toeknikken; ja, zij kunnen zich naauwelijks van een triomferend lagchen onthouden. Zij zijn verzekerd, dat ik hier mijzelven in het net heb gewerkt; want waar schreeuwt men harder tegen, dan juist tegen de Geneeskunst, zoodat zij, voor eene volksvergadering geroepen, bij acclamatie zoude veroordeeld worden? Men zoude uit dat geschreeuw dus moeten opmaken, dat ieder een' verschrikkelijken afkeer had van de kunst. En ondertusschen is er naauwelijks iemand, die hare hulp niet inroept, en die, daartoe bevoegd of onbevoegd, anderen niet dwingt, om van de zijne gebruik te maken. Ik durf hierover zelfs geen woord meer bijvoegen, zoo verzekerd ben ik, dat elk zoude uitroepen: ‘Wel, dat wisten wij ook!’ Maar, zoo gij dat dan ook wist, wat schreeuwt gij tegen de Geneeskunst, terwijl gij uwen buurman dwingt, uwe poudre de sympathie, tegen zijn neusbloeden, te gebruiken? Wat schreeuwt gij tegen de Geneeskunst, terwijl gij het eau médicinale bij flesschen vol tegen het pootje drinkt? Wat schreeuwt gij tegen de Geneeskunst, en geen half uur daarna laat gij uw gansche huis om den Doctor loopen, dewijl gij toevallig in den spiegel gezien hebt, dat uw uitzigt wat geel, en uwe tong beslagen is? Lees over wat volk gij

{==78==} {>>pagina-aanduiding<<}

wilt gij zult het geloof aan de medicijnen nog algemeener vinden, dan het geloof aan het Opperwezen, of aan de onsterfelijkheid der ziel. De Chinees vindt alles, wat zijn Arts uit de bewegingen van het om zijn' pols geslagen koordje vertelt, even zoo gewigtig, als de boer en de edelman bij ons, hetgene ludeman zaliger uit de pis voorspelde; en de Otaheiter laat zijne ledematen zoo geduldig en met zoo veel vertrouwen kneden, als een uwer eene purgatie inneemt, of zich laat magnetiferen.

III. Ook zoude het de grootste dwaasheid wezen de algemeenheid der Geneeskunst te ontkennen, welke wij zoo noodig hebben; in den tegenwoordigen staat der maatschappij, durf ik gerust zeggen, zoo noodig als brood. Ja, er zijn vele menschen, die dit laatste zeer wel zouden kunnen missen, indien zij slechts hunne ragouts, hunne pastijen behielden, maar die niet best zonder spiritus, of valeriaán, of rabarber, of aloëpilletjes, enz. enz, zouden kunnen bestaan; die niet leven, zonder dat zij hun hoofd met eene of andere versterkende wassching, hunne oogen met rozewater, hunne tanden en mond met parelwater of opiat voorzien, hunne ledematen in gezondheidstof gestoken, en eene menigte van doosjes en fleschjes in gereedheid hebben, die hun den dag moeten helpen verdeelen. Het verwondert mij, dat het speculerend gedeelte der faculteit nog niet op de gedachten gekomen is, om met deze pharmacomanie der beschaafde wereld zijn voordeel te doen, en onze Lucullussen te beduiden, dat in een goeden wijnkelder ook een voorraad van spiritualia en gedistilleerde wateren uit de Apotheek behoort. Maar wat zeg ik, onze Lucullussen? Menig arme, die geen

{==79==} {>>pagina-aanduiding<<}

droog roggebrood heeft, geeft zijn' laatsten duit aan een' Oliekoop voor een fleschje gekleurden terpentijn, of Haarlemmer-olie. Ieder gevoelt zoodanig de behoefte naar medicinale hulp, dat hij liever door haar sterven, dan zonder haar leven wil.

IV. Medicijnen zijn dus eene behoefte voor het menschdom. Naarmate het beschaafder wordt en de weelde meer doordringt, wordt aan die behoefte op eene meer beschaafde, meer weelderige manier voldaan. Gelijk de tafel van een' Amsterdamsche Apicius oneindig verre verheven is boven het zeehondenmaal, waarop de Kamschatdaal zijn' gast onthaalt, zoo ook de ziekenkamer van den eersten boven die des laatsten. Ook daar vereenigt zich al, wat menschelijke kunst weet uit te denken, en de tijd is niet ver af, dat kristallen drankfleschjes met sterlijk geplaatdrukte briefjes een' man van smaak zullen doen verlangen, de kòorts te krijgen. Van deze meerdere beschaving der kunst en versijning der weelde hangt de splitsing der Geneeskunst in eene menigte beroepen af. Gelijk op een dorp, of in eene kleine stad, brood- en koeke-, ja zelfs banketbakker één persoon zijn, is daar ook de geheele Geneeskunst in één' persoon vereenigd. Zoo was het te voren algemeen; maar eerst heeft zich de Apotheker afgescheiden, vervolgens de Heelmeester, daarna van dezen de Vroedmeester, de Breukmeester, de Tandmeester, de Oogarts; en wij zullen het nog eens zoo verre brengen, dat ieder deel onzes ligchaams, even als bij de oude Egyptenaren, zijn' eigen Doctor heeft. Dan zal het eerst regt zaak worden, juist te weten, waar de zitplaats der kwaal is.

{==80==} {>>pagina-aanduiding<<}

Door deze aanmerkelijke uitbreiding, beslaan mijne gildebroeders eene aanzienlijke plaats in de maatschappij; en ik meene regt te hebben daaruit te besluiten, dat de kunst, welke zij beoefenen, nuttig is. Wij noemen toch datgene nuttig, wat voordeel aanbrengt. Ik weet wel, dat sommigen mij dit niet zullen toestemmen; maar ik houde mij aan de meerderheid. De Geneeskunst is dan in de eerste plaats nuttig voor de Doctoren, Chirurgijns, Vroedmeesters, Apothekers en alle derzelver satellieten. Zij is bijgevolg ook nuttig voor alle diegenen, welke van de Eskulapen en derzelver gevolg leven, en dus bij hun welzijn belang hebben. Neem eens het gansche doctorale gild met deszelfs aanhang uit de burgerij weg, en gij zult een aanmerkelijk te kort gewaar worden. Het ligt ons nog versch in het geheugen, hoe zwaar de stremming van eenig bedrijf op de burgerij wege. Welk eene ellende, toen de Fransche Regie den tabakshandel den bodem insloeg! Toen heeft men leeren inzien, wat nuttigheid het inheeft, dat zoo vele duizenden menschen rook uitblazen, zoo vele duizenden hunne neusgaten opvullen met stof. Zoo zoude het ook gaan, indien de kwade Geest van het menschdom op ééns de Geneeskunst uit ons midden wegnam.

Virtutem incolumem odimus; 
Sublatam ex oculis queerimus invidi! 


Ja, ik durf gerust beweren, dat de Geneeskunst een aanmerkelijk gewigt in de schaal van het volksgeluk legt. Of is het van geen belang, dat zij vele ziekten dragelijk maakt, en daardoor velen voor de maatschappij bewaart, die anders voor haar verloren waren? is het van geen belang, dat zij de ziekten korter maakt, en

{==81==} {>>pagina-aanduiding<<}

daardoor de zieken minder tot last der maatschappij doet wezen? Beide moet althans van het grootste belang gerekend worden in onze dagen, waarin de waarde van den mensch berekend wordt naar hetgene hij produceert. In de staatsmachine moeten de consumerende krachten de producerende niet te boven gaan; en een der gewigtigste middelen, om dit heilzaam evenwigt te bewaren, is voorzeker de Geneeskunst, wel te verstaan zoolang de echte volgelingen van esculaap platgedrongen worden tusschen de hoogwijze theoriefabrikanten aan de eene, en de beunhazen aan de andere zijde. Doch dit niet alleen; de Geneeskunst, hare vaste regelen volgende, maakt de genezing of den dood ook zekerder, hetwelk een groot voordeel is voor alle statistieke en slaatkundige berekeningen, en een gedeelte van de basis der Societeiten van Levensverzekering uitmaakt. Deze zouden geheel fout uitkomen, wanneer nu eensklaps alle ziekten haren natuurlijken loop namen. - Eindelijk is de kunstmatige genezing aangenamer dan de natuurlijke, hetwelk ik daaruit opmaak, dat allen, die smaak vinden in ziek te zijn, van artsen en geneesmiddelen omringd zijn, terwijl zij dien smaak terstond verliezen en als door tooverij gezond worden, wanneer zij door eenig toeval aan hunzelven worden overgelaten. Deze ziektezucht brengt inderdaad veel gelds in omloop; en, dewijl daarnaar het geluk en de magt van een volk berekend worden, heeft dus ook in dit opzigt mijne kunst een' gewenschten invloed op het maatschappelijk welzijn.
Ik zoude nog veel meer tot hare verdediging en tot haren lof kunnen bijbrengen; maar ziende, dat mijne Verhandeling lang genoeg is, vind ik geene reden, om mijne lezers of mijzelven nog verder te plagen.



{==82==} {>>pagina-aanduiding<<}

IV. Aprils-weêr.

Druk bezig met het overschrijven van het meesterstuk van welsprekendheid, waarmede mijn vriend wakker mij verheugd had, en met een zeker welgevallen de nette letters beschouwende, welke ik op het papier had gebragt, stiet ik ongelukkig, met mijn schrijfkistje, de melkkan omver, zoodat de gladgeboende tafel overstroomd werd. Ik beken openhartig, dat ik, dien melkstroom ziende, heviger ontstelde, dan van de hevigste bloedstorting, welke ik ooit bij mijne lijders waarnam: want ik wist, bij ondervinding, wat mijne ooren zouden te lijden hebben! Het duurde ook geen oogenblik, of ik kwam in de gelegenheid, de radheid der tongspieren en de bruisende vaart van den stroom der gedachten in mijne lieve wederhelft te bewonderen. Zoodat ik, na verloop van een half uur, op alle mogelijke wijze overtuigd was, dat ik de grootste lomperd ben, die er staat en gaat, dat ik geene oogen in mijn hoofd en geene handen aan mijn lijf heb, en dat het onbegrijpelijk is, hoe de lompste boer mij zijne kin durfde vertrouwen, veel minder een' tand laten trekken, of eene lating doen.
Ik weet niet, of mijne vrouw, het hoofdstuk mijner chirurgicale onbekwaamheid doorloopen hebbende, ook tot andere kapittels zoude zijn overgegaan; maar er werd geklopt, en er kwam een boodschap, om terstond op het kasteel te komen, want dat eene der Freules onge-
{==83==} {>>pagina-aanduiding<<}
steld was. Ik heb wel eens gehoord, dat men, door eene bijzondere machinatie, te Amsterdam in een' oogwenk het tooneel verandert. Maar ik geloof niet, dat zij het zoo schielijk kunnen, als toen de tronie van mijn wijf, hare houding en stem. Een woeste najaarsstorm, was eensklaps een liefelijke lentemorgen. ‘Op het kasteel, manlief! waar anders altijd Doctor B. moet komen?’ Met deze woorden hielp zij mij den besten rok aantrekken, schuijerde mijn' hoed, reikte mij den stok aan, gaf mij een' hartigen zoen, liet mij uit, en oogde mij nog huizen ver na.
Het had de ganschen dag geregend; maar de lucht was nu opgeklaard, en de zon brak door. Dit trok mijne opmerking; wij waren in April; het weêr is dan wispelturig, en ik kwam er gaandeweg toe, het weêr in de lucht en dat in mijne vrouw te vergelijken. Volkomen heldere dagen, zonder wolken, vond ik niet; slagregens niet zeldzaam; meest echter druilig weêr, waarop men geen' staat kan maken. Het is niet anders. De wandelaar moet den natten April voor lief nemen, waarin de landman zich verheugt; en wie weet, waartoe de Aprilheid mijner vrouw mij, mijn huisgezin, mijnen kinderen kan dienstig zijn?
Men verwijt de vrouwen doorgaans, dat zij wat wispelturig vallen. Ik heb wel eens hooren zeggen, dat men dit bij de Dames in de stad caprices noemt, en dat dit een leelijk woord is. Ik kan mij niet begrijpen, hoe de Heeren in de stad zoo ongemakkelijk vallen, of, laat ik liever zeggen, zoo dood onnoozel zijn, en niet begrijpen, dat vrouwen - vrouwen zijn. En, inder daad, wij moeten haar dan ook kwalijk nemen, dat zij een teêr vel hebben, kleine voetjes, eene fijne leest,

{==84==} {>>pagina-aanduiding<<}

levendige oogen, enz. Het een is onafscheidbaar van het ander. Hoe is het mogelijk, dat een paar oogen, hetwelk, eer men omziet, alle streken van het kompas doorloopt, de ziel tijd kunnen geven zich te bezinnen? En kunnen wij ons in zulk een fijn ligchaam anders, dan eenen zeer beweegbaren geest voorstellen? Zoo als nu een gevoelig weêrglas door de minste veranderingen in de lucht wordt aangedaan, moet eene vrouweziel hevig getroffen worden door het minste, dat haar aandoet. Zij is dan ook, als het vocht in den. contrôleur, aan een bestendig rijzen en dalen onderhevig. Hoe het elders is, weet ik niet; maar bij mij in huis blijft de controleur zelden lang op mooi weêr staan, meest op veranderlijk, ook wel eens storm. Maar ik heb in natuurkundige werken gelezen, dat dit in ons luchtgestel zoo wezen moet, en dat de Aprilswispelturigheid eigen is aan onzen dampkring. Hiervan overtuigd, ben ik het met mijzelven eens geworden, mij zoo gelaten nat te laten regenen als een perenboom, al hopende, dat de zon met den tijd door zal breken, en het land des te ruimer vruchten geven. Ontmoet ik dan een regenbui op mijn wandeling, zoo denk ik maar in 't vooruitzigt op het najaar; en zelden mist het, of het gezigt van mijn' volgeladen boomgaard zet mij zoo in vuur, dat het mij eindelijk onzeker voorkomt, of ik nat ben van den regen, dan van mijn zweet.
Ik heb dagelijks gelegenheid, die filozofie te pas te brengen. Zelden kom ik t'huis, of mijne lieve wederhelft maakt mijn gemoed zoo week, als de zwaarste slagregen mijn' hoed. Zoolang nog onze hangklok niet één uur heeft geslagen, zijn het alleen donkere wolken; en het gelukt mij soms de zon te doen doorbreken, vooral wanneer ik wat geld medebreng, of er om denk,

{==85==} {>>pagina-aanduiding<<}

naar de kippen te vragen, en naar het nommer van het laatste ei. Want mijne lieve vrouw berekent het geluk haars levens naar het getal eijeren, hetwelk hare kippen leggen, en die daarom ook zorgvuldig genommerd worden. Wee de kip, die haar aandeel niet aanbrengt! Zelfs, als zij de soep op tafel zet, waartoe zij het arme dier veroordeeld heeft, somt zij, met een knorrig gezigt, het verdriet op, dat zij er van gehad heeft. Zwaar komt mij elke lepel te staan, en ik kan naauwelijks nalaten elken ochtend te bidden: Heer! bewaar mij voor hoendersoep! - En hebben ongelukkig de aardappelen goedgevonden gaar te worden, eer ik de deur in ben, dan wacht mij nog smakelijker maaltijd; ja ik weet somtijds niet, wat te verkiezen zij, eene wolkbreuk midden op de hei, of de vloed van klagten en minnelijke woordjes, waaronder ik mijn brood slikken moet. Ik doe dan ook, wat ik kan, om ten minste een klein straaltje af te leiden. Gelukkig voor mij, als er in de buurt brand is geweest, of eene boerenmeid in de kraam is gekomen, opdat ik wat te vertellen hebbe. Mijn hoofd is daardoor altijd opgevuld met dergelijke voorvallen, en met de nommers der eijeren van onze kippen.
Het is mij niet onbewust, dat vele mijner buren mij, om deze en dergelijke redenen, een' zeer ongelukkig man rekenen. Gevoelig voor hunne goedheid, doet het mij leed, of liever ben ik zeer blijde, dat zij zich zonder reden over mij bekommeren. De boeren zien het druilig weêr in April gaarne, en laten zich met genoegen druipnat regenen. Zoo gaat het mij ook. In mijn huis is alles helder en op zijne plaats; kelder en keuken zijn wel voorzien; er gaat geen zwavelstok te loor; en mijne zes kinderen zien er den laatsten dag der weke zoo frisch en schoon uit, als in het begin. Dit alles is een ge-
{==86==} {>>pagina-aanduiding<<}
volg van den rusteloozen bedrijfgeest mijner huisvrouwe. Dit ziende moet ik tevreden zijn, al veegt dwijl en luiwagen den grond voor mijne voeten weg, zoodat ik als een ekster het huis moet doorhippen, en ofschoon het onophoudelijk malen en drillen mij de weinige oogenblikken, die ik van mijn zwaar beroep uitrust, niet zelden tot eene ware pijnbank maakt. Dan heb ik ten minste dit gewonnen, dat de raagbol of de witkwast mij niet opjaagt, en dat ik mijn boêltje eenige weken op dezelfde plaats mag zien. Want in de twee jaren, die wij in dit huis wonen, is mijne Apotheek reeds vijf malen van plaats veranderd. Ik ben zelfs niet zonder vrees, dat mij eene zesde verhuizing voor de deur staat, en dat esculaap en galenus veroordeeld zullen worden, om in een donker stookhokje, bij de keuken, te trekken.
Hoe het zij, ook dat zal mij wel zijn. Het zoude toch dwaas en verkeerd wezen, die ongemakken niet te willen lijden, daar zij met zoo veel goeds gepaard gaan. Ik vorder immers ook van mijne patiënten, dat zij de krimpingen zullen dulden, welke mijne purgaties hun veroorzaken. En echter bestaat het nut, dat dezelve aanbrengen, niet zelden grootendeels in mijne verbeelding; terwijl de ongedurigheid mijner lieve wederhelft mij wezenlijke voordeelen verschaft.


V. Chirurgicale vrijaadje.

Een van mijne patiënten heeft een cypersche kat, die zoo schoon is, als ooit een cypersche kat gezien kan

{==87==} {>>pagina-aanduiding<<}

worden, uitgezonderd dat zij geen' staart en slechts één oor heeft en daarenboven van achteren lam is. De oude vrouw is zoo op het dier gesteld, dat er in haar oog geen volmaakter kat wezen kan, en haar leven besteed wordt, om de voortreffelijke hoedanigheden en de geheele geschiedenis van het dier te verhalen, waarbij men dan tevens verneemt, hoe het lam en staarteloos en eenoorig komt. En bij deze verhalen doet het de goede vrouw goed, dat niemand kan tegenspreken, dat hare kat eene cypersche kat is. Het gaat mij omtrent even zoo. Ik durf gerust zeggen, dat mijn wijf een wijf is uit duizend, ofschoon zij zich aan hare porseleinkas meer laat gelegen liggen dan aan mij, geen Fransche gensd'arme het tegen haar' mond uithoudt, en de gansche buurt weet, dat ik in mijn huis al het weêr, dat in een rond jaar aan den hemel komt, in éénen dag beleef. Het is nu ruim tien jaar geleden, toen zij mij het eerst voor een uilskuiken uitmaakte. Ik weet het nog zeer wel; wij kwamen uit de kerk, waar onze echt was ingezegend, en, geheel vervuld met den schat, dien ik naar huis bragt, vergat ik onzen Heer te groeten. Sedert dien tijd heb ik de waarneming van sommige Natuurkundigen, dat de hennen, die eijeren leggen, kakelachtig en onrustig zijn, bevestigd gevonden; want ik kreeg, jaar op jaar, kind op kind.
Intusschen heb ik zoo veel met mijn toontje op, als een van mijne buren met zijne beste koe. Misschien komt dit daarvan, dat ik haar niet gemakkelijk gekregen heb; want ik ben ook magtig ingenomen met mijne kennis van 's menschen ligchaam, en de Hemel weet, hoe veel hoofdbrekens en nachtbrakens het mij gekost heeft, om het onderscheid te vatten tusschen eene ader en eene slagader, eene pees en eene zenuw, om te ont-
{==88==} {>>pagina-aanduiding<<}
houden, waar de longen en de lever zitten, en vooral, dat de mensch, behalve zijne ziel en zijn ligchaam, nog een levensbeginsel heeft, waardoor hij leven kan, zonder eene ziel noodig te hebben. Dit alles heeft mij vele moeite gekost, en ik gevoelde mij dus zeer gelukkig, toen ik dat alles wist. Mijn geluk was echter van korten duur. Twee dagen, nadat mijn Meester mij gezegd had, dat ik volleerd was in alle de deelen van 's menschen ligchaam en in het levensbeginsel, was het over. De dag staat mij nog klaar voor den geest, hoe ik het been van Mijnheer H. verbond, en de kamenier binnenkwam, om Mevrouw te zeggen, dat de Doctor komen zou. Ik was zoo ontsteld, dat ik, in plaats van unguent. Simpl.., spaanschevlieg-zals op het wiekje deed, dat ik in mijne hand had, en zoo stijf zwachtelde, dat ik geen uur t' huis was, of ik werd geroepen, om het verband los te maken. 's Avonds ging ik er weêr heen, kwanswijs om te zien, of het verband nu beter zat, maar inderdaad in de hoop van de mooije kamenier weêr te zien. Dit was mis, maar hoe ontstelde ik, toen ik het been zoo rood als een kreeft vond! Gelukkig vernam ik, dat de patiënt iets van een ragoût gegeten had; ik beweerde nu, dat ragoût rozig is, en redde mij zoo uit den brand.
Maar, helaas! mijne rust was weg, en ik zon op niets, dan hoe ik aan den kost, en met den kost aan de kamenier zou komen. Het laatste lag mij inzonderheid zwaar op het hart, wanneer ik mijn sluik haar met haren zwierigen opschik vergeleek, en mijne stijve manieren met hare losse en bevallige houding. Ook had ik haar, door Mevrouw, antoinette hooren noemen; en ik kon mijne ooren maar niet gewennen, om dien naam naast den mijnen te zetten. maarten en antoinette;

{==89==} {>>pagina-aanduiding<<}

neen, dat ging niet! Evenwel, ik had opgemerkt, dat zij, sedert eenige dagen, altijd bij de hand was, als ik kwam, en dat zij dan het noodige tot het verband aanbragt, ook wel daarbij hielp. Ook scheen het, dat zij mij nazag, en vriendelijker was, als ik het waagde, haar toe te spreken. Dit gaf mij moed; en ik verlangde maar, dat het been niet genezen mogt. En ziedaar, wie zou het gelooven? het been wilde niet genezen. Ik weet niet, hoe het kwam; maar altijd was ik geneigd, er nu eens dit, dan eens dat aan te doen, waardoor het altijd op dezelfde hoogte bleef, en misschien nog zijn zou, zoo niet de goede Heer H. op ééns een eind aan alle mijne onzekerheid, en dus ook aan zijn zeer been, gemaakt had. Hij gaf mij te kennen, dat de Chirurgijn op het dorp, waarvan hij Heer is, wegens zijnen ouderdom een hulp zocht, en dat hij het oog op mij had geslagen, omdat hij veel goeds van mij gehoord had. Ik kreeg hierbij de toezegging der chirurgijnsplaats, als de oude man zijn hoofd eens neêrleide. Na mij, dit alles gezegd te hebben, waarbij ik stond, alsof ik een' verkeerden tand had getrokken, voegde hij er bij: ‘Ik heb wel gemerkt, wat er tusschen u en toontje omgaat; dat kan eens best komen; gij zult er eene knappe vrouw aan hebben.’ Deze weinige woorden deden eene magtige uitwerking. Ik merkte er uit, dat mijne schoone zoo goed een' boerennaam had als ik, en dat ik haar niet ongevallig was. Zoo bloo ik te voren was, zoo vele vrijmoedigheid kreeg ik nu, en het duurde geen acht dagen, of het was tusschen ons geklonken. Sedert dien tijd genas het been van den ouden Heer zienderoogen, zoodat de goede man zich niet genoeg over mijne kunst kon verwonderen. Sommigen mijner kunstbroeders zullen welligt nieuwsgierig wezen te weten,

{==90==} {>>pagina-aanduiding<<}

met welk middel ik zoo ver kwam, om een been, dat ik eerst verknoeid had, in korte dagen te heelen. Ik kon hiervan eene fraaije en belangrijke waarneming schrijven, zoo als ik er menig eene gelezen heb. Evenwel, schoon ik van top tot teen Chirurgijn ben, kan ik niet van mij verkrijgen, mijne geleerdheid zoo ontijdig te pas te brengen. Ik zal daarom liever voor de waarheid uitkomen. Mevrouw was met toontje naar buiten getrokken, en Mijnheer zou in de stad blijven, tot zijn been genezen was. Daar toontje mij nu niet meer bij het verband hielp, bleef ik ook met mijne zalven van het been, en gaf der Natuur tijd, om zich te herhalen. Ik heb wel eens gedacht, of dit niet meer gebeurde. Menigeen reist, aan de hand van zijn' diepzinnigen Doctor, de Apotheek rond, en geneest niet, vóór hij dezelve rond en er wederom uit is. Gelukkig, dat, in onze verlichte dagen, zoo vele potjes ledig zijn! Dit is geen van de geringste voorregten der eeuw, die wij beleven. Doch, wat ik zeggen wilde? Ik raakte nu op het dorp bij Meester koen, waar ik de kunst leerde, om de ziekten zonder omslag te genezen. Een paar jaar daarna haalde ik mijne vrouw van het Kasteel; en ik kan gerust zeggen, dat dit mij nog nooit een' geheelen dag berouwd heeft.


VI. Zondagsche overdenkingen.

Zoo ooit een Geneesheer met zijn' stand en beroep kan ingenomen zijn, is het Meester maarten. Hij re-
{==91==} {>>pagina-aanduiding<<}
kent intusschen onder de voorregten der Eskulapen vele kleinigheden, welke velen zijner kunstbroeders niet tellen zullen. Daaronder is dit, dat hij 's zondags niet stil behoeft te zitten, maar even vlijtig met zijn werk kan voortgaan, als op andere dagen. Hij gunt zijnen buren, die zwaar moeten werken, dien dag van rust en uitspanning, en ziet zeer wel het weldadige der inrigting in, waardoor zij, die zoo geheel ligchamelijk en bijna werktuigelijk leven, aanleiding krijgen, hunne ziel bezig te houden, en eenig voedsel voor geest en hart, met vrucht, te gebruiken. De zielespijs is die menschen te zwaar; zij moeten er zich toe zetten, om ze te verteren; ja het is meest noodig, dat zij hun, als den kleinen kinderen het brood, worde voorgekaauwd en in den mond gestoken. Maar een opmerkzaam en gevoelig Arts vindt dagelijks aanleiding, zich te vervullen met die denkbeelden, welke het hart verheffen; zijn geest behoeft het onderscheid der dagen niet.
Men ga nu niet denken, dat mijn vriend een Deist of iets van dien aard zij, en 's zondags in de herberg zit, in plaats van in de kerk. Ik kan u verzekeren, dat hij van beiden ijverig gebruik maakt, en dat er zelden een kerkdag voorbijgaat, waarop hij niet's morgens of 's middags ter preêk gaat, en 's avonds bij arij in den Druiventros zijn pintje bier gaat drinken, terwijl moeder met hare buurvrouwen, onder een kopje koffij, de zegepralen zit op te tellen, die in de vorige week op het manshoofd behaald zijn, en het plan van den veldtogt voor de volgende werkdagen beraamt. In dien zin heeft Meester dus 's zondags rust, en wel eene liefelijke rust; hij hoort wel preken, maar van Dominé en niet van toontje, en 's avonds vervullen de heldendaden van flip, den Wachtmeester, zijne ooren, waar-
{==92==} {>>pagina-aanduiding<<}
tegen hij dan de zijnen stelt, en zij, terwijl de boeren hen zitten aan te gapen, beiden om het zeerst snoeven, de een op de hoofden, die hij gekloofd, de ander op de armen en beenen, die hij kunstmatig heeft afgezet.
Men zal nu zeggen, dat mijn vriend niet onder de Godvreezenden behoort. Evenwel, hij doet zijn' kerkgang, en, wat vele vromen niet doen, hij overdenkt, wat hij daar gehoord heeft; en, terwijl deze, met een stemmige tronie en zaamgevouwen handen, voor het oog zitten te prevelen, maar inderdaad bedenken, hoe zij het meeste geld van hun zaad of van hunne boter zullen krijgen, is maarten, met zijn gewoon gezigt, en al dravonde van de eene buurtschap naar de andere, om hier eenen boer zijne kermisbuilen te verbinden, daar eene boerin van het koffijdik te ontlasten, geheel bezig het gehoorde nog eens na te denken. Van dergelijken aard vind ik, onder den titel van Zondagsöverdenkingen, eene menigte papiertjes, waarvan ik er nu een overschrijf.
Ik bedenk mij daar, dat ik tegen de wijze les van horatius gezondigd heb, die gebiedt, dat men zoovele omwegen niet gebruiken zal, maar den lezer in ééns zetten, waar men hem hebben wil (*). Wat zal ik zeggen? Zoo als men ongevoelig de manieren en gezegden overneemt van diegenen, waarmede men veel verkeert, volgt men ook schrijvende, wat men leest. Ter zake dan!

{==93==} {>>pagina-aanduiding<<}

Ik heb dezen middag Ds. A. gehoord, die in de vacature preêkte. Hij verklaarde den 9den Zondag, en voerde, onder andere bewijzen voor het bestaan van een Opperwezen, ook de overeenstemming van alle volken en menschen in dit geloofsärtikel aan. Bij de Ostiaken en Patagoniërs ben ik nooit geweest; maar, uit de kerk komende, kwam ik den dommen-Schaapherder van den Kerkmeester tegen, en kon de vraag niet onderdrukken: Zou deze ook gelooven, dat er een God is? Gaarne beken ik, dat ik er zeer aan twijfelde; en, als ik het maar eens gul uit zeggen zal, ik vond het, tot mijne eigene overtuiging, vrij onverschillig, of hij het geloofde, of niet. Wat doet, in zulk eene gewigtige zaak, het gevoelen van iemand af, wien ik niet eens zoude vertrouwen, om mij den weg naar het naaste dorp te wijzen? Wat helpt het mij dan, van een millioen zulke domkoppen de stemmen op te loppen, en, met den bril op den neus, een' arm vol reisbeschrijvingen te doorbladeren, om te zien, met welke grimassen het eene volk de zon begroet, het andere de maan, het derde een' krokodil of eene slang of een' witten olifant vereert, en daaruit dan het besluit te trekken: dat die allen van het bestaan van een Opperwezen overtuigd zijn? Als ik met mijn barbiersverstand er iets uit moest afleiden, zoude het dit zijn, dat de mensch uit zijnen aard een bang schepsel is, en te banger, naarmate hij onbeschaafder en onwetender is. Hoe meer bij bekend wordt met de Natuur en met zijne eigene krachten, zoo veel te grooter en verhevener wordt zijn bullebak, en zoo veel te verder verwijdert hij dien uit zijnen dagelijkschen kring. Die aangeborene vreesachtigheid is een bewijs, dat hij zich niet onafhankelijk gevoelt. En dit gevoel is zoo algemeen, dat zelfs groote wijsgeeren aan voor-
{==94==} {>>pagina-aanduiding<<}
teekenen hingen, en het bijgeloof nergens meer voet heeft, dan bij zulken, die er aan twijfelen, of zij zichzelven niet hebben voortgebragt.
Vóór éénigen tijd sprak ik hierover men Dr. wakker; en deze verzekerde mij, dat men thans die teekenen van bijgeloof enz. wel noodig heeft, om overtuigd te wezen, dat deze en gene menschen zich afhankelijk gevoelen. Naarmate zij in kennis gevorderd en meer overtuigd zijn geworden van hunne eigene grootheid, hebben zij ook hunnen God verheven, maar tevens verwijderd, zoodat zij er thans slechts eene zeer flaauwe voorstelling van hebben, doch des te duidelijker van hunne eigene waarde. Men kan de betrekking, waarin de tegenwoordige wereld zich tot zijnen Maker beschouwt, het best vergelijken met een Parijsch huishouden, waar de man wel zijnen naam leent, en de duiten verstrekt, om goede sier te maken, maar of geheel onzigtbaar is, of in een' hoek verschoven zit; terwijl de beminnelijke en geestige gastvrouw eigenlijk de zon is, in welker stralen allen leven en zich bewegen. Men kan niet ontveinzen, dat de hedendaagsche beschaafde wereld de verhevene Oorzaak van alles alleen als het middel aanziet, om te schitteren en te genieten. Zij gevoelt er zich dan ook niet meer aan gehouden, dan eene Parijsche Dame aan haren echtgenoot. Gelijk het bij gene gemeen is en laag burgerlijk, om met dezen gezien te worden, en hem eenig bewijs van liesde en ontzag te betoonen, heeft ook hij den beschaafden toon niet gevat, die den Heer der Schepping met eerbied nadert.
Op zulk eene wijze liet zich mijn vriend uit; en, daar hij veel gelegenheid heeft om de wereld te kennen, kan ik niet anders gelooven, of het is zoo. Maar hoe dunt

{==95==} {>>pagina-aanduiding<<}

dit het getal der genen, wier getuigenis men gerust kan inroepen, als men het bestaan van den Schepper en Onderhouder van alles, en den zedelijken Regter der menschen, wil bewijzen! Willen wij billijk handelen, dan gelden hier die stemmen niet, die eigenlijk een' krokodil of witten olifant gelden, en nog veel minder, die eene verachtelijke stroo-pop aan het hoofd der wereld stellen. Hoe kan men dan met grond en reden zeggen, dat het gansche menschelijk geslacht zich vereenigt in de erkentenis van een Opperwezen? Ik ben maar een domme Dorpbarbier; maar, indien ik geleerd ware, ik zou zóó redeneren: Een mensch kan zich geen denkbeeld vormen van iets, dat geheel boven zijne bevatting gaat. Wie uren en dagen over zijn hoofd laat wentelen, zonder ooit te letten op hunnen voortgang, zal bij het woord Eeuwigheid niet veel denken. En de Hottentot, die er een' Regenmaker op nahoudt, en wien de gansche Natuur tooverij is, zal een sober denkbeeld hebben van Almagt. En hoe zou er in zijne hersenkas een hokje open zijn voor het beeld eener liefderijke en wijze Voorzienigheid? Eer zou, denk ik, mijn jongen, die pas den baard kan schrappen, den steen kunnen snijden, of een been afzetten. Men neme het mij voorts niet kwalijk; maar het ding, waarvoor bij zich buigt, en dat onze Geleerden zijn' God noemen, gelijkt niets naar het verheven en aanbiddelijk beeld, dat in mijne ziel woont; en ik zie dus ook geene reden, aan beiden denzelfden naam te geven, zoo min als ik rabarber muskus of muskus rabarber zal noemen.
Is het dan voor een wijs man, tot zijne overtuiging, zoo noodig, dat een lompe boer of Vuurlander, die op zijn best drie kan tellen, zijn geloof deelt? Moet

{==96==} {>>pagina-aanduiding<<}

een kind hem de zon wijzen, en vertellen, dat die meer licht geeft dan moeders nachtlampje? Daarop toch komt de Godgeleerdheid van geurt, den Schaapherder, neêr, wanneer hij, niet zonder inspanning, zijne hersenen in beweging zet, en, op zijn' herdersstaf leunende, de hei overziet; hij gevoelt dan flaauw, dat er iets grooter en magtiger is dan hij en turk, die zijne schapen bijeendrijft. Wat dat zij, en in welke betrekking hij daartoe sta, daarover bekommert hij zich even min, als over de bergen in de maan.


VII. Over den Geest des Tijds.

Aegri Somnia.

horat.
Meester maarten hoort, als lid van een Departement tot Nut van 't Algemeen, in 't jaar omtrent honderd verhandelingen en bijdragen. Daaronder zijn er niet weinige, welke hij te schoon, te belangrijk keurt, om zich met een vlugtig gehoor te vergenoegen. Ware hij drukker en uitgever, onze Letteroefeningen zouden genoeg te doen hebben, om de boekdeelen, waarmede hij ons dan gewis zoude overstroomen, ter kennisse van het publiek te brengen. Gelukkig kan hij nu niet meer, dan alle die meesterstrukken netjes overschrijven, waartoe zijn schrijflust hem gestadig aanzet, zoodat hij zich een kas vol manuscripten verworven heeft,

{==97==} {>>pagina-aanduiding<<}

welke na verloop van eeuwen, zoo wij hopen hunnen angelo majo vinden zullen.
Maar, zal menig nadenkend lezer vragen, hoe komt gij toch aan de papieren van dien Dorpbarbier? Ik zal het u zeggen. De man heeft zulk eene verbazende scrijfjeukte, dat hij schier niets kan hooren, noch zien, noch denken zelfs, of hij brandt van verlangen, om dat alles op het papier te zetten. Men moet deze zieleziekte wel onderscheiden van eene andere, thans epidemisch heerschende, welke men drukjeukte noeme. De voornaamste punten van verschil zijn deze: in de schrijfjeukte is er eene zekere behoefte, om net te schrijven, en zijne oogen in zijn fraai schrift te verlustigen. Bij de drukjeukte schrijft men slordig, om het maar spoedig gedrukt te zien; men gunt zich naauwelijks tijd om te denken, veel minder om te zien, hoe men schrijft. Ook verschillen deze ziekten in derzelver uitwerkselen. Het gewone gevolg der eerste is, dat de zieke braaf wat tijd verliest, doch daarvoor nog altijd veel vermaak koopt, en zelfs wel eens eenig nut. De laatste heeft zeer vreemde verschijnselen. Zoo lang er gedrukt wordt, is de autheur niet weinig in zijn' schik, droomt van niets dan roem, en de drukker van voordeel. Afgedrukt, vindt het lezers: want in onzen tijd is de leesjeukte eene nog algemeener kwaal, en de leesgezelschappen zijn een zeker débouché voor prulwerken. Het veroorzaakt nu eene algemeene slaperigheid en tijdverveling. Eindelijk komt het in handen der Recensenten, welke in ons land doorgaans van een werk beginnen melding te maken, als de lezers het omtrent vergeten zijn; de schrijver wordt kwaad, en de drukker overlegt zuchtend, wat meer zaak is, de overige exemplaren voor een' ver-
{==98==} {>>pagina-aanduiding<<}
minderden prijs aan te bieden, of hun de breede baan van het misdruk te doen inslaan.
Na deze vergelijking zal het groot aantal mijner lezeren de kwaal van Meester vroeg als van weinig beteekenis aanmerken. Maar toontje, zijne vrouw, dacht er geheel anders over. Zij berekende, dat er menig kantje en lintje bij inschoot. Er ging geen bode naar stad, of hij moest papier en pennen medebrengen, en wel van het beste. Daarbij bleef het niet; de volgeschrevene bladen moesten in nette bandjes worden ingebonden, waarvoor Meester al menigen boer scheren moest. Het ergste was, en dit had Dr. wakker ook gemerkt, dat de man zijn beroep maar met zijne halve ziel waarnam, en dat, naarmate hij meer smaak kreeg voor diepzinnige bespiegelingen en geleerd onderzoek, de tongen van de boeren met minder oplettendheid bekeken werden, een langwijlig verband wel eens een dag verschoven, of een verre lijder geheel vergeten werd. Door eigene ondervinding overtuigd, dat een kunstenaar geheel kunstenaar moet zijn, en dat dus een Geneesheer zoe veel te ongeschikter wordt voor de practijk, als hij dieper met zijn' neus in de boeken zit, of meer door eene of andere liefhebberij, het zij van botaniseren of van jagen, van anatomiseren of van smulpartijen, van chemische proeven te doen, of, zoo als onze vroeg, van boeken uit te schrijven, beheerscht wordt. Hij besloot dan, zijnen vriend van deze razernij te genezen; maar ik twijfel, of het hem, zonder hulp van vrouw vroeg, zoude gelukt zijn. Wakker, alle zijne redenen in slagörde aanvoerende, deed hem naauwelijks een' voetslap wijken; maar het klagen en fleemen en malen van toontje had geen einde, en deze Kozakken-oorlog vermoeide den armen man zoodanig, dat

{==99==} {>>pagina-aanduiding<<}

hij het opgaf. Op vrouwendag werd de dierbare verzameling in eene kist gepakt en naar Dr. wakker gebragt. Het is daar, dat ik er van tijd tot tijd in snuffel; en daar ik, sedert een' geruimen tijd, niet vrij ben van drukjeukte, vind ik hierin eenige verligting voor mijne kwaal, dat ik, buiten staat om zelf te denken, nu de gedachten van anderen ten minste drukken laat (*).
Op deze wijze, dan, kom ik aan de volgende Redevoering, over den Geest van onzen Tijd, welke ik gevonden heb, dat in bovengenoemd Departement gehouden is door den zoon van een' rijken Bakker, student in de letteren, die zijn eerste wintervacantie in den schoot zijner familie kwam doorbrengen.
Weledele Heeren (†) en Vrienden! Medeleden van dit bloeijend (§) Departement der verdienstelijke Maatschappij van Kunsten en Wetenschappen, tot Nut van 't Algemeen! Zeer geachte Toehoorders!
Wanneer wij niet, als het redelooze vee, gedachteloos naar den grond zien, maar, trotsch op onze opgerigte gestalte, het opmerkzaam oog laten wandelen over het ruime veld onzer beschouwing, bespeuren wij

{==100==} {>>pagina-aanduiding<<}

weldra, dat er niets zoo verheven, zoo heerlijk, zoo luisterrijk en schoon is, als de mensch, verre boven den reusachtigen walvisch, den vluggen adelaar, het moedig paard en den schranderen olifant. En als wij dan een' blik terugslaan op de eeuwen, die vervlogen, en dezelve vergelijken met den tijd, die nu is, dan worden wij bijna duizelig van de hoogte, waartoe wij ons geslacht zien geklommen. Vuur en water voeren ons tegen stroom en wind op, en in één' dag brengt ons de diligence van Déventer naar Amsterdam; eene reis, waartoe onze voorouders soms drie dagen besteedden. Men zegt zelfs, dat er tusschen Amsterdam en Utrecht eene schuit vaart, zoo hard als een paard kan loopen, en die men daarom den vlieger noemt.
Dit een en ander in aanmerking nemende, kwam het mij niet ongepast voor, daar ik voor deze aanzienlijke vergadering moet spreken, uwe aandacht bezig te houden met eenige beschouwingen over den geest van onzen tijd. Ik zal trachten aan te toonen, dat die geest een dierlijk magnetische of gemagnetiseerde geest is, zoowel in het zinnelijke als zedelijke, zoowel in het staatkundige als godsdienstige. Uwe bemoedigende en geestverheffende aandacht volge mij in de ontwikkeling dezer vier punten!
Vooraf, echter, zal het noodig zijn, u te ontvouwen, wat ik door een' gemagnetiseerden geest versta. Het zal ieder uwer bekend zijn, dat wij vijf zintuigen hebben, waardoor wij kennis bekomen van hetgene ons omringt; dat die zintuigen eene werking verwekken in onze hersenen, het middelpunt, als 't ware onzer aandoeningen en bewegingen. Maar, door zekere strijkingen en blazingen, kan men het zoover brengen, dat wij geene zintuigen meer noodig hebben; dat wij zelfs dingen bemerken op uren afstands, ja die nog in de

{==101==} {>>pagina-aanduiding<<}

toekomst verborgen liggen. Men heeft opgemerkt, dat de verhevene natuur des menschen heerlijk ontwikkeld wordt in dien toestand. Een kind spreekt en gedraagt zich als een volwassen man, een lompe boer als een welopgevoed stedeling, een ligt meisje als eene deftige en eerbare matrone. En de Geneesheeren, die weten, hoe een mensch van binnen gesteld is, hebben ontdekt, dat dit veroorzaakt wordt, doordien de hersenen ophouden een middelpunt onzer gewaarwordingen te zijn, en, zoo als zij zich zinrijk uitdrukken, gedepotenseerd worden: dat ons geheele zenuwgestel opgevijzeld wordt tot de hoogte der hersenen, en wij dus, geheel hoofd zijnde, zonder hoofd zijn.

I. De geest des tijds is, in het zinnelijke, gemagnetiseerd. Geen vezeltje van ons ligchaam, of het is zenuw geworden, en deelgenoot van de kracht, die in het hoofd plagt te heerschen. De maag schaamt zich, te verteren, - de nieren, pis af te scheiden, - de huid, zweet; allen willen zij deelnemen aan het edeler gedeelte van ons bestaan. Eene eenvoudige aandoening verwekt bij den eenen zenuwhoest, bij den anderen zenuwindigestie, bij een' derden zenuwkolijk, bij een' vierden zenuwjicht of graveel; welke kwalen alleen ontstaan, omdat maag en ingewanden deelnemen aan bewegingen, waarmede zij zich in vroeger dagen nooit bemoeiden. Daar nu de zenuwen het fijnste, het etherische der dierlijkheid zijn, is hierdoor in de grofste bewegingen des ligchaams eene fijnheid, eene beschaafdheid gekomen, welke, in alle standen doorgedrongen, aan de geheele maatschappij een' hemelschen, dichterlijken zweem zal geven. Ja, de tijd is nabij, waarin

{==102==} {>>pagina-aanduiding<<}

geen boer zijn mestvaalt zal naderen, zonder een' zakdoek met eau de Cologne voor den neus!

II. Ook in het zedelijke is de geest des tijds gemagnetiseerd. Eertijds onderscheidden de zielkundigen vele vermogens in den geest des menschen; thans zijn wij, door het scherpzinnig vernuft der Fransche Ideologen voorgelicht, verzekerd, dat alles gevoel is. Wij gevoelen de waarheid van een voorstel, zoo als wij het gewigt van een' zak guldens gevoelen; goed en kwaad, als hitte en koude; wij voelen, dat het waait, en dat er een God is. Een levendig gevoel geldt voor overtuiging; woorden, die het oor treffen, voor bewijzen. Het verstand en de rede zijn gedepotenseerd, en de geheele mensch is rede en verstand geworden. Sedert dien tijd zijn kennis en wetenschap, deugd en godsvrucht gemeene goederen. De Timmermansbaas zet zich, overtuigd dat hij ooren heeft, naast den Professor, niet om over een deur of kozijn te spreken, maar om een wijsgeerig betoog of natuurkundige proef te beoordeelen. Ook moet men zich niet verwonderen, dat een schurk thans een eerlijk gezigt heeft, en verboden wellust het voorkomen der eerbaarheid; dit toch is het gevolg van den magnetischen staat, welke een' glans van onschuld en zedelijke reinheid over de gemeenste tronie werpt. Ja, M.H., reeds zie ik, in mijne verbeelding, het gelukkig tijdstip daar, hetwelk niet ver meer verwijderd kan wezen, waarin galg en schavot verouderde woorden zullen zijn, die niemand meer verstaat; waarin elk zoo zeer de waarde van den mensch zal gevoelen, dat het verlies der zwaarste goudbeurs hem niet zal bewegen, de eerlijkheid van den gaauwdief te verdenken, die haar beschaarde!

{==103==} {>>pagina-aanduiding<<}

Indien, door den magnetischen geest van onzen tijd, in onzen zedelijken toestand zulk eene hemelsche harmonie heerscht, dat deugd en ondeugd, zelfs voor het scherpzinnigst onderzoek, alle teekenen van onderscheid verliezen, hoe veel meer in het staatkundige!.....
Hier wordt het handschrift moeijelijk te ontcijferen, daar het vol inktvlekken is. Het is waar, ik had het aan een' of anderen grooten Criticus kunnen zenden, die, uit de grootte der vlekken, uit enkele trekken van letters, die er nog overgebleven zijn, misschien ook uit het verband, maar vooral uit zijne eigene breinkas, de ontbrekende woorden had kunnen invullen; doch daartoe is mijn manuscript nog niet oud genoeg; en het is wat gevaarlijk, vast te stellen, wat een schrijver geschreven, of althans heeft willen en moeten schrijven, wanneer hij zelf, door één woord, het gansche geleerde steigerwerk kan omverhalen. Zooveel heb ik kunnen opmaken, dat de redenering van den Bakkerszoon zoo omtrent hierop neêrkomt: ‘Door de staatkundige magnetisering van onzen tijd verdween dat onderscheid tusschen rangen en standen in de maatschappij, hetwelk plaats had, toen wij nog waakten. De kruidenier en de boer zien het ware staatsbelang der volken zoo duidelijk in als hij, die er, door zijne meerdere geestvermogens en uitnemender opvoeding, tot dusverre alleen toe in staat scheen. Zoo zien wij de grover bewerktuigde vingertoppen, en de zenuwvlecht der maag, oorspronkelijk bestemd om uit boerenkool en knollen versche sappen voor ons ligchaam te bereiden, in den magnetischen slaap het verhevener werk van oogen en ooren verrigten. Van hier, dat, daar ieder nu verstand heeft van regeren, ieder ook naar zijnen zin en op zijne wijze geregeerd wil zijn.

{==104==} {>>pagina-aanduiding<<}

In de eeuwen der duisternis geleek een staat, het zij dan koningrijk of gemeenebest, naar een' mensch, waar het mede gedaan is, als men hem den kop afslaat, en die deerlijk verminkt wordt bij het gemis van een' arm of een been. In de verlichte eeuw, die wij beleven, hebben de staten meer van schildpadden en kikvorschen, infecten en wormen, die het onschatbaar voorregt bezitten van zonder kop of hart te kunnen wandelen, en, na het verlies van de eene helft, met de andere nog huppelen of kruipen, elk naar dat het zijn aard medebrengt. De Natuurkundigen schrijven dit daaraan toe, dat in die dieren minder verband en zamenhang, dat de kop er minder kop is. Of hetzelfde verschijnsel in de staatkundige wereld uit gelijke oorzaak ontsta?’
Wat er verder over den godsdienstigen toestand onzer eeuw gezegd wordt, is zoo beklad, dat er haast geen zin uit te halen is. Ik lees ergens, maar ik geef het, zoo als ik het vind: ‘Door den magnetischen geest der eeuw gevoelt zich de mensch verheven boven de natuur, en deelgenoot van den Oneindige. Zijn groote geest doorziet het plan der schepping, en berekent alle mogelijke uitkomsten der verborgene toekomst. Hij gevoelt zich onafhankelijk, en dat, wat hij is, hij is het door zichzelven (*) en door de kracht van zijn vernuft. Meester van de natuur, is hij het nog meer van zichzelven, zichzelven ten wet, tot loon en tot straf.’
Ik moet bekennen, dat dit in den geest van het magnetismus ligt: want daarin is alles in alles. Ook heb ik

{==105==} {>>pagina-aanduiding<<}

verscheidene plannen van Constitutie voor de schepping en de regering der wereld gelezen, door de Filozofen (*) ontworpen, waarin zij ons geslacht eene groote rol laten spelen. Men zegt, dat dit doorgaans in die gevallen plaats heeft, en de ontwerpers het meest om huns gelijken denken. Hoe dit ook zij, ik vind dezen geest der eeuw zeer bedenkelijk: want, terwijl men bij de Oudheid ten minste een Noodlot aan het hoofd der wereld had, waarin nog eenige gedaante van een Opperwezen te bekennen was, loopen wij groot gevaar van, als de kikvorschen in de fabel, met een dood stuk hout te spelen, tot dat het Bijgeloof, als een tweede kraanvogel, ons komt inslikken.


VIII. De Hypochondrist.

Gisteren ben ik overtuigd geworden, dat de vriend gelijk had, waarvan gellert verhaalt, dat hij een' vader raadde, zijn' zotten zoon tot Doctor te laten studeren. Het is mij duidelijk gebleken, dat men, bij eene eenigzins drukke practijk, naauwelijks een man van gezonde hersenen blijven kan, en dat men dus, dezelve missende, van veel moeite en zorg ontslagen is. Ik werd, voor het eerst, bij onzen nieuwen Dominé gehaald. Daarhenen gaande, wil ik wel bekennen, dat ik, in mijne verbeelding, reeds eene beslagene tong zag, en niets

{==106==} {>>pagina-aanduiding<<}

deed, dan alle mij bekende voorschriften van braakmiddelen door mijn hoofd te halen. Ik kon mij naauwelijks een' Geestelijke voorstellen zonder slijm op den krop van de maag. Hoe stond ik dus te kijken, toen ik, binnentredende, een' man voor mijne oogen zag, die, op het uiterlijke geoordeeld, ééns in de veertien dagen scheen te eten! De omtrek van een menschen-ligchaam zat, tusschen een' stapel boeken, met inspanning op een pilledoosje en een fleschje met pepermuntwater te kijken. De groote, levendige oogen heetten mij vriendelijk welkom, en wenkten mij te gaan zitten. Naauwelijks zat ik, of, met eene klagende half gebrokene stem, gaf hij mij te kennen, dat hij sedert eenige dagen verschrikkelijk door de winden geplaagd werd, en mij alleen verzocht had te komen, om hem te raden, wat hij best daartegen gebruiken zou, zijne gewone pillen, of pepermuntwater. Daar zat ik nu met het mes op de keel: want de man keek mij zoo scherp aan om een antwoord, als een straatroover, die iemand de beurs afperst. Evenwel, meenende op eigen grond te zijn, daar het mijn beroep gold, zette ik mij in postuur, om, eer ik tegen de winden te veld trok, mij van derzelver bestaan te verzekeren. Maar het was op zijn best, dat ik tong en pols kon onderzoeken. Al wat ik vroeg en weêrvroeg, was te vergeefs, Dominé kwam altijd op zijn winden terug, waarvan hij mij geheele geschiedenissen wist te vertellen, zoodat ik over mijne eigene onwetendheid versteld stond, en bijna verdrietig werd op mijne leermeesters, die mij veel geleerd hadden van het zamenstel van 's menschen ligchaam, en van deszelfs gesteldheid in gezondheid en ziekte; maar niets van de winden.

{==107==} {>>pagina-aanduiding<<}

Gemelijk, dat ik in mijn' gewonen Meestersloop gestuit was, en niet op mijn gemak kon vragen, voelen en tasten, zien en weêrzien, vóór ik mijn orakel uitsprak; daarenboven verlegen, wat te doen, greep ik onwillekeurig naar het pilledoosje, zoo als een schooljongen zijn' hoed in de hand draait, als hij voor den schoolöpziener staat. Dominé, welligt denkende, dat ik mijne keus op de pillen bepaald had, geraakte eensklaps in vuur, en beweerde, dat het pepermuntwater oneindig beter was voor de winden. Mijn eerste stelregel is, om nooit een' patiënt zijn' zin te geven; ik zette het dus op de pillen. Het gevolg van dit gekibbel was, dat Dominé besloot, beide te gelijk te nemen, hetwelk hij ook oogenblikkelijk bewerkstelligde. Ik nam hierop, denkende, dat mijne taak meer dan volbragt was, mijn' hoed; maar werd in mijne buiging gestuit door de vraag, welke uitwerking deze zaamvereenigde middelen konden hebben, en welke voorzorgen er in dit en in dat en in alle mogelijke gevallen genomen dienden te worden: want de man sloeg niets over, en ik moest meer vragen beantwoorden, dan toen ik voor de Heeren der Commissie stond. Eindelijk werd ik ontslagen, met vriendelijke dankzegging voor mijne genomene moeite, en dringend verzoek, om dien avond nog eens weêr te komen.
Dat was mij bij een' boer nog nimmer gebeurd, zoo op artikelen gevraagd te worden, en dan nog heen te gaan zonder een tittel wijzer te zijn, dan ik gekomen was! Dikwijls zijn mij de ziekten mijner patiënten zeer duister, zoodat ik, in den eigenlijken zin, niet weet, wat te doen. Doch dan houde ik mijne vrijheid, en doe niets. Maar hier werd mij eene ziekte geheel opgedrongen en het geneesmiddel afgeperst. Ik schudde dan

{==108==} {>>pagina-aanduiding<<}

ook mijn hoofd, tot dat ik er moede van werd; en, te huis komende, zat ik te kijken, alsof ik mijzelven onder weg verloren had.
Ik kon het mij maar niet in 't hoofd zetten, dat een man van verstand, die het niet wagen zal zijn' schoenmaker de wet voor te schrijven, het in geene bedenking neemt, zijnen Geneesheer minder dan den geringsten handwerksman te vertrouwen. Een timmerman mag de schaaf ten minste zoo in zijne hand houden, als hij geleerd heeft; terwijl een Arts eene maagziekte voor eene borstkwaal moet aanzien, of een bittertje ter opwekking der appetijt voorschrijven, wanneer er een braakmiddel noodig was, indien het den lijder slechts zoo goeddunkt. Ik zie nu wel in, dat dit een gevolg is van de angstvalligheid, waarmede sommigen op hun ligchaam letten, zoodat zij bijna meten, hoeveel zij dagelijks wateren, en een naauwkeurig register houden van de veranderingen, welke eene andere ontlasting vertoont. Had ik zulks toen maar geweten! Maar nu ging ik, 's avonds, niet zonder angst naar onzen Leeraar, en stond wel tienmaal in bedenking, of ik aan de schel zou trekken, of niet. De deur opengaande, trof het mij, dat ik een zeer levendig gesprek hoorde. Ik trad binnen, en vond een talrijk gezelschap, in het midden van welk Dominé mij, met een opgeruimd gelaat, noodigde plaats te nemen. Waar de winden gebleven waren, weet ik niet; de man was zoo gul en zoo druk, dat ik, na menig pijpje gerookt te hebben, eindelijk mogt optrekken, zonder iets verder van winden of pillen of pepermuntwater gehoord te hebben.



{==109==} {>>pagina-aanduiding<<}

IX. Het zieke Kind.

Hoewel ik 's anderen daags eenigzins in bedenking stond, of ik de pastorij in mijne gewone ochtendwandeling begrijpen zou, was ik het echter weldra met mijzelven eens, dat, zoo al Dominé van 's avonds mijne meestershulp niet noodig had, ik Dominé van 's morgens een bezoek schuldig was. Ik stapte derhalve het kerkhof schuins over, en, geen graf open ziende, geraakte ik in eene vrolijke stemming bij de gedachte; dat, op de verzekering van den doodgraver zelven, sedert den tijd van Meester koen en den mijnen, er aanmerkelijk minder menschen in 't jaar stierven. Dit verzoende mij weder met mijne kunst, waarvan ik, helaas! zoo dikwijls gelegenheid heb, de ongenoegzaamheid, en zelfs de nadeelige strekking, te betreuren. Maar, zoo luchtig ik de pastorij op stapte, zoo geheel stond ik neêrgeslagen op het zien van de meid, die in de deur stond, en naar mij scheen te wachten, met een gelaat, zoo verwezen, alsof zij den toren eene wandeling om de kerk zag doen. Ik vreesde, dat met den nacht de winden wederom opgestoken waren, en ik Dominé in een' toestand zoude vinden als den vorigen dag; doch, in huis komende, vernam ik weldra, wat het was. In het slaapvertrek gelaten, vond ik de jufvrouw, in hare tranen te wasschen, op hare knieën bij de wieg, waarin haar zuigeling, de oogen verdraaid

{==110==} {>>pagina-aanduiding<<}

en de leedjes verstijfd, scheen te worstelen met den dood. Het in 't vertrek wat warm en bedompt vindende, nam ik het kind zachtjes op, bragt het in den ruimen gang, en ging daar eenige malen op en neêr, terwijl de moeder, op mijn verzoek, eene klisteer en eene pap van zuurdeeg met wijnruit gereed maakte. Het kindje kwam, door de weldadige werking der frissche lucht en der koude, bij, eer de overige middelen aangewend waren; doch, ook na het aanwenden van dezelve, bleek het mij, bij een nader onderzoek, dat het teeder ligchaam geheel ontsteld was, en dat er veel moest gebeuren, eer men het arme schaap met eenige gerustheid zoude kunnen aanzien.
Na het noodige besteld, en der treurige moeder, op mijne wijze, een hart in het lijf te bebben gesproken, ging ik weg, ik wil wel zeggen in eene geheel andere stemming dan ik gekomen was; met een hangend hoofd liep ik daar heen, en zonder een' boer aan te kijken. Een ziek kind weegt mij altijd zwaar op de maag. ‘Ik wil het wel gelooven,’ zegt mijne vrouw altijd, wanneer ik haar hierover mijne bezwaren te kennen geef; ‘de arme schaapjes kunnen niet zeggen, waar het hun schort.’ Maar, schoon het, misschien door ongewoonte, mij zelden in het hoofd komt, van mijne vrouw te verschillen, hierin kan ik haar nooit gelijk geven: want het beste, wat ik nog in de kinderpractijk vind, is, dat zij niet spreken kunnen. Gave de Hemel, dat wij Esculapen van de verhalen onzer lijders af waren, en van de gewigtige observaties, die zij omtrent hunnen toestand te maken hebben! Het zoude dan ten minste slechts aan ons liggen, uit de zuivere bron der ervaring te putten. Nu gaat het ons als iemand, die in het water het beeld van een of ander zien wil, terwijl

{==111==} {>>pagina-aanduiding<<}

een ander het voor zijn' neus bestendig met een stokje slaat te roeren. Ook valt het ligt te begrijpen, dat, daar het weinigen menschen gegeven is, slechts dat te zeggen, wat te pas komt, dit althans moeijelijk moet zijn ten aanzien van eene zaak, waaromtrent zelfs de lieden der kunst elkander bijna nooit verstaan. Men moet niet denken, dat ik hier alleen uit mijne boeren-practijk spreek. Dr. wakker. heeft mij verzekerd, dat hij dikwijls met zijne Heeren en Dames ruim zoo verlegen is, als ik met mijne boeren en boerinnen. Zelfs moet ik bekennen, veel vooruit te hebben; zelden, ten minste, zal hem gebeuren, wat mij meermalen overkomt, zoo als nog vóór eenige dagen, toen een boerenknecht van een nabijgelegen dorp in mijn voorhuis trad, den stok tusschen zijne beenen stak, en, met de kin daarop leunende, verder geen woord sprak, dan: Ik zint onklaar. Doch, daar nu eenmaal de mensch een sprekend wezen is, mogt ik wel lijden, dat men, onder al die menigte dingen, welke men thans op de scholen leert, ook de kunst leerde, hoe men een' Doctor berigt moet geven van zijnen toestand.
Het is dus niet de stomheid der kleinen, welke mij zulk een' schrik aanjaagt, wanneer ik voor hun ziekbed word geroepen. Deze toch kan alleen aanleiding geven, om, bij gebrek van de noodige aanwijzing, niets te doen; en dan heeft men nog de kans, dat de Natuur zichzelve genoeg zal zijn. Het is veelmeer de onbegrijpelijke teêrheid en beweegbaarheid van het kinderlijk gestel, welke mij zoo angstig en verlegen maakt. Onze zintuigen zijn te grof, en werken te langzaam, om al die fijne en onmerkbare veranderingen te vatten en te volgen, welke het kinderlijk ligchaam, althans in den zieken staat, aanbiedt. Het is mogelijk, dat het

{==112==} {>>pagina-aanduiding<<}

aan mijne lompe boerenvingeren hapert; maar mij ontsnapt de ontstemming in den kinderlijken pols, en naauwelijks is mijn oog vlug genoeg, om de ziekelijke afwijkingen der ademhaling te volgen. Daarenboven, zulk een teeder zamenstel moet een niets in verwarring brengen. Derhalve moet de grootste verwarring, op het oog, niet zelden een' zeer onbeduidenden grond hebben. Maar wie gevoelt niet, dat dit het hagchelijk maakt, bij zware toevallen, door te tasten: want wie weet, of wij de kleine oorzaak, juist door de werking, van onze geneesmiddelen onafscheidelijk, niet vreesselijk groot en gevaarlijk maken? En toch alweêr, zullen wij die kleine oorzaak onaangeroerd laten? Kan niet juist de gevoeligheid van het onnoozel ligchaam het onschuldigst middel in vergift verkeeren? o Gij, die uw kind naauwelijks ziet geboren worden, of gij omringt het met fleschjes en doosjes en potjes, met klisteren en zetpilletjes en badkuipjes, - och! waart gij overtuigd, waarvan Meester koen en Dr. wakker mij overtuigden, dat de kinderen niet ziek ter wereld komen, maar gezond, en dat, zijn zij al wat zwak, de moederlijke borst meer geneeskracht bezit, dan een fleschje venkelwater, en moederlijke koestering meer opwekkend vermogen, dan de kruiderrijkste baden of de geurigste berookingen!
Dezelfde moederlijke zorg, die het teeder wicht behoedt, gedurende deszelfs gezondheid, waakt ook over zijne ziekten; en de Arts is gelukkig, die, al wat hij in zijne dikke boeken geleerd heeft, vergetende, bij het kinderbedje zijne wetenschap der moeder afziet. Veranderingen in gelaat, houding, kleur, stem, welke den scherpzinnigsten Arts ontsnapten, zullen het moederlijke oog en oor tressen; en de moederlijke arm zal, beter

{==113==} {>>pagina-aanduiding<<}

dan de sijnste balans, af- en toenemen van kracht en vleesch op een haar bepalen. Het is, alsof zij de veranderingen in het kinderlijke ligchaam nog gevoelt, als die van hare eigene ingewanden. Arme moeder, die niet elken toon van haren zuigeling weet te onderscheiden! Door een ziekelijk gevoel schreeuwt een kind nooit hard en aanhoudend, maar of met eene klagende, halfgesmoorde stem, zacht huilend, of in korte, snel afgebrokene gillen; op het eerste moet men vooral oplettend zijn, inzonderheid als het plaats heeft, bij het aanraken van het kind, of het maken van bewegingen.
Ik zoude mij gelukkig achten, wanneer ik, in mijne boerenpractijk, meer partij van de moederlijke hulp trekken kon. Maar het schijnt, alsof de moederzin ook eene soort van beschaving behoest; ten minste heb ik bij meer beschaafden bevonden, dat de kinderen beter verstaan en daardoor ook beter geholpen worden. Bij een' boer zijn ziek en dood, althans bij kinderen, omtrent dingen van ééne beteekenis. Zij laten het arme schaap liggen, tot zij verzekerd zijn, dat het dood is, om het te begraven, en kijken er van tijd tot tijd naar, zoo als men naar een lijk ziet, om te zien, of er reeds bederf aan komt. Ik reken dan ook een kind, dat van eene eenigzins ernstige ongesteldheid opkomt, als een gevonden stuk gelds, waarop men hoegenaamd geene rekening had kunnen maken, dat men opraapt, om het in de armbus te steken.
Dr. wakker heeft mij verhaald, dat men, in de stad, tot een geheel ander uiterste vervalt. Bij een' vloobeet komt Doctor en Chirurgijn te pas; en als een blok van een' jongen, na den maaltijd, met een bleek gezigt, wat stijf op zijn' stoel zit, wordt hem dit voor

{==114==} {>>pagina-aanduiding<<}

koorts aangerekend; hij moet naar bed, en een kopje vlier of kamillen slikken. Gelukkig, zoo hij het nog binnenhoudt: want komt hij te braken, zoo zit er eene vasten van twee of drie dagen op; vervolgens nog een paar dagen een schraal diëet, zoodat de eerste maaltijd, na zulk eene onthouding, meestal aanleiding geeft, om de hongercuur op nieuw te beginnen. En zoo is het met verkoudheid en alle mogelijke gevallen. Intusschen is dit nog in allen gevalle beter, dan de manier, welke anderen hebben, die, om alle aanleiding tot ziekten voor te komen, hunne kinderen grootbrengen met een seconde-uurwerk, een' passer, een' duimstok, een goudschaaltje en een baro-thermo-hygrometer, ten einde tijd van slapen en waken, spelen en leeren, eten en drinken naauwkeurig te bepalen, spijs en drank te meten en te wegen, en voorts te zien, of het kind uit of t' huis moet blijven, hard of zacht loopen, met of zonder dasje naar school gaan, en dergelijke dingen meer. Ik behoef niet te zeggen, dat, zulk een kind ziek zijnde, de Faculteit oogen en handen te kort komt. Deze teedere zorg voor het pimpelmeezig kroost geeft hoop op een nog fijner nageslacht; zoodat weldra van de gansche historie van Lilliput niets onwaarschijnlijk blijven zal, dan de lengte van gulliver.


X. Professor sic.

Op een der naastgelegene landgoederen heb ik, sedert een' geruimen tijd, den tuinman onder handen,

{==115==} {>>pagina-aanduiding<<}

die aan eene kwijnende ziekte sukkelt, waaraan ik, tot dusverre, geen goed eind kon vinden. Ik had, bij mijne bezoeken, wel dikwijls gehoord, dat er op het Huis, van tijd tot tijd, een Professor kwam, die over Mevrouw practiseerde, en bij wien, bij zulk eene gelegenheid, de gansche buurt om raad ging, zoodat het voorplein, op zulk een' dag, opgevuld was met wagentjes, kiereboes, chaisen, karren, en al wat bij ons verder op wielen gezet kan worden, maar nog nooit had het gezin van mijn' lijder zijn verlangen te kennen gegeven, de uitspraak van dien Hoogepriester van esculaap over de kwaal van den baas te hooren; zij waren met mij te vreden, en schenen te begrijpen, dat mijne middeltjes hem even veilig en zacht naar het graf konden leiden, als een of ander, dat uit die geleerde vingeren was voortgevloeid. Doch Mevrouw begreep het anders. Gelijkheid van toestand maakte haar medelijden gaande; en zij kon het denkbeeld niet langer verdragen, dat, daar zij zich in het licht der zon verheugen mogt, haar oude, brave tuinman zich met een stallantaarntje zoude moeten behelpen: zoo verre omtrent was de afstand tusschen mijn licht en dat van den geleerden man. Ook dat is, als ik het zeggen mag, een streek van onze eigenliefde, dat wij anderen ons eigen geluk opdringen, en hunnen staat meten naar den onzen, zonder eerst te onderzoeken, of er, in denzelven, niet veel ligt, dat hem zelfs, in een onbevooroordeeld oog, benijdbaar maken zou. Dit althans was hier het geval. De tuinbaas konde zich geene betere hulp in zijne aamborstigheid voorstellen, dan Meester maarten. Och! de goede man kon mij zoo vertrouwelijk alle zijne bezwaren mededeelen!

{==116==} {>>pagina-aanduiding<<}

Toen ik dan, op zekeren dag, in mijne gewone ochtendwandeling, eens naar mijn' hijgenden vriend kwam kijken, liep mij de vrouw met eene geheimzinnige houding tegen, en met een gelaat, waarop verlegenheid en genoegen, hoop en vrees in elkanders schaduw geteekend stonden. Ik wist niet, wat ik er van maken moest; vooral, toen zij mij begon te verhalen, dat het met haar' man althans niet vooruitging, iets hetwelk geen nieuws voor mij was, en toen zij daarbij voegde, dat Mevrouw zoo veel werks van hem maakte, en al verder, dat ook zij ziek was, en dat er een Profester bij haar kwam, en dat die Profester den jager van de jicht had genezen, en de vrouw van een' buurman van de koorts, die wel een jaar geduurd had. Hierbij hield zij telkens op, en zette er een gezigt bij, alsof zij wilde zeggen: merkt gij nog niets? Daar ik nu volstrekt niets merkte, viel ik haar eindelijk in de rede, met te vragen: wat zij dan toch hebben wilde? Hierop hervatte zij, met neêrgeslagene oogen, en terwijl zij de eene punt van haar boezelaar oprolde en weêr oprolde, dat, ja, Mevrouw zoo gaarne had, dat de Profester haar' man eens zag, en dat zij er zoo verlegen mede was, want dat haar man het geheel op mij hield, en zij ook, maar dat zij het niet dorst weigeren... en zoo ging dat voort, eene geheele redevoering, waarin de jager en de buurvrouw wederom op hunne plaats kwamen te staan. Schoon ik in mijn binnenste ontroerd was, dat ik tegenover zulk een' groot man zoude staan, en zelfs met hem spreken, was echter mijn verlangen, om mijn' armen vriend, waar ik kon, van dienst te wezen, te groot; ik ging dan, zonder veel morgenspraak, het tuinmanshuis in, om den man op het gewigtig bezoek voor te

{==117==} {>>pagina-aanduiding<<}

bereiden, terwijl de tuinvrouw naar hare Mevrouw ging, om mijne aankomst te melden.
Nog bezig den lijder voor te bereiden tot hetgene ons voor de deur stond, zag ik de geheele processie binnentreden. Mevrouw, voorop, leidde een lang man binnen, die met een voorovergebogen hoofd, meer haastig over den grond scheen te schuiven, dan te gaan. Hij schoof dan ook naar de bedstede, en kwam aan het voeteneind te land. Hierop mij aanziende, vroeg hij mij: ‘En gij, mijn vriend! wat zult gij hier?’ Ik antwoordde, dat ik de Meester was; waarop mij werd toegevoegd: ‘Wel nu, dan mogt gij wel aan het voeteneind staan; dat is de plaats voor den Arts; dan kan hij den patiënt in de oogen zien.’ Hierop licht gevraagd hebbende, zag hij den patiënt in de oogen, bevoelde en betastte hem voorts van het hoofd tot de voeten, onderzocht toen den pols, denzelven zeer voorzigtig aanrakende, en met een seconde-uurwerk naauwkeurig de slagen tellende, waarbij hij lang onzeker was, of dezelve 99, dan wel 100 of 101 slagen in eene minuut gaf. Dit onderzoek afgeloopen zijnde, werd ik verzocht, eenig verslag van de ziekte en mijne behandeling te geven; en dat deed ik, zoo als een dorpbarbier zulks doen kan. Mijn verhaal werd nog al door menige vraag en aanmerking afgebroken. Gelukkig, echter, hoorde ik tot besluit: ‘Wel nu, Meester! gij hebt u van uw' pligt gekweten; ik zal mij van den mijnen kwijten.’ Deze kwijting bestond vooreerst hierin, dat de Hooggel. man drie recepten voorschreef, waarvan het gebruik, bij uren en kwartiersuren, mij zoo omstandig en bepaald werd aangewezen en voorgehouden, alsof een korporaal bezig was een' recruut te rigten. Wel overtuigd, dat ik noch regts noch links kon, noch be-
{==118==} {>>pagina-aanduiding<<}
hoefde af te wijken, wendde hij zich tot de tuinvrouw, met het gebod, dat haar man gort moest eten. Hij scheen eenigzins gemelijk te worden, hoorende, dat wij, zonder zijne hooge voorlichting, daar reeds toe gekomen waren, vooral toen hij vernam, dat de gort op eene doelmatige wijze werd bereid. Deze gemelijkheid steeg al hooger en hooger, toen hij moest hooren, dat wij zelfs reeds warme melk toedienden; doch zijn gelaat helderde merkelijk op bij het zien van het glas, hetwelk hij beweerde, dat veel te groot was. Hij stond er op, dat men er een nemen zoude, hetwelk niet meer dan zes spijslepels bevatte, en verkoos ons dit zelf voor te meten. Toen de vrouw hem hierop een' tinnen lepel gaf, wees hij dien van de hand, omdat dezelve te groot was, en begeerde een' zilveren, als meer een' bepaalden inhoud bevattende; deze moest een der jonge Heeren, die mede van de processie was, van het Huis gaan halen, en, na hiermede een glas te hebben afgemeten, werd mij bevolen, door den glazenmaker, dien wij gelukkig in het dorp hebben, op de bepaalde hoogte, een zigtbaar teeken op het glas te doen etsen.
Er volgde nu eene menigte voorschriften van sago, en hertshoorngelei, en arrowroot, welke allen in afzonderlijke en nieuwe pannen en met zoo veel omslags en bijvoegselen moesten bereid worden, dat ik duidelijk merkte, dat de tuinvrouw het opgaf, en bij zichzelve den Professor op de Mokerheide wenschte. Intusschen was Mevrouw zoo goed, de bezorging van dit alles op zich te nemen. Het goede mensch had echter naauwelijk dit besluit bekend gemaakt, of haar werd, hoezeer zij dit zocht te ontduiken, van elk zulk een naauwkeurig en omstandig voorschrift gegeven, alsof het leven van

{==119==} {>>pagina-aanduiding<<}

den lijder van eene korrel sago of een' droppel rijnschen wijn afhing.
Ten laatste groette de man den lijder, hem alles opsommende, wat tot zijn behoud noodig was, de stipte nakoming daarvan, als eene volstrekte voorwaarde tot zijne herstelling, aanbevelende, en stapte het huis uit. Ik wachtte mij wel, hem te volgen. Het kwam mij voor, dat de patiënt mijne tegenwoordigheid behoefde. Geheel ter neêrgeslagen, zeide hij tot mij: ‘Meester! ik merk het wel, er is voor mij geen kruid gewassen. Hoe kunnen wij geringe menschen dat alles doen en nakomen? En toch, als wij maar een haartje minder doen, is alles vergeefs; dat zeide immers de Profester zelf.’ Ik zocht hem wel gerust te stellen, vooral door hem te beduiden, dat zijne goede Mevrouw het meeste op zich had genomen, en ik vele dingen heel eenvoudig konde ten uitvoer brengen; ik slaagde hierin echter maar half; er bleef een angel van ongerustheid en twijfelmoedigheid zitten, die de kwaal aanmerkelijk verergerde, en veel toebragt, om den armen man, in weêrwil van de drie recepten, de geleijen en verdere hulpmiddelen, den weg tot het graf te bekorten, en, wat nog erger is, te verzwaren.


XI. De Hypochondrie.

Al de boeren zamengenomen verschaffen mij niet zoo veel hoofdbrekens en moeite, als onze Dominé al-
{==120==} {>>pagina-aanduiding<<}
leen. Had de man nog maar de roos, of koortsen, of het zuur, of maagpijnen, of eene andere ziekte, waaraan ik een' naam konde geven! Dan konde ik ten minste mijne boeken eens opslaan, en naar een geneesmiddel zoeken. Maar nu weet ik er niets van te maken. Hij beziet elk oogenblik zijne tong in den spiegel, vraagt aan zijne vrouw, aan de meid, aan den schoolmeester, aan elken boer, die er inkomt, hoe hij er toch uitziet, en wordt boos, als zij ‘goed’ zeggen. Hij wandelt onrustig de kamer op en neêr, loost diepe zuchten, en kneedt zijn' buik, als de bakker zijn deeg. Van al die toevallen vind ik niets in mijne boeken; en, daar de man voorts goed eet en drinkt, goed slaapt, en zijne zaken behoorlijk verrigten kan, heb ik begrepen, dat hij zoo wat hiep, en al dat ziek zijn gekheid was. Tegen eene ingebeelde ziekte, dus redeneerde ik, is niets beter, dan ingebeelde medicijnen; en, daar ik mijne Apotheek reeds meer dan eens was rondgewandeld, wanneer ik slechts het minste in tong of pols bespeurde, hetwelk mij tot een of ander middel regt gaf, nam ik ten laatste het wanhopig besluit, om Dominé pillen uit roggebrood te laten slikken. Ik wil wel bekennen, dat mij dit besluit veel kostte, en ik hem, met meer gerustheid en genoegen voor mijzelven, rattenkruid of loodsuiker had gegeven. Het is mij bekend, dat beide als geneesmiddelen gebruikt worden; maar van het roggebrood heb ik nog nooit ééne waarneming gelezen, en hoe ik oude en nieuwe Schrijvers, die ik verstaan kon, (en dat is juist niet veel) doorbladerde, ik vond er niets van. Intusschen, het moest. Om dan mijn' afkeer van dit onmedicinaal middel te overwinnen, liet ik een klein roggebroodje tot dit gebruik expresselijk bakken, en, het behoorlijk van zijne korst gezuiverd

{==121==} {>>pagina-aanduiding<<}

hebbende, leide ik het een paar dagen in een' ledigen extractpot. Ik kon niet nalaten, het in een vijzeltje sijn te wrijven en te kneden, en de pillenmassa op mijn pillenplankje met zoo veel naauwkeurigheids te verdeelen, algof er voor 't minst extract van dolle kervel in was.
Na verloop van eenige dagen klaagde Dominé zeer over spanningen op de borst, welke hem zelfs de nachtrust benamen, en die hij aan de sterke middelen, door mij voorgeschreven, weet: want hij had duidelijk gemerkt, dat het na de pillen erger werd, ze daarom opzettelijk eens een' geheelen dag laten staan, en toen veel minder hinder van zijne kramp gehad. Dit berigt ontstelde mij meer, dan of ik mij overtuigd had, dat de kanker in de ingewanden, of eene beklemde breuk, hem folterde. Ik wist er nu geene mouwen meer aan te hechten, en besloot mijn' vriend wakker om raad te vragen.
Onderweg rezen er allerlei overleggingen in mijnen geest op. Ik vond er iets bespottelijks in, een' Geneesheer te gaan raadplegen, waar geene ziekte voorhanden was, en kon het met mijzelven niet eens worden, wat ik toch den Doctor zeggen zou. Ik bedacht allerlei verontschuldigingen, zonder dat ééne mij voldeed; zoodat ik reeds voor den man stond, eer ik wist, wat te zeggen. Naderhand heb ik dikwijls gedacht, dat de beschermëngel van Dominé mij toen den mond sloot: want nadat ik, bij gebrek van inleiding, mijnen vriend wakker een kort verhaal gedaan had van hetgene mijn, in mijne oogen gezonde, patiënt ondervond, en nu dacht, dat hij, met mij, eens hartelijk over der menschen dwaasheid zoude lagchen, zeide hij mij, met een zeer

{==122==} {>>pagina-aanduiding<<}

enrstig gelaat, dat hij den ongelukkigen man den volgenden dag een bezoek wilde geven, en dan eens met mij overleggen, wat tot zijne redding te doen stond.
Ik stond als voor het hoofd geslagen, en meende waarlijk, dat mijn schrandere vriend door het algemeene euvel van ons gild, de kwakzalverziekte, besmet was geraakt. Hiervan werd ik bijna geheel overtuigd, toen hij des anderen daags den lijder met zoo veel oplettendheids onderzocht en zoo ernstig ondervroeg, alsof hij een' patiënt met een' lintworm, of met een' steen in de blaas, onderhanden had. - Toen het gesprek met Dominé was afgeloopen, en wij naar mijn huis gingen, vroeg eindelijk de Doctor mij, waarvoor ik de kwaal had aangezien? Zonder te aarzelen, en uit volle overtuiging, zeide ik: ‘Voor gekheid en inbeelding.’ - ‘En geneest gij die ziekte met roggebrood?’ was het antwoord. Ik keek hem daarop aan, en vroeg, of hij dan den Dominé in vollen ernst voor ziek hield. ‘In vollen ernst,’ zeide hij: ‘of meent gij, dat tot eene kwaal altijd zulke duidelijke veranderingen in het ligchaam noodig zijn, dat wij ze met onze lompe vingers moeten kunnen voelen en tasten? Het is een groot gebrek bij de meeste Geneesheeren, dat zij, bij een' lijder geroepen, altijd verwachten eene ziekte te zullen zien, zoo als die in hunne boeken beschreven staat. Hierop is al hunne opmerkzaamheid gerigt; en, terwijl zij de slagen van den pols tellen en weêr overtellen, of er een te veel of te weinig is, op het minste vlekje op de tong hunne oogen uitkijken, en den lijder duizend vragen doen, vergeten zij den mensch, terwijl zij naar de ziekte zoeken. Men zou toch denken, dat, daar alle menschen zichzelven bewust zijn, dat er iets in hen is, onderscheiden van hunne maag, en armen en

{==123==} {>>pagina-aanduiding<<}

beenen, en oogen, en alle overige deelen van hun ligchaam, de Geneeskundigen dat iets niet zoo geheel zouden voorbijzien. Wat zouden wij toch van een' horlogiemaker denken, die altijd de veer over 't hoofd zag, alsof dit een deel ware van weinig belang, of waaraan niets te doen is? Zoo omtrent moet ik den Arts aanmerken, die in de menschelijke kwalen altijd ontsteking, of kramp, of koorts, of wat het dan ook wezen moge, ziet; die in een ziek mensch niets dan ingewanden, en vaten, en zenuwen, en spieren bemerkt; die op den geest zoo weinig acht slaat, alsof van tienduizend menschen naauwelijks één zulk een ding omdroeg. Ik beken, in menig mensch is de geest als een droppel wijn in een bierglas water. Maar, al zie ik niets van dien droppel, de scheikundigen beweren toch, dat hij er in is. En zoo simon paap, wat het ligchaam betreft, zoo goed een mensch is als wijlen de reus cajanus, zal een zieltje, dat niet dan met groote inspanning tot tien kan tellen, zoo goed den naam van menschenziel verdienen, als die van newton of boerhaave.’
‘Dit zoo zijnde, moet het, zoo mij voorkomt, voor den Geneesheer geene onverschillige zaak zijn, zich wel van die waarheid te overtuigen, dat in elk mensch eene ziel zit. En, gelijk een spinneweb niet alleen door vliegjes en uitwendige voorwerpen, maar ook door de spin zelve wordt in beweging gebragt, moeten wij het daarvoor houden, dat ons ligchaam, als een zielewebbe, niet alleen door de dingen van buiten, maar ook door de ziel wordt aangedaan. Gelijk voorts de spin onrustig wordt, als hare webbe door een of ander voorwerp, door de vochtigheid der lucht en dergelijke wordt aangedaan, voelen wij onze ziel door het gansche ligchaam

{==124==} {>>pagina-aanduiding<<}

rijden, als deszelfs gelijkmatige werking gestoord wordt. Elk beseft, dat dit eer moet gebeuren, en heviger stoornis verwekken, naarmate het weefsel, waarin zij zit, en zijzelve, gevoeliger is.’
‘Zoodra die gevoeligheid zoo overmatig is, dat de minste beweging in het ligchaam den geest mede in beweging brengt, is dit eene ziekte, en die ziekte heet hypochondrie. Gij kunt ligt nagaan, dat dezelve zoo vele gedaanten moet hebben, als er ingewanden, ja als er vezeltjes, vaatjes, kliertjes en zenuwen in ons ligchaam zijn. Ieder deeltje, van welks werking een gezond mensch niets bemerkt, kan zulk eene gevoelige spinneziel hevig aandoen en geheel in onrust brengen. En nu die ziel zelve. Wij weten er zoo bitter weinig van, dat het bijna schande is, er van te spreken. Doch als het kleinste zieltje boos wordt, of door eene andere drift ontstoken, hoe hevig zien wij hare webbe bewogen! En droogt zij niet uit van nijd, haren spinnenäard regt ontdekkende? In één woord, kunt gij u eene aandoening herinneren, bij welke uw geheele gestel niet in beweging kwam? Ik ten minste niet; en ik zou durven wedden, dat, welken boer wij ondervragen, hij hetzelfde zal bekennen. In de stad moeten wij het niet vragen: want daar hebben de menschen doorgaans, in plaats van ziel, verstand, of genie, of zenuwen, of wat anders.’
‘Ieder is het bekend, dat, terwijl in ons ligchaam alles in beweging is, om ons aardsche aanzijn te bewaren, de ziel zich niet alleen daarmede niet behoeft te bemoeijen, maar zelfs geene kennis draagt van hetgene in hare woning omgaat. Zij gelijkt daarin naar de Dames van onzen tijd, die, onbewust van hetgene in kelder of keuken is, of daar omgaat, geheel daarbuiten le-
{==125==} {>>pagina-aanduiding<<}
ven. Ook onze ziel heeft hare huishoudster. In overoude tijden heette die Dame ingeschapene warmte, naderhand zenuwgeest, welke dezer dagen onder dien van zenuw-ether, of zenuw-dampkring, wederom voor den dag is gekomen, nadat de levenskracht eenige eeuwen dien post had waargenomen, doch nu, wegens ouderdom op stal gezet, zelfs al hare achting kwijt is, dewijl men haar niet berekenen kan, noch onder de gedaante van hoeken en cirkels op het bord teekenen. - Maar, als nu iemand ongelukkig zulk eene spinneziel ten deele viel, waarin ik gezegd heb, dat de grond van de hypochondrie gelegen is, helpen al die voorzorgen niet. Is nu de maag bezig het onschadelijkst voedsel te verteren, het al te gedienstig zenuwgestel brengt die bewegingen naar de ziel over, die er onrustig door wordt aangedaan. Eene kleine belemmering in de ademhaling is in staat, zulk een' mensch een' verschrikkelijken angst aan te jagen, en al zijn genoegen te vergallen. - Met een vrolijk gelaat en luchtige houding treedt * * * de danszaal binnen. Maar naauwelijks slaat hem de warme lucht op de borst, of zijn gelaat verandert, zijne beenen worden zwaar als lood, de vriendelijkste woorden stuiten op hem af als een stuiter op een' marmersteen, en hij schijnt er alleen te zijn, om de algemeene vreugd door norsche somberheid te temperen. Dergelijke tooneelen levert het leven van den hypochondrist ieder oogenblik op. Eene kleine opzetting van winden, eene belette uitwaseming, eene geringe vermoeijenis der ledematen, eene korte inspanning van den geest is in staat, hem uren, dagen, ja weken het leven tot eene hel te maken; terwijl allerlei schrikbeelden hem vervolgen, en het kijken van de tong en van andere dingen, van erger natuur, hem tot éénige uitspanning doen wezen.’

{==126==} {>>pagina-aanduiding<<}

‘Is zulk een mensch nu niet ziek? Is hij geen drankje waard? Is hij niet dubbeld waard, dat de Geneesheer zich ernstig met zijnen toestand bemoeije? En echter, hoe menig Arts rekent zulke kranken alleen naar hetgene zij hem opbrengen, vermoeit er zijne hersenen niet over, ten zij misschien met de uitdenking van middelen, die schaden noch baten, en schaamt zich bijna, dat hij zulke lijders den pols voelt. Zij zijn hem, wat de figuranten op het tooneel zijn; zij vullen zijn' ledigen tijd en zijne beurs. Is het dan juist noodig, dat eene zieke blind of lam zij, of in hevige stuipen ligge, om de aandacht van een' Geneesheer te vestigen? Ik wil gaarne bekennen, die beklemming op de borst, die moeijelijke spijsvertering, die verstoppingen en winden bestaan grootendeels alleen in de verbeelding van den zieke. Maar, hoe komen zij er? Voorzeker door eene ziekelijke gevoeligheid van ligchaam of ziel, of van beide. Wij moeten dan niet te velde trekken tegen die ingebeelde kwalen, maar tegen de ziekelijke stemming van het gemoed, of van het zenuwgestel, welke ze veroorzaakt. Ten dien einde is het vooral noodzakelijk, dat men zooveel van de dagelijksche geneeskunst vergete, als men kan. Het is zeker zeer gemakkelijk, de lange rij van resolventia, emollientia en demulcentia door te loopen, en, als men daarmede het ligchaam zoo week en murw gemaakt heeft als nuchter kalfsvleesch, door kracht van stomachica, tonica, roborantia, confortantia, stimulantia, analeptica, en de hemel weet wat al meer, de kunstmatig verslapte vezels even kunstmatig te versterken. Dit mag manoeuvreren heeten naar de echte regelen der geneeskundige tactiek, hier zal men er niet mede vorderen. Menschenkennis, daarentegen, gepaard met liefde en geduld, onder allerlei

{==127==} {>>pagina-aanduiding<<}

gedaanten, die van apothekersdrankjes, klisteren, bloedzuigers en koppen niet uitgezonderd, zijn het beste kruid tegen deze kwaal. Jammer, dat men die oude middelen geene nieuwe namen geeven, of er geene alcaloïden en zouten uittrekken kan. Dan, lieve vriend, zoudt gij eens zien, hoe veel boekjes vol waarnemingen over dat onderwerp ons overstroomen zouden.’ (*)
Schoon deze lange redevoering maar half tot mijn' verstand doordrong, begreep ik er echter uit, dat mijne roggebroodspilletjes eerst dan konden te pas komen, als het uitgemaakt was, dat Dominé roggebrood noodig had; dat ik mijn' gezonden patiënt ziek moest verklaren, en de oorzaak zijner kwaal uitvorschen, even zoo goed, alsof hij de koorts of vallende ziekte had. Tot mijne blijdschap raadde Doctor hem het reizen aan; en dit had

{==128==} {>>pagina-aanduiding<<}

zulk eene goede uitwerking, dat Dominé thans ziekten krijgt, waarvan ik in mijne boeken lezen, en die ik op de gewone manier, met drankjes, potjes en pilletjes, genezen kan.


XII. Uit zijn Leven; verzinsel en waarheid.

Ik heb nu al zoo veel letters op het papier gezet, dat ik, zoo mij voorkomt, een schrijvers uitzigt moet hebben; en, schoon mijne kostelijke hersenvruchten waarschijnlijk wel nooit uit mijn' lessenaar zullen komen, mij dunkt, ik ben reeds een beroemd man. In mijne verbeelding zie ik den tijd, dat een of ander boekverkooper, die op het springen staat, mijne nagelatene papieren, netjes gedrukt, als een noodschot in de wereld zendt; en dan zoude het toch jammer wezen, zoo de nieuwsgierige lezer niet, voor of achter de voortbrengselen mijner pen, of, zoo als menig ander zeggen zou, van mijnen geest, een kort of lang levensberigt te lezen vond. Men weet zoo gaarne, hoe vele voeten lengte de maker van het boek had; of hij blozend en bol, dan wel bleek en ingevallen was van aanzigt; een' havikneus droeg, of een' wipneus; of hij zich omkeerde, onder 't snuiten van denzelven; hoe hij liep, en hoe hij stilstond; hoe hij sprak, en hoe hij zijn mond gesloten hield; voorts, of hij gewoonlijk een' bruinen rok droeg, of een' blaauwen; of hij zijn' stok in de regterhand hield, of in de linker, enz. Vooral weet men gaarne, vanwaar hij kwam; of hij van destigen of van ondeftigen huize was, en of zijn

{==129==} {>>pagina-aanduiding<<}

grootvader zijn baarsje met zilveren vork naar den mond bragt, of zich vergastte op een' panharing, in groene lampölie gewenteld, en duim en vinger nalikte.
Ik heb, onder 't scheren, van Dominé W., die te H. den jongens het Latijn insloeg, vernomen, dat dit alles in het leven van een' beroemd man vermeld dient te worden. Ook herinner ik mij, dat zeker geleerd Professor, wien ik als scheerjongen meermalen onder 't mes had, nooit anders wilde ingezeept worden, dan van de regterzijde beginnende, zeker omdat het dus in zijne levensgeschiedenis stond. Laat ik dan de mijne beginnen met te verhalen, dat ik nooit mijne huisdeur intreed, zonder driemalen hard te hoesten, en in elken vijzel of mortier den stamper eens frisch te roeren. Ik vond dan mijne vrouw ook altijd mijne vrouw, en zag nooit, wat mijne buren telkens beweren gezien te hebben, zelfs niet, dat mijne eigene jongens mijne perenboomen leêg eten.
Nu zal misschien de ongeduldige lezer vragen, waar ik ter wereld kwam. Mijne doopceêl heb ik te Amsterdam geligt; maar of ik er geboren ben, blijft mij nog altijd twijfelachtig. Ook hoop ik, dat mijne volgende levensbeschrijvers dit duister punt duister zullen laten. Mijn vader was een schaarslijper, hetwelk ik op zekeren zondag namiddag, tot mijne spijt, gewaar werd. Het was in den nazomer; wij waren, na onzen braven Dominé over het vijfde gebod gehoord te hebben, met kerkeraad en gemeente, benevens het groot en klein vee, rondom den put te G. vergaderd, en zagen, met boeren onverschilligheid, de emmers dalen en rijzen, om het dorstig vee te drenken. Reeds sedert verscheidene jaren was ik daar bij den schoolmeester in den kost geweest, die, in

{==130==} {>>pagina-aanduiding<<}

zijn groot ligchaam wat meer rekenen, dan gewoonlijk, wat Fransch en geographie gepakt hebbende, van kleêrmakers en kappers jongens kreeg, wier ouders, voor klein geld, wilden kunnen zeggen: Mijn zoon is op de Fransche school. Wij hadden het daar goed, en leerden ten minste eene andere taal, dan ons Hollandsch; schoon ik niet gaarne zoude verzekeren, dat het Fransch was, wat wij leerden. Doch sedert eenigen tijd begon de meester wat later op te staan; de school was vroeg uit, en 's namiddags was hij verbazend slaperig. Hij had dan ook dikwijls vergeten de pennen te vermaken, of onze schriften na te zien, en de kleinen spelden aan zijne knie: d. a. ba, l. a. le, alsof het zoo hoorde. Ook had ik opgemerkt, dat hij 's morgens zeer beefde, en, als hij dan een bon op onze schriften ging trekken, kwamen er krullen voor den dag, waar geen letters in te vinden waren. Daarbij kon ik mij niet weêrhouden van op zijn' neus te kijken, die hoe langer hoe rooder werd, en, wat het wonderlijkst was, naarmate meesters neus in roodheid en puisterigheid toenam, nam het getal der leerlingen af, zoodat de eene jongen voor, de andere na werd weggehaald, en er, behalve mij, nog slechts twee over waren, toen er eene chais voorbij den put kwam, terwijl wij daar stonden. Dit verschijnsel bragt leven in de boerenwereld. Eenigen waren wel in tweestrijd, of zij ook bij den put zouden blijven; maar de groote hoop volgde het rijtuig naar de herberg, begeerig te zien, wat daarvan worden zou, en ik trok meê, niet vermoedende, wat lot mij te wachten stond. Er trad een lang, schraal man af, met een zwart aangezigt, die, toen zijn paard verzorgd was, regt naar het schoolmeesters-huis ging, daar eene geriume poos bleef, en toen er wederom uitkwam, dragende een kistje, hetwelk ik voor het mijne herkende. Ik werd nu door

{==131==} {>>pagina-aanduiding<<}

den meester geroepen; zonder veel omslag nam de lange man mij bij de hand, zette mij naast zich in de chais, en eer ik regt wist, hoe of wat, had het digt geboomte de plaats, waar ik zoo vele jaren sleet, voor altijd aan mijn oog onttrokken.
Als ik mij nu dat oogenblik herinner, loopen mij de oogen vol tranen; maar toen werd ik door zeer verschillende aandoeningen geslingerd. Ik had er schik in, zoo in eene chais te zitten, wat mij nog nooit gebeurd was, en ik zag op de boeren, die ons ontmoetten, met een oog vol van een trotsch medelijden neêr. Doch dit gelukkig gevoel werd telkens, als ik naar mijne linkerzijde zag, en den zwarten man ontwaarde, met zijn gezigt zoo strak als een trommelvel, zeer getemperd. Dan werd ik zoo klein als een wezel, en drong mij in den hoek, alsof ik mij wilde wegdringen. Hij sprak geen enkel woord, dan nu en dan met den voerman; doch fomwijlen zag hij mij aan met een oog zoo vol zorg en liefde, dat het mijn hart verwarmde; dan kwam er leven in zijn lederen aangezigt, en zijne goedwillige trekken maakten mij de tong los.
Na ruim twee uren rijdens en kruijens door het mulle zand, kwamen wij in eene stad, waarvan ik niets te zeggen weet, dan dat ik, door eene oude poort, een schrikkelijk groot water zag, en een ontzaggelijk gebrul van wind en golven hoorde. Hoe ontstelde ik, toen ik met mijn' geleider (het was onderwijl duister geworden) die poort uit, en op het brullend water af moest! Hier was een gejoel en geschreeuw, dat den vreesselijken wind bijna tot zwijgen bragt. De lange man nam mij op, en zette mij in eene schuit, waarin ik naauwelijks op mijne voeten kon blijven staan. Ik dacht, dat het met mij gedaan was,

{==132==} {>>pagina-aanduiding<<}

vooral toen het vaartuig pijlsnel van wal stak, de wijde zee in. Weldra kwamen wij bij een schip, waartegen ik als tegen een' berg opzag; en 't was, alsof mijn angst verminderde, en ik mij ligter gevoelde. Wat is des menschen ziel eene rare machine (*)! denk ik nu, dit schrijvende. Een grooter blok houts maakt hem gerust, als hij op een kleiner in angst zit. Nog weet ik, hoe hartelijk ik toen verlangde: was ik maar op dat groote schip! Wie verbeeldt zich dus mijne vreugd, toen ik er op kwam, en alles zich aan mijn oog zoo groot, ruim, hecht en sterk vertoonde? Het was toch maar een gewoon beurtschip; en, in vervolg van tijd langs den Buitenkant wandelende, heb ik meermalen gedacht: Hoe waagt zich de mensch op zulk eene peulschil! Een oorlogschip of Oostindievaarder, dat is nog wat anders (†).
Na eene korte vaart, gedurende welke de lange man mij, die doodelijk ziek en benaauwd was, zoo trouw bijstond, dat ik hem lief kreeg, kwamen wij te Amster-
{==133==} {>>pagina-aanduiding<<}
dam aan. Hij vatte mij nu terstond bij de hand, en, met mijn koffertje in de andere, leidde of liever trok hij mij langs grachten en straten; zoodat ik, die bijna nooit meer dan twee huizen naast elkander had zien staan, en nooit grooter drokte dan aan den put te G., door de menigte van voorwerpen en het gedrang bijna duizelig en aamechtig werd. Eindelijk kwamen wij in een naauw steegje, en hier in een klein huisje, waar het eerste, wat mijne oogen trof, een schaarslijpers-kruiwagen was, met een verschrikkelijk groot wiel, zoo als ik er nog nooit zag. Spoedig merkte ik, dat wij hier t' huis waren. Mijn hart werd beklemd. Aan de frissche lucht der heidevelden en de schaduw der bosschen gewoon, was het, alsof ik onder den grond zat, zonder zon of lucht. Maar ik was nog in den leeftijd, dat honger en slaap den mensch regeren. Ik at 's middags smakelijk van een' schotel aardappelen, die ik zelf had helpen schillen, en ik sliep, op mijn' stroozak, een gat in den dag.
Toen ik ontwaakte, zag ik mijn' geleider eenige messen slijpen en schoonmaken. Hij wenschte mij, half glimlagchend, een' goeden morgen, wees mij eene kom water om mij te wasschen, en daarna eene goede boterham. Naauwelijks was die binnen, of hij zag mij ernstig aan. ‘Jongen!’ zeide hij, ‘gij hebt mij nu genoeg gekost; draai dat wiel eens!’ Het was, alsof met deze woorden de overtuiging in mijne ziel kwam, dat de man mijn vader was; ik gehoorzaamde, en drie jaren draaide ik het wiel langs Amsiels straten en den omtrek.



{==134==} {>>pagina-aanduiding<<}

XIII. Aanstalten tot eene voorlezing.

Het onnoemelijk getal dwaasheden, welke mijn leven tot dusverre hebben helpen uitmaken, is dezer dagen door eene nieuwe vermeerderd geworden, die onder hare zusters uitsteekt, als een roode dag in den almanak. Ik heb mij laten verleiden, om in het Departement tot Nut, waarvan ik lid ben, eene leesbeurt op mij te nemen. Ik gevoel nu al het gewigt der redenen, welke onze Dominé bij de oprigting van dat Departement bijbragt, en waardoor hij ons voor de besmetting der voorleesziekte wilde bewaren. Zijn plan was, dat, in elke bijeenkomst, uit eenig nuttig boek, en vooral uit de werkjes der Maatschappij, zoude voorgelezen, en, waar het noodig mogt zijn, door hem en anderen verklaard worden. Maar de schoolmeester van een naburig dorp begreep het anders. Deze man had zoo veel geleerdheids opgedaan, dat hij met al zijne wetenschap in zijne school geen weg wist, en zich nu zoo bezwaard gevoelde als iemand, die volbloedig is. En, even als deze alleen lucht verwacht van eene aderlating, verwachtte onze man lucht van elke gelegenheid, dat hij zijne gedachten in woorden en redenen kon ontlasten, en greep dus dezelve gretig aan. Daar wij, even als in elke vergadering, met de meerderheid besluiten, kreeg hij zijn' zin: want het is eene zeldzaamheid, dat de meerderheid zich verklaart voor hetgene het gezond verstand aanraadt. Intusschen, de man ging met een goed voorbeeld voor, en sprak twee uren lang over

{==135==} {>>pagina-aanduiding<<}

de binnenlanden van Afrika. Er kwamen zoo vele vreemde woorden in voor, dat ik er slechts weinig van onthield. De meeste medeleden gingen nog minder beladen naar huis dan ik, zoo als ik, onder anderen, aan een' dikken kleiboer merkte, die mij vroeg, of die binnenlanden ook ingedijkte polders waren?
Eindelijk, hoezeer ik het van mij zocht af te weren, kwam de beurt ook aan mij. Zoodra dit zeker was, viel op eens het gewigt mijner dwaasheid mij, als lood, op het hart. Te voren, wanneer ik den redenaar daar zoo deftig op het gestoelte zag staan, alle oogen op hem gevestigd, hunkerde ik naar den dag, dat ik ook eens zoo zalig zijn zou! Het kwam mij dan altijd voor, dat ik gelukkiger zoude zijn in de keuze van een onderwerp, dan hij, dien ik hoorde; of de behandeling beviel mij niet, en dacht ik het beter te zullen maken. Doch nu, onder het naar huis gaan, kwamen mij ten minste tien onderwerpen voor den geest, waarover ik spreken wilde; en het kwam mij dan altijd voor, alsof ik er al vrij wat over te zeggen had, zoodat ik wel oogenblikkelijk in de vergadering had willen staan, om al het moois, dat ik in mijn hoofd had, aan den man te brengen. Maar naauwelijks wilde ik mij t'huis met ernst aan het neêrschrijven mijner gedachten begeven, of het was, alsof eene bron, die kort te voren nog rijkelijk opwelde, op eens verdroogd was. Ik mogt al een blaadje papier netjes vouwen, en daar boven schrijven: verhandeling over de waarde der gezondheid, ik kon geen enkel woord vinden om te beginnen, en zoo ging het 't eene blad voor, het andere na, zoodat mijne vrouw reeds zuinig begon te kijken, en op hare vingers te tellen, op hoeveel die verhandeliug haar te staan zou komen, en hoe veel

{==136==} {>>pagina-aanduiding<<}

lood koffij zij voor het kostelijk geld zoude kunnen krijgen. Ik durfde dus naauwelijks mijn papier voor den dag halen; en, wanneer er al eens, met moeite, eene vruchtbare gedachte of aardige wending in mij opkwam, werd dit weldra verftikt, zoodra ik de oogen opsloeg, en de bedenkelijke tronie mijner dierbare wederhelft gewaar werd.
Onder zulke bezwarende omstandigheden was het bijna onmogelijk, mijne schrale en met moeite verzamelde denkbeelden door al de deelen en onderdeelen, waaruit zulk een geleerd stuk bestaan moet, aaneen te schakelen. Dit overtuigde mij van de onbillijkheid, om van schrijvers en redenaars louter meesterslukken te vorderen. Hoe menig boek kan niet mislukt zijn, omdat de arme schrijver, bij elke bladzijde, dergelijke liefderijke vermaningen en bedenkingen als een bromtol om zijne ooren hoorde snorren: ‘dat bij zich nog dood zou denken; dat hij in tien dagen geen woord spreekt; of dat hij scheef zit, of te veel voorover gebogen, of al zijne nagels wegbijt!’ Hoe menige preêk wordt door een paar schreeuwende kinderen bedorven, dewijl zij den stroom van vaders gedachten stuitten, juist op het oogenblik, dat hij in een' heerlijken waterval losbarstte! Zoodanige bedenkingen hielden mij meermalen bezig, terwijl ik van mijn stuk zwanger ging, of liever niet zwanger kon worden. Van achteren beschouwd, geloof ik echter, dat de tegenspoed, dien ik ondervond, een geluk voor mijne hoorders, en misschien ook voor mijzelven, was. Dit komt mij ten minste nu zoo voor, als ik de schets mijner geprojecteerde verhandeling nalees; en of ik hierin gelijk had, geve ik elk uit het volgend staaltje te oordeelen.
Ik wilde dan spreken over de waarde der gezondheid,

{==137==} {>>pagina-aanduiding<<}

en had begrepen, dat mijne verhandeling uit eene inleiding en drie deelen bestaan, en dat ieder deel wederom drie onderdeelen hebben moest. De reden, waarom ik deze verdeeling verkoos, is mij nooit regt duidelijk geweest; dit wist ik, dat er deelen en onderdeelen zijn, moesten, en het kan wel wezen, dat ik juist dit getal van deelen verkoos, omdat mijn vriend, de schoolmeester, altijd zulk eene verdeeling voordroeg, en ik daarin iets regelmatigs vond; zoo zelfs, dat lang eene preêk met twee of met vier deelen mij voorkwam als een man met een been te weinig, of een kalf met vijf pooten. Hoe dit zij, zie hier de schets mijner verhandeling, die, in den eigenlijken zin, nooit het licht zag, maar als een ongeboren vruchtje beschouwd moet worden, waarin men slechts de beginselen van den aanstaanden mensch ziet:
Inleiding. Over het leven der menschen vóór den zondvloed, en der Aartsvaders, van thomas parr en eenige anderen; waaruit ik opmaak, dat de menschen allen te jong sterven, hetwelk ik toeschrijf aan hunne gedurige ziekten, waarbij het ligchaam even min bestaan kan als een land, waarin onophoudelijk een te kort is. Door de ziekte kwam ik dan op de gezondheid, waarvan ik de waarde wilde aantoonen, en daartoe spreken zou: 1o. over de gezondheid, 2o. over de waarde, 3o. over de waarde van de gezondheid.
Eerste deel. Over de gezondheid. In deze afdeeling moest ik, 1o. betoogen, dat niemand regt weet, wat eigenlijk gezondbeid is; 2o. dat de gezondheid van het geheele ligchaam, hetwelk ik bij den staat wilde vergelijken, gelegen is in de gezondheid van al deszelfs deelen; 3o. dat die gezondheid voorts daarin bestaat, dat geen deel den baas speelt over de overige. - In een nader on-
{==138==} {>>pagina-aanduiding<<}
derzoek van de gezondheid kon ik niet treden, dewijl ik reeds drie deelen had.
Tweede deel. Over de waarde. Hier betoogde ik, 1o. dat men, om over de waarde der gezondheid te kunnen redeneren, in 't algemeen moet weten, wat waarde zij 2o. betoogde ik, dat er tweederlei soort van waarde is, - eene schijnwaarde, die alleen uiterlijk is, en eene ware, innerlijke waarde; 3o. dat hier alleen de innerlijke waarde bedoeld werd. - Ik heb wel eens gedacht, of dit geheele deel niet weg kon; doch dan had mijn stuk slechts twee deelen, en dat kon toch ook niet.
Derde deel. Over de waarde van de gezondheid. 1o. De gezondheid bezit innerlijke waarde; vooral daaruit opgemaakt, dat de gezondheid ons bewaart voor ziekten. 2o. Waarin bestaat die waarde? In het genot van het leven; dat men geen' Doctor noodig heeft, geene geneesmiddelen behoeft, noch zich aan een' angstigen leefregel te binden. 3o. Waaruit kent men die waarde? Uit al de voorregten, die een gezond mensch heeft boven een ziek mensch. - Ik moet echter bekennen, dat het mij moeite gekost heeft, om in dit derde deel drie onderdeelen te vinden; en ik weet niet, hoe de schoolmeester dit altijd zoo gedaan krijgt.
Ik laat nu ieder, wie dit, lezen mogt, over, te oordeelen, of de geleerde wereld er aan gewonnen of verloren hebbe, dat ik deze verhandeling niet heb uitgewerkt, of, laat ik liever zeggen, niet kon uitwerken. Het stuk was mij te magtig. Ik mogt al de De kunst om vrolijk en vergenoegd te leven, naar de grondbeginselen van fridericus hoffman en hermannus boerhave, door Dr. heyman, van voren tot achteren lezen en herlezen, en telkens geheele halve bladzijden

{==139==} {>>pagina-aanduiding<<}

vinden, die in mijne kraam te pas kwamen, ik kon ze erniet in gepast krijgen. Had ik al hier en daar eene en andere schoone aanmerking overgeschreven, ik kon, wat moeite ik deed, maar geene woorden vinden, om de eene schoone aanmerking aan de andere te hechten. Dominé heeft mij wel eens verteld, dat, in oude handschriften, dikwijls, tot groot verdriet der geleerden, gansche brokken weg zijn, door de schimmel of de muizen opgevreten, hetwelk dan geheele gapingen maakt, welke niemand weet aan te vullen, en ieder doet wenschen, de geesten dier beroemde mannen te kunnen oproepen, om zoo de heerlijke gedachten en sierlijke en krachtige uitdrukkingen meester te worden, welke wij nu moeten missen. Zoo zal men ook mijn handschrift, zoo 't tot de nakomelingen komt, vol gapingen vinden, maar om welke aan te vullen men den armen autheur te vergeefs uit zijn graf zoude roepen.
Met elken dag klom nu mijne verlegenheid, zoodat dezelve weldra op mijn gelaat te lezen stond, en ieder het opmerkte. Vertrouwde vrienden vroegen mij, of ik ongemak in de beurs had. Bij mijne zieken dachten de omstanders, dat ik den patiënt gevaarlijk vond; en, daar, in eene ziekenkamer, elk zich doorgaans naar den Doctor, als naar een' vleugelman, rigt, zag ik eene menigte bedenkelijke gezigten rondom mij heen: de buren fluisterden met elkander, waar zij mij een huis zagen in- of uitgaan; en de koster, die tevens aanspreker en doodgraver is, kwam mij, op zekeren avond, vragen, of hij wel een paar dagen van het dorp zou kunnen gemist worden. Dit alles maakte mijn hoofd nog erger op hol; zoodat ik, op een' goeden morgen, den zoon van onzen Schout, die student is, moetende scheren, in plaats van hem in te zeepen, het hemd opstroopte, een' laatband aanlegde,

{==140==} {>>pagina-aanduiding<<}

en gereed stond, hem, voor den baard, eene portie bloed af te trekken.
Dit redde mij. De student vroeg lagchend, wat ik toch wilde aanvangen? en naderhand meer ernstig, hoe ik thans zoo wonderlijk was? Na eenig sammelen, verhaalde ik hem mijne geschiedenis; en, die gehoord hebbende, zeide hij: ‘Als gij wilt, weet ik goed middel u te helpen.’ Dit wekte mijne aandacht op; en, om kort te gaan, hij sloeg mij voor, eene verhandeling van hem, welke hij onlangs zamengesteld en in een besloten gezelschap voorgelezen had, over te schrijven, en op mijne leesbeurt voor te dragen. In 't eerst stiet het mij tegen de borst, met eens anders vederen te pronken; doch deze zwarigheid vond hij gering; en, daar ik bij hem meer ondervinding in dergelijke zaken stelde, wist hij mij ligt te overreden. Hij beduidde mij, dat, door het over te schrijven, het als 't ware mijn werk werd, vooral zoo ik hier en daar een woord veranderde of omzette. Het kwam mij ook voor, dat het beter ware, dat ik mijne toehoorders iets goeds voorlas, al was het dan niet van mij, dan dat ik met mijne eigene prullen hen verveelde en hun den kostelijken tijd ontstal.
Hoe dit ook zij, ik liet mij, als gezegd is, overhalen, en kreeg nu eene voorlezing, welke ik, zonder verder onderzoek, terstond ging overschrijven. Dit doende, veranderde ik zoo vele woorden als ik slechts eenigzins kon, liet ook wel geheele halve regels uit, en voegde er hier en daar een enkel woord bij; zoodat ik, toen het af was, mij naauwelijks kon overreden, dat ik niet zelf de opsteller van het stuk was; ja, toen ik het nog een paar malen had overgelezen, gevoelde ik mij daarvan genoegzaam overtuigd, en zag nu den dag, daar ik zoo zeer

{==141==} {>>pagina-aanduiding<<}

voor gevreesd had, met gerustheid, ja zelfs met verlangen, te gemoet.


XIV. De Voorlezing.

Toen de gevreesde dag gekomen was, stapte ik met een ineengetrokken gelaat, een kloppend hart, en eene beschrevene rol papier in mijn' zak, ter huisdeure uit. De hartklopping bedaarde door het gaan, en mijn gelaat helderde op, toen ik, buiten het dorp gekomen, den schoolmeester, den smid, met den kerkmeester, en, een weinig verder, jan, den kleêrmaker, met een paar boeren, stadwaarts voor mij uit zag gaan. Het streelde mij, dat ik zoo vele menschen in beweging zette; hoewel deze streeling aanmerkelijk verminderde, als ik om mijne rol papier dacht, en hoe ik daaraan kwam. Wat zullen er de menschen van zeggen? Zullen zij mij ten einde toe hooren? Dergelijke ontmoedigende vragen meer bestormden mijn gemoed, en maakten mij zoo klein als een' leerling, die zijn examen moet doen, en zich wel bewust is, niets te weten. Maar het lot was geworpen; ik wapende mij dus met een stalen voorhoofd; en, ter plaatse mijner bestemming gekomen, begon ik met luider stemme, schoon het hart mij in de keel sloeg, de volgende

Voorlezing, over de middelen, om het Geweten te stillen.

Het is geen gering kruis voor de zonen van Eskulaap, in hunne dagelijksche ommegangen, dat alle lijders gene-
{==142==} {>>pagina-aanduiding<<}
zen willen zijn, en dat er zoo weinig kwalen genezen kunnen worden. Hadde men voor elke ziekte slechts één middeltje, dat probatum was, hoe gelukkig zouden wij wezen! daar wij ons nu genoodzaakt zien, bij elken zieke, dien wij den pols voelen, ons dierbaar hoofd te vermoeijen met het ontwerpen van een geregeld geneesplan, naar de bijzondere omstandigheden van den lijder ingerigt. Intusschen wil en moet de man toch geholpen zijn, en, wat nog meer zegt, de eer der kunst, de naam van den Doctor moet gered worden. Waarlijk, de Doctoren (*) waren den naam van zeer geleerde Heeren niet waardig, indien zij geen huismiddeltje in dien algemeenen doctoralen nood hadden weten uit te vinden. Sedert lang zijn wij dan ook reeds in het bezit van eene methode (†), welke alle mogelijke voordeelen vereenigt, en waardoor de lijder, even als alle zijne medicinale lijftrawanten, even heerlijk geholpen wordt. Zij bestaat in de juiste aanwending der palliativa, welke de ongeleerde menigte doorgaans verzachtende, bedarende, pijn- en krampstillende middelen noemt. Wordt nu een Eskulaap bij een' lijder ontboden, die deerlijk hoest en over pijn op de borst klaagt, en heeft de diepzinnige doodbanner niet uitgeslapen, of hoofdpijn, of moet hij t' huis zijne boeken eens nazien, of ziet hij geene kans, de oorzaken en den aard der kwaal na te vorschen, dan schrijft hij den patiënt een zacht likkepotje voor; dat streelt de borst, en helpt onzen Doctor van het denken af. Wordt de zieke door pijnen gefolterd, en

{==143==} {>>pagina-aanduiding<<}

gekweld door slapelooze nachten; waartoe de vraag: vanwaar die pijnen? - een pilletje opium, en de zieke slaapt kostelijk.
Gaarne zult gij gelooven, dat, zonder deze heerlijke palliativa, alleen boerhaaves in staat zouden zijn, het Doctorschap uit te oefenen. Het is slechts jammer, dat zij, over het algemeen, den Doctor meer helpen, dan den patiënt. Dat kleine ongemak is intusschen niet te verhelpen. Eene diepzittende kwaal eerst regt te leeren kennen, en vervolgens met wortel en tak uit te roeijen, eischt te veel kennis, doorzigt, beleid en geduld, dan dat iemand de vereeniging van zoo vele hoedanigheden, met eenig regt, in zijnen Geneesheer vorderen kan.
Te minder is dit van hem te vorderen, omdat het geheel niet in den aard des menschen ligt, om ergens moeite en zorg aan te besteden, wanneer men er met een gemakkelijk hulpmiddeltje af kan. En, inderdaad, met wat regt verwachten onze lijders, dat wij ons aan de uitroeijing hunner ligchaamskwalen ernstig zullen laten gelegen liggen, daar zij - zelve, in de behandeling hunner zielskwalen, die toch van oneindig meer belang zijn, zich niet meer moeite geven? Welverre van die in den grond te genezen, tracht ieder, door verzachtende middelen, zichzelven de smart te benemen, welke hij er soms van gevoelt. Die smart bestaat in de onlijdelijke knagingen van het geweten; en de groote kunst is, om daarvoor een verzachtend likkepotje of een bedwelmend slaapmiddel te vinden. Over die palliativa voor het geweten, en derzelver onderscheidene wijze van bereiding en toediening, wenschte ik u nu te onderhouden, en zal daartoe eerst eenige der mij bekende middelen voordragen, en derzelver groote kracht, uit de ondervinding, aantoonen, en vervolgens

{==144==} {>>pagina-aanduiding<<}

eenige aanmerkingen mededeelen over derzelver aard en gevolgen, om daardoor hunne innerlijke waarde beter te kunnen beoordeelen.

I. Niet elk heeft eene even groote dosis opium noodig, om zachtkens in te sluimeren; en men moet daarom de gift naar elks gestel en temperament afmeten. Zoo is ook het geweten van sommige menschen zoo aandoenlijk en zoo ligt ontrust, dat het door de minste scheve plooi in gedachten of daden in hevige beweging komt. In dat geval komt mijn eerste bereidsel te pas, hetwelk, een watertje is, gestookt uit de eigenliefde. Bestrijkt gij daarmede uwe oogen, en verwijt u het geweten een gebrek, zoo ziet gij terstond op de tegenovergestelde ondeugd met al derzelver heillooze gevolgen, en spoedig zal het in uw binnenste stil zijn. Daarom let de hoogzuinige griffioen, die zijne kinderen met holle magen en gescheurde kleederen loopen laat, met arendsoogen op de gevolgen van overdaad en verkwisting. Bij elk nieuw slagtoffer dier ondeugden, hetwelk genoodzaakt is eene regtsgeleerde operatie te ondergaan, wrijft onze griffioen in zijne dorre handen: ‘Dat komt er van,’ zegt hij, ‘als men zijne tering niet naar zijne nering zet!’ Hij ziet nu in zijn gedrag geene gierigheid, maar nog overdaad, en besluit het geld, voor winterbrand bestemd, op zekere renten uit te zetten. - Zoo krijgt de opgeblazen pedant een dubbel gevoel van zijne waarde, wanneer hij ziet, hoe belagchelijk onkunde en domheid den mensch maken kunnen; en het morsig wijf zet hare stem een octaaf hooger, wanneer men de overdrevene netheid harer kraakzindelijke buurvrouw over den hekel haalt.
Somtijds, echter, is de gewetensonrust door dit eenvoudig middel niet te bedaren. Alsdan moet men zijne

{==145==} {>>pagina-aanduiding<<}

toevlugt nemen tot eene sterkere tinctuur, bestaande uit geest van eigenliefde. Weinige droppels daarvan hebben de tooverkracht, om blind te maken voor de fouten, die wij in anderen verachten, schoon wij er zelve erger aan lijden. Menige vrome riekt aan dit fleschje, of snuift er van op, als Dominé aan zijne toepassing komt. Deze vooringenomenheid met zichzelven geeft ons het stokpaard, waarop wij allen draven; en ieder zit er zoo fier op, alsof hij den schoonsten klepper tusschen zijne beenen had, Wij zien alleen, welk eene misselijke figuur anderen op het hunne maken. Niets is onverdragelijker, dan de trotschheid van een' Amsterdamschen cresus, die, tot verbazing van allen, de tafel van multiplicatie wist in practijk te brengen. Wat maakt, zou men zeggen, den gek verdragelijk voor zichzelven? Hoort hem! Niets vindt hij dwazer en hatelijker, dan trotschheid, het zij op geboorte, het zij op schoonheid, het zij op ligchaamskracht, het zij op gaven van het verstand, het zij op eene ellendige ton, (en dit woord zorgt hij, dat bijzonder uitkome) die men van zijne ouders geërfd heeft; maar zoo hij telkens spreekt van zijne schatten, door eigene vlijt en den zegen des Heeren verkregen, dan is dat geen trotschheid; het is vergenoegdheid, dankbaarheid tot den Oorsprong van alles, de vreugd van een overvloeijend harte.
In het bijzonder toont zich dit middel werkzaam bij hen, die door meer dan ééne drift beheerscht worden: terwijl zij dan aan de eene voldoen, achten zij vrij te zijn van alle andere. Niemand zal gloriosus overtuigen, dat hij hebzuchtig is. Hij geeft immers een' afgeleefden knecht het genadebrood; hij helpt immers

{==146==} {>>pagina-aanduiding<<}

telkens zijne boeren en daglooners met voorschotten; en er geschiedt geene collecte of inschrijving voor een afgebrand dorp, of voor ondergeloopene landen, of voor buitengewone uitdeelingen in strenge koude, of gloriosus naam prijkt op de lijst met eene aanzienlijke fom, en de rondgaande schaal, van zijn huis terugkomende, met goud. Maar niemand hoort, hoe gloriosus vloekt en tiert, ja bijna huilt van kwaadaardigheid, als hij dat goud uit zijne geldkist krijgt; niemand weet de loopjes, waarvan hij zich bedient, om te zorgen, dat de gansche stad wete, wat hij geeft; niet ieder hoort het zoo, hoe zijne boeren zuchten onder zijne voorschotten, noch ziet, dat het genadebrood bij hem zeer mager en beschimmeld is. Intusschen stelt de lof der geheele stad zijn geweten gerust; hij is in aller, hij is in zijn eigen oog een liefderijk en weldadig man.
Jammer, dat ook dit middel somtijds zijne dienst ontzegt, en dat het beangst geweten, in weêrwil der zacht streelende eigenliefde, tot schrikkelijker folteringen ontwaakt, even als een arme zieke, na een opiumslaapje, met schrik en heviger pijnen wakker wordt. Wat dan gedaan? Hetzelfde, wat de Apotheker doet, wanneer hij een' slappen geest flerker wil maken; hij haalt hem over hetzelfde kruid nog eens over, en noemt dit cohoberen. Zulk een gecohobeerde geest van eigenliefde verandert weldra onze zwakheden en gebreken in louter deugden. Komt vanisca op een vrouwenbezoek, zoo slaat zij, zonder het hoofdje te draaijen, hare oogen naar boven en beneden naar alle zijden heen; geen vlekje op de tafel, geen pluisje op het tapijt, geen stoel, die een weinig scheef staat, ontsnapt haar; zij meet de dienende meid of knecht, met

{==147==} {>>pagina-aanduiding<<}

een' opslag des oogs, even als een serjant eenen pas aangekomen' loteling, en bespeurt terstond, dat de meid een snuifneus is en de knecht de paarden oppast. Welhaast begint het gesprek; en nu laat zij niet na, op te merken, dat bij haar geen meid mag snuiven, dat zij eene afzonderlijke werkster heeft, die, met kracht van armen, hare gladhouten meubelen wrijft; dat zij op het borstelen van het tapijt zich zeer goed verstaat, en hierin elke nieuwe meid, die zij krijgt, zelve onderrigt; in één woord, zij doet opmerken, dat het bij haar vrij wat netter is. Is deze vrouw hoogmoedig? Neen! zij is op zindelijkheid en orde gesteld; en zijn dat geene heerlijke deugden?
Is de vrouw hoogmoedig, die, bij elke gelegenheid, met ophef vertelt, dat zij alles beter en goedkooper heeft; dat boter, en zout, en zeep, en turf, en wat niet al, bij haar de helft langer duren, dan bij een ander; dat er geen speld verloren gaat, zij dagelijks alle hoeken en gaten doorsnuffelt, en zelve naar de markt gaat, om het noodige te koopen? Is zulk een vrouw hoogmoedig? Neen! zij is huishoudelijk; en verdient dat geenen lof?
Hoe menigeen, die zijne vrienden onthaalt, berekent vooraf het brood, dat zij eten zullen, en zorgt, dat alle overvloed van zijne tafel geweerd zij! Dit is geene karigheid; maar hij is een vijand van weelde en overdaad. Ziet zelfs het bruiloftsfeest zijner éénige dochter! Niet meer dan de gewone kost op tafel. Het is geene karigheid; maar hij houdt van geen' omslag; hij is een ouderwetsch eenvoudig man; en, om te toonen, hoe na hij aan de vaderlijke zeden blijft, laat hij niet na, op het schraal dessert te verhalen, hoe oudtijds de

{==148==} {>>pagina-aanduiding<<}

afgevaardigden ter statenvergadering, met een stuk brood en kaas in den zak, daarhenen reisden.
Hoe menigeen, die in zijnen koophandel zich van allerlei bijwegen bedient, nu eens 's lands regten ontduikt, dan weder van het gebrek gebruik maakt, hetwelk hij zelf heeft weten te doen ontstaan! Noemt hem geen smokkelaar, geen woekeraar, die de armen uitzuigt! Hij is een schrander man, die zich op het speculeren verstaat, en voor vrouw en kinderen zorgt.
Heeft ligthoofd een ontzaggelijk vermogen binnen korte jaren zoek gemaakt, het was geene verregaande verkwisting; neen! het was edelmoedigheid en gulheid, die hem bedorven heeft,
Dag en nacht zwoegt climax in 's lands dienst. Onbekommerd, wie er aan het roer staat, of waarhenen het schip van staat gestuurd wordt, werkt hij met ijver en verstand, en klimt ongemerkt tot de hoogste eerposten. Ieder prijst zijne verdiensten, zijne vaderlandsliefde; noemt hem een' man, die niet gemist kan worden. Waarom zou de stem van het volk zijn geweten niet stillen, wanneer dit hem toeroept, dat eerzucht en eigenbaat alleen de drijfveren zijn van zijne daden?
Hoe vele ouders weten, in hunne oogen, en in die van anderen, hunne dwaze toegevendheid omtrent hunne kinderen te verschoonen! Is het kind koppig en kwaadaardig; het is immers nog niet oud genoeg, om rede te verstaan; wat zoude men het dan kastijden? Verwildert de opwassende jongen, zonder iets te leeren; stilzitten en blokken is nadeelig voor de gezondheid, en de ligchaamskrachten moeten ook ontwikkeld worden. Voert een slimme gaauwdief allerlei guitenstukken uit; hem tegengaan, ware een genie verdoo-
{==149==} {>>pagina-aanduiding<<}
ven, dat voor 't minst een' vondel of een' huig de groot belooft! Zoo krijgt dan de verwaarloozing van der kinderen opvoeding, dien eersten pligt der ouderen, den naam van teedere zorg; en welk geweten zoude dan niet gerust zijn?
Er zullen weinige zieleziekten wezen, bij welke, op de snedige aanwending dezer middelen, de pijnlijke angel der conscientie niet veel verstompt wordt. Het is waar; veel hangt hier, even als bij alle medicijnen, van het juist te pas brengen af; doch daarin schieten weinigen te kort. Een zeker instinct schijnt ons hier te leiden, oneindig beter dan bij de kwalen des ligchaams. Ligchaamssmarten verraden zich terstond, zelfs aan het oog van den onkundigen; terwijl het de grootste kunst wordt geacht, de menschen op de gebreken hunner ziel opmerkzaam te maken. Vanwaar dat onderscheid? Vanwaar anders, dan dat zij de laatste niet gevoelen; daar zij, door het instinct gedreven, de minste onaangename gewaarwording, uit de ongesteldheid des gemoeds geboren, aanstonds weten te verdooven.
Maar nu, dunkt mij, zie ik stemmige gezigten meesmuilen, derzulke namelijk, die in onze gewijde bladen den eernaam van gewitte wanden dragen. Wanende, dat ik verder geen middel weet ter stilling van het beangst geweten, achten zij het arcanum veilig, waarmede zij, als met een' tooverslag, de hevigste gemoedsfolteringen doen bedaren. Wanneer die Christelijke Farizeërs, wier wandel angstig is afgemeten naar de formulieren van eenigheid, iets in hun gemoed ontdekken, dat niet strookt met de Hellenbroeksche voorschriften, zoo bedienen zij zich van de zwakheid des vleesches

{==150==} {>>pagina-aanduiding<<}

als van eenen balsem, die alle gewetenspijn onfeilbaar wegneemt. Zij zien, dat ik hun geheim weet; maar ik kan hun tevens verzekeren, dat ik het op prijs weet te stellen, ja het gelijk schat met den steen der wijzen. Wie weet niet, dat het vleesch zwak is? En wat nemen wij het die strenge ijveraars dan kwalijk, zoo men uit alle buurten kinderen ziet opstaan, wier sprekende gelaatstrekken hen vader noemen, in spijt van alle doopboeken en registers van den burgerstand? Wat nemen wij het hun kwalijk, zoo zij, in jaren gevorderd, en den duivel der vleeschelijke lusten gedood hebbende, de huizen der weduwen gaan opeten, waar zij, in vroeger dagen, zoo menig zalig uurtje zagen voorbijvliegen? Ieder weet, dat de zwakheid des vleesches geheel anders werkt bij den volsappigen man en den uitgemergelden grijsaard. Kiest de eerste, ‘in eene schamele woning, fanny's boezem tot eene rustplaats,’ de oude grijsaard vindt voor zijn' kalen kop een' zak harde drieguldens het zachtste oorkussen.
Waant echter niet, dat alleen de struikelende tempelgangers in bezit zijn van dezen heerlijken balsem! Hij is evenzeer in de handen hunner tegenvoeters; maar de wereldling noemt temperament, wat de anderen zwakheid des vleesches heeten. Ik kan niet nalaten, hier te doen opmerken, dat men deze nieuwe, smaakvolle benaming aan mijne kunstbroeders verschuldigd is, die daardoor een middel, dat, wegens zijnen ouderwetschen naam, alle crediet begon te verliezen, voor de vergetelheid bewaard hebben. Zij toch zijn van ouds gewoon, door nieuwe namen, verouderde middelen nieuwe krachten bij te zetten. Hier hebben zij het met het beste gevolg gedaan, daar jong en ond hunne uitspattingen en driften, met onbeschaamde

{==151==} {>>pagina-aanduiding<<}

gerustheid, als de natuurlijke gevolgen van hun temperament aanmerken.
Doch alle deze geesten en balfems moeten wijken voor eene soort van vlugge olie, welke de Jezuiten, door destillatie, uit de eigenliefde hebben weten te stoken, en waarmede de grooten der aarde inzonderheid veel ophebben. Wie daarvan 's morgens nuchteren eenige droppels neemt, krijgt een geheel ander inzien in alle zaken, en wordt, volkomen overtuigd van den gulden stelregel, dat alles geoorloosd is, mits het met een goed oogmerk geschiede. Daarom slaat er op het lak, waarmede de fleschjes verzegeld zijn: finis fanctificat media. Zeker hebben deze schrandere geneesmeesters van reddelooze zielen dit middel geleerd van de Irokezen, die hunne ouders braden en opeten, om ze van den last des ouderdoms te bevrijden. Geen middel heeft zulk eene uitgebreide en zekere werking als dit; en men zal slechts weinige bladzijden van de geschiedenis kunnen opslaan, die niet de doorslaandste blijken van deszelfs gebruik toonen. Bij elke vervolging om godsdienstige of staatkundige gevoelens, bij menigen veldslag, bij menig tractaat van bondgenootschap, verdeeling of ruiling, bij menig hoogdravend manifest of leugenachtig bulletin, hebben Vorsten en Ministers er verschrikkelijke doses van moeten nemen, wilden zij niet door helsche pijnen vaneengereten worden. Bij elk Congres hoopten de verslagene volken, dat het eindelijk eens in onbruik geraken en verboden zou worden. In hoe verre daar thans hoop op is, durve ik niet beslissen; maar het is opmerkelijk, dat de stokers yan dit krachtig panacée hunne stookhuizen en winkels in alle hoeken van Europa wederom opslaan en openzet-
{==152==} {>>pagina-aanduiding<<}
ten; waaruit men zou moeten opmaken, dat zij een goed debiet verwachten.
In den tijd, toen dit middel aan de hoven buiten zwang was, gebruikte men daar, ter sussing van de gegalonneerde conscientiën, veelal een ander, hetwelk eigenlijk voor rooverbenden en valsche munters is uitgevonden. Men zegt, dat het bereid wordt uit hetgene na het stoken der straks gemelde olie overblijft. Men wordt, hetzelve gebruikende, overtuigd van de waarheid des stelregels: nood breekt wet, en leert denzelven op eene bijzondere manier toepassen. Men wil ook, dat dit middel, eens behoorlijk gebruikt, de conscientie zoo geheel wegvreet, dat er geen spoor van overblijft, even als het wild vleesch door een bijtmiddel wordt weggevreten. Niet, dat zulke menschen, die dit extract, hetzij met amandelpars tot pilletjes gedraaid, of in eau sucré opgelost, geslikt hebben, daardoor ophielden brave menschen te zijn; zij zijn alleen glad vergeten, wie zij waren en wat zij deden. Het is dan ook, in onze woelzieke tijden, menigeen uitmuntend te pas gekomen. Door hetzelve zijn in Parijs ci-devant Sansculottes thans gegalonneerde Ducs et Pairs; Bonapartiaansche Kamerheeren, of Prefecten, Gedeputeerden van de legterzijde, zonder dat dit hun eenigzins schijnt te hinderen. Ja, men ziet er zelfs, die plaatsen, welke zij te voren met afschrik vervulden, nu gerust betreden, en over de belangen van een volk raadplegen, hetwelk zij, eenige jaren te voren, uitgeplunderd en tot het bloed gegeeseld hebben.
Denkt echter niet, dat deze laatste middelen alleen voor hen geschikt zijn, die op troonen zitten, of daar om heen staan! De wereld is thans te verlicht, dan

{==153==} {>>pagina-aanduiding<<}

dat niet duizenden derzelver krachten zouden kennen. Wie zou het durven wraken de waarheid te verdraaijen, mits men er een goed oogmerk mede bereike, b.v. voor vrouw en kinderen zorge? Voor een' dwingeland te kruipen, wordt vaderlandsliefde, als men er eene zware belasting, vooral zulk eene, waardoor men zelf veel lijdt, door afweert. Moorden wordt menschlievendheid, als men daardoor zijn eigen leven en dat van een paar goede vrienden redt.
Bedriegt mendax zijne arme schuldeischers door een' schandelijk bankroet, nood breekt wet; hij moet toch blijven leven; dat wil zeggen, hij moet, dertig uren verder, eene kleine landstad door zijne pracht verblinden. - Verzaakt polites met elke staatsverwisseling zijne vorige grondbeginselen, nood breekt wet; hij heeft een zwaar huishouden; en 't is ook zoo: hij heeft t' huis wel zeven dienstboden, om zijne vrouw en éénige dochter te bedienen.
Gij zult bekennen, T., dat het verdoovend opium niet meer waarde heeft voor den door pijnen gefolterden lijder, dan voor deze menschen de slaapmiddelen der conscientie, waarvan ik gesproken heb, welke wij allen hebben leeren kennen als zoo vele kunstige praeparaten der eigenliefde, waaraan wij waarlijk niet minder verschillende gedaanten kunnen geven, dan de Apotheker aan zijne droogerijen. Maar, gelijk een kundig Geneesheer nu eens dit, dan een ander praeparaat verkiest, naar mate hij van hetzelfde middel, op deze of op gene wijze, meer hulp verwacht, zoo moet men ook hier met de omstandigheden raadplegen, en daarnaar zijne keuze inrigten.

{==154==} {>>pagina-aanduiding<<}

II. En hiermede zie ik mij tot het tweede gedeelte mijner voorlezing gevorderd, waarin ik u eenige aanmerkingen over den aard en de gevolgen dezer verzachtende middelen moet mededeelen. Daarover nadenkende, moet ik bijna vreezen, dat zulk een nader onderzoek welligt zoude uitloopen, om u al het vertrouwen, hetwelk ik u op mijne goddelijke arcanums hebbe ingeboezemd, wederom te ontnemen. Gelukkig behoor ik tot het gild der Geneesheeren, die van overoude tijden gewoon zijn, den aard en de bijzondere eigenschappen der dingen, en vooral der medicamenten, zoo wat te plooijen, naar dat het in hunne kraam te pas komt. Sterk door deze heerlijke gave, ga ik tot mijn onderwerp over.
Ik heb u reeds doen opmerken, dat alle mijne slaapmiddelen kunstige praeparaten of bereidsels zijn van de eigenliefde waardoor wij ons zelve altijd van de schoonste zijde beschouwen. Daar nu de eigenliefde den mensch zoo eigen is, als long en lever, kan zij ook voor hem even min nadeelig wezen, als dit het vergift voor de slang zelve is. Mogelijk zegt gij, dat zij ontstaan uit eene bedorvene eigenliefde, en dat deze even zoo verderfelijk voor de ziel moet wezen, als bedorvene gal voor het ligchaam. Gij beweert, dat die bedorvene hoedanigheid aanstonds blijkt, zoodra men mijne middelen slechts een weinig in het helder licht der waarheid stelt. Doch hierop zij het mij vergund aan te merken, dat er in de Apotheek eene menigte geneesmiddelen zijn, welke het licht niet verdragen kunnen, en die men daarom, in potjes met zand, of fleschjes met zwart papier beplakt, zoo duister mogelijk houdt. Dit is ook het geval van mijne praeparaten, die zelfs het minste licht niet verdragen kunnen, of zij ondergaan eene soort van gisting, en worden bijtend en stinkend.

{==155==} {>>pagina-aanduiding<<}

De stokers en bereiders van dezelve onttrekken ze daarom doorgaans zorgvuldig aan het licht; en ik schrijf inzonderheid de sterke kracht van den balsem en de olie, welke ik u heb doen kennen, daaraan toe, dat de Jezuiten en de fijnen die voorzorge zeer naauwkeurig in acht nemen.
Maar, wat behoeve ik ook veel woorden over den aard mijner palliativen te spillen? De ondervinding moet hier beslissen, zoo als zij in de Geneeskunst over de kracht en het nut der kruiden beslist. Hiervan is ieder zoo zeer overtuigd, dat men met vol vertrouwen oliën en balsems van oliekoopen en wonderdoctoren neemt, wanneer men slechts een paar gevallen van den goeden uitslag van dergelijke middelen heeft hooren verhalen. En stillen dan niet mijne middelen de gewetenspijn? Beantwoorden zij dus niet aan het oogmerk, waartoe zij worden voorgeschreven? En wat wil men meer van eenig geneesmiddel, hetzij voor de ziel, hetzij voor het ligchaam?
Het is eene andere vraag, of dit gevolg mijner praeparaten, de verdooving der conscientie-smarten, heilzaam is voor eene kranke ziel. Wie zich wil verbeteren, wie wezenlijk van zijne zielekwalen genezen wil, moet ze niet gebruiken; hij moet door een streng zielsdiëet zijn gansche bestaan veranderen, om zóó de kwaal met wortel en tak uit te roeijen. Maar de minste hebben daartoe den moed; en dan zit er niets op, dan het onrustig geweten zachtjes in slaap te wiegen. Dit is blijkbaar de keuze der meesten; gelijk de meeste podagristen liever een' aanval met geduld of eene partij vloeken uitstaan, en met een fleschje slaapgoed de ergste vlagen verdooven, dan door een streng diëet en

{==156==} {>>pagina-aanduiding<<}

moeijelijke geneeswijze de kwaal in den grond wegnemen.
Hoe zeer ik dan ook met mijne praeparaten ben ingenomen, moet ik echter voor de nadeelige gevolgen waarschuwen, welke zij kunnen veroorzaken. Zij hebben dit met alle verdoovende en verzachtende middelen gemeen, dat zij de oorzaak der kwaal niet wegnemen. Men is dus telkens genoodzaakt tot dezelve terug te keeren, en ze in grootere dosis of een sterker bereidsel te gebruiken. Die eerst nog gerust insliep met eenige weinige droppeltjes van den geest, heeft eindelijk de olie der Jezuiten of het Jakobijnsche extract noodig. Ja, men wordt er zoo aan verslaafd, als de Javanen en Maleijers aan het verderfelijke amfioen. Ondertusschen groeit de ongesteldheid der ziele zoo sterk aan, dat wij eindelijk met schrik en in de hevigste benaauwdheid ontwaken. Zij, die zelfs de beide sterkste praeparaten dagelijks in ongeloofelijke hoeveelheid gebruikten, en de plaats, waar hunne conscientie zit, zoo min voelden, als een hannekemaaijer zijne hersenen; zij, die dachten, dat er geen vezeltje van het geweten bij hen was overgebleven, gevoelden bij gewigtige omstandigheden, b.v. bij omwentelingen, of bij het overgeven der ministeriéle portefeuille, vooral bij den nakenden dood, zulke gevoelige nepen, dat de podagra daarbij eene zachte streeling is.
Ik beken, dat deze bedenkingen aan de voorgestelde middelen veel van hunne waarde ontnemen. De ondervinding leert echter, dat zij, die dezelve het meest behoeven, en die dus hier de beste regters zijn, het anders begrijpen. Zij gebruiken ze onophoudelijk. En hieruit kan men juist zien, welk eene tooverkracht zij bezitten,

{==157==} {>>pagina-aanduiding<<}

zoo lang hunne werking duurt. Zij verwekken, even als het goddelijk heulsap bij de Turken, zulk eene aangename bedwelming, dat de lijders, te midden der hevigste wroegingen, zich in het Paradijs van mahomed wanen overgebragt, en zich geheel anders droomen, dan zij zijn. In zulk eene overspannene begoocheling waant een voltaire zich een' priester van waarheid en deugd, en bezingt hij, in onsterfelijke zangen, den lof van het Christendom. Door dien bedwelmenden zwijmeldrank bevangen, schaarden Septembriseerder en Koningsmoorder zich ééns in gegalonneerde rokken rondom den troon van napoleon. In zulk eenen roes preken onze overburen de afschaffing van den slavenhandel op de puinhoopen van Parga, en trekken afgeleefde lichtmissen, uitgeraasde filozofen en halflamme Generaals de pij van Missionarissen aan, en zien er allen zoo glansrijk en vergenoegd uit, alsof zij in Abrahams schoot waren.
Zoo verre gaat de verblinding der eigenliefde. En behoeven wij ons dan langer te verwonderen, dat de kinderen van Adam zoo tevreden zijn met zichzelve; dat hun niets zoo vreemd en zoo ongerijmd voorkomt, als zich door anderen gebreken te hooren verwijten, waarvan zij nooit een spoor in hun hart gewaar werden? o! Hij is wel onnoozel, die zich voorneemt, de gebreken der stervelingen te verbeteren; tienmaal dwazer, dan de dwaas, die hunne ligchaamskwalen wil heelen! Even als de zwakke lijder het weldadig mes van den Heelmeester, schuwt een ieder het onderzoek van zijn hart, den ernstigen raad van zijnen vriend, de strenge vermaning eens Leeraars. Doch zelden is de geesel onzer zedemeesteren zoo scherp, zelden tast hij zoo diep in het vleesch, dat het geweten ontwaakt.

{==158==} {>>pagina-aanduiding<<}

Zij weten de ondeugden, gebreken en zwakheden hunner Medechristenen zoo afschuwelijk af te teekenen, dat de Duivel er zich niet in herkennen zoude. Hunne tafereelen zijn historiestukken, waarin het op de gelijkenis der personen zoo zeer niet aankomt, als zij maar treffend geschilderd zijn. Ik kan ook niet ontveinzen, dat ik hunne manier ten hoogste goedkeure. Zij, zoo wel als de Geneesmeesters, moeten zich schikken naar het karakter hunner patiënten. Gelijk nu lijders aan ligchaamskwalen niets vuriger wenschen dan genezen te worden, wenscht daarentegen bijna niemand van de gebreken zijner ziel ontslagen te zijn. Onze zedeleeraars zijn dus den regten weg ingeslagen, om dien algemeenen wensch te bevredigen; en ook ik hoop daartoe, dezen avond, het mijne te hebben bijgedragen: want was er ooit een middel, om ons onverbeterlijk te houden, dan is het de kunst, om het geweten te stillen.


XV. De Gevolgen der Voorlezing.

Naauwelijks was het laatste woord van mijne lippen en ik het spreekgestoelte af, of mijn vriend, de schoolmeester, die toen den post van President der vergadering bekleedde, bedankte mij, in eene deftige aanspraak, voor het even aangenaam als nuttig onderhoud, dat ik het Departement, dien avond, verschaft had. Hij sprak van echten smaak, die in mijne voorlezing doorstraalde, en van Attisch zout, waarmede dezelve besprengd was; zoodat ik waarlijk dacht, dat onze meester wat diep in het glaasje

{==159==} {>>pagina-aanduiding<<}

had gekeken: want ik kon mij niet begrijpen, wat de smaak met eene voorlezing te doen had; ook wist ik zeer wel, dat ik, bij het overschrijven, gewonen inkt gebruikt had, en niets, wat naar zout geleek. Toen de President had uitgesproken, kreeg ik eene menigte handen, zoodat mijne vingers, van wege het knijpen, stijf waren, en daarbij werd dan de betuiging gevoegd, dat het schoon, zeer schoon, zeer belangrijk, - door een' enkelen, dat het aardig geweest was.
In weêrwil van die betuigingen, was ik in eene onaangename stemming. Ik gevoelde mij beklemd, en wist niet, waaraan ik het toe moest schrijven. Nog een nieuweling, dacht ik eerst, dat het een gevolg van het spreken was. Ik ontgaf mij dit echter weêr, dewijl ik anderen daarover nimmer hoorde klagen; en het kwam mij nu voor, dat de bedenkelijke gezigten, die ik om mij zag, daaraan schuld waren. Ik had terstond reeds opgemerkt, dat het gelaat van den schoolmeester niet overeenstemde met zijne mooije woorden; ik zag sommigen ook meesmuilen, en begon nu waarlijk te vreezen, dat men er achter geraakt was, hoe ik aan mijne verhandeling was gekomen. In 't vervolg bemerkte ik echter, dat dit het geval geenszins was, maar dat men integendeel het stuk wel degelijk aan mijzelven toeschreef, en zulks tot mijn groot verdriet en nadeel. Reeds den volgenden dag werd ik dit gewaar. T'huiskomende, om te eten, zag ik mijne lieve toontje met een gelaat zitten, zoo strak gespannen als het vel van een trommel. Ik dacht, dat onze groote porseleinen schotel gebroken was, of zoo iets; en, beducht voor eene onweêrsbui, zette ik mij zoo zacht mogelijk neêr, en sprak geen woord. Het ging nu alles zoo stootend en stroef, dat ik eindelijk, met nog erger hartklopping, dan toen ik op den spreekstoel stond, waagde te vragen: wat er ha-
{==160==} {>>pagina-aanduiding<<}
perde? Naauwelijks was het woord er uit, of een vloed van tranen ontsprong hare oogen. Zij vroeg mij: waaarmede zij het verdiend had, dat ik haar zoo openlijk ten toon stelde? Of ik dan liever zag, dat mijn huis een varkenskot geleek? Dat ik mij maar niet zoo verwonderd moest houden: want dat zij zeer wel wist, dat ik op hare netheid geschimpt had. Dat de vrouw van den Kerkmeester het haar had verteld. Dat die goede vrouw, die zoo veel werks van mij maakte, die ons alle jaar kippen en eijeren gaf, nu vreesselijk boos op mij was, omdat ik haar voor een' snuifneus had uitgemaakt. - Zoo ging het in éénen adem voort. Ik mogt nu zeggen, wat ik wilde, ik kon mijn wijf niet beduiden, dat noch zij, noch de vrouw van den Kerkmeester gemeend waren; zij bleef er op staan, en zeide mij in 't eind, dat zij zich niet kon begrijpen, waartoe ik mij met zulke malligheid ophield.
Dit oordeel mijner vrouw over het belangrijkst werk onzer vergaderingen viel mij zeer hard, daar ik mij had voorgesteld, dat ik, als iemand, die voor het volk gesproken, en zelfs den Schout en den Dominé onder zijn gehoor had gehad, met meer eerbied en ontzag, dan tot dusverre, door haar zou worden aangezien. Zelfs vleide ik mij, dat de lof, dien ik mij verbeeldde te zullen inoogsten, hare ooren aangenaam streelen zou. De mij bekende zamenstemming tusschen het gehoor en gelaat gaf mij zelfs hoop, dat zij nu weêr zoo vriendelijk zoude kijken, als toen zij mij, bij het verband van onzen Heer, hielp, en de windsels oprolde. Maar, in plaats van dat, werd met elken dag haar gelaat strakker en hare tong scherper. Vooral ging het erg, toen zij, ra eenige dagen, bemerkte, dat de vrouw van den Kerkmeester, bij haar open been, waarvan wij

{==161==} {>>pagina-aanduiding<<}

jaarlijks wel een paar kinderen konden kleeden, den Chirurgijn van een naburig dorp gehaald had. ‘Dat hebt gij voor uwe snuifneuzen!’ Met deze woorden begon een storm, die weldra tot een' orkaan aanwies; zoodat ik op het punt stond, in de kroeg, bij eene flesch brandewijn, op strand geworpen te worden.
Daarvoor behoedde mij de Hemel; maar nu wist ik, hoe een mensch aan den drank komt. Ondertusschen, bleef ik voor stranden bewaard, ik werd in eene zee van verdriet gedompeld, waaruit ik geen redden zag. Waar ik ging, of kwam, zag men mij met eene verlegenheid aan, dat ik er zelf verlegen van werd. Het was, alsof de menschen elkander met de oogen, met de vingers, met de voeten, met alle deelen des ligchaams zeiden: wacht u voor den geteekende! want, wat niemand tot dusverre had opgemerkt, was, dat mijn linkerschouder wat hooger dan de regter was, een gevolg van het menigvuldige scheren, en dat de nagel aan mijn regterpink altijd zwart zag. Ieder zag mij met den nek aan: want ik had het met ieder verbruid. De schoenmaker, wiens psalmen de buurt doorklonken, scheen mij te verwijten, dat ik hem bedoeld had, omdat hij gewoonlijk oefening hield bij geurtje, in den komenijswinkel; en deze, om zich te wreken, vertapte aan elk, wie in haren winkel kwam, kannen met kossij, om gelegenheid te hebben, de geheime histories mijner vrouw te vertellen, toen zij nog antoinette heette. ‘Ja!’ zeide zij, ‘men behoeft niet te vragen, hoe hij hier Meester is geworden. De eene dienst is de andere waard. Onze goede Heer is lang dood, en van de dooden moet men geen kwaad spreken. Maar die ijzegrim; hij kreeg de plaats, omdat hij toontje nam, en hij zal niet zeggen, wat hij er

{==162==} {>>pagina-aanduiding<<}

al bij ten huwelijk kreeg.’ Ik behoef niet te zeggen, dat deze praatjes mijne vrouw ter oore kwamen; doch zij hadden eene gansch andere uitwerking, dan ik gedacht had. Overtuigd van hare onschuld, toonde zij zich grooter, dan menig man, wanneer hij belasterd wordt, en liet het dorp praten. Hierbij zag ik echter bevestigd, wat Dominé mij dikwijls zeide; dat, namelijk, zuivere deugd op aarde schaarsch is: want mijne vrouw kon niet laten, geurtje de klandisie te ontnemen. ‘Onze toon,’ zeide zij, ‘is groot genoeg, om boodschappen naar de stad te loopen; ik zal daar bij den kruidenier op de markt halen, wat wij noodig hebben; 't is bovendien in de stad ligt een duit goedkooper.’
Zij was intusschen bij dien kruidenier maar half welkom. Deze man had eerst op eene achtergracht te Amsterdam gewoond, en daar een schandelijk bankroet gemaakt. Dit was evenwel bij ons slechts weinig bekend. Maar nu had hij zich in het hoofd gezet, dat ik met den bankbreukigen koopman, die eene kleine landstad door zijne pracht gaat verbazen, hem gemeend had. Op de beurs zal zijn bankroet niet vele hoofden bij elkander gestoken, noch vele gezigten uitgerekt hebben. En wat de pracht betrof, waarop hij het oog had, die bestond misschien in een oud, versleten Smirnaasch tapijt, dat bij het verkoopen van zijn' boedel niets had kunnen gelden, en waarmede hij nu zijn salet had opgeschikt. In eene plaats, waar zelfs de burgemeesters op de planken huisden, was zoo iets zeker buitengemeen.
Ik betuig plegtig, dat ik aan den man, toen ik de verhandeling overschreef, niet gedacht heb. Ook had

{==163==} {>>pagina-aanduiding<<}

ik 't geheel niet gedacht, dat ik van die zijde last zoude lijden. Zoo menigmalen toch, als ik den schoenmaker over de preken van onzen Predikant had hooren spreken, had ik hem altijd woorden, die op hem pasten als een deksel op een pillendoosje, op anderen hooren t'huisbrengen. Lang wist ik niet, hoe ik dat verklaren zoude. Doch mijn vriend wakker overtuigde mij spoedig, dat eene ernstige bestraffing niemand zeer doet, dan die nog zeer gevoelig is; terwijl men van steen moet wezen, om het niet uit te schreeuwen, als men over den hekel gehaald wordt.
Had ik dat kunnen denken! Ik had nu zoo veel berouw, als haren op het hoofd, dat ik niet liever mijne verhandeling over de waarde der gezondheid verder uitgewerkt had. Te meer speet het mij, omdat ik van achteren inzag, dat ik zeker beter geslaagd zoude zijn, indien ik mijn onderwerp van eene andere zijde had aangevat. Ik had eerst van de waarde moeten spreken, en daarna van de gezondheid. Maar het berouw kwam te laat; ik had mij den halven omtrek tot vijand gemaakt. De Schout was boos, omdat ik van Vorsten en Ministers gesproken had. Hij beweerde, dat de Jezuitsche stelregel hem gold, dewijl hij met het beste oogmerk van de wereld, om, namelijk, den weg korter en beter te hebben, dien van zijn land op dat van twee arme boeren verlegd had. Hij meende, dat, wie ook gehekeld werden, voorname standspersonen als heilig moesten beschouwd worden. Ja, men verzekert mij, dat hij op het punt was geweest, mij aan den Hoofdschout als een gevaarlijk mensch aan te geven; maar dat de Dominé hem daarvan nog had teruggehouden. - Had ik het, in den persoon van den Schout, met de grooten der aarde verbruid, de School-
{==164==} {>>pagina-aanduiding<<}
meester vond zich beleedigd, dat ik bijna geen woord van geleerden gesproken had, waarvan toch zoo veel te zeggen viel; maar hij kon zich niet begrijpen, hoe ik een' man van letteren, wien het dom gemeen een walg is, een pedant had kunnen noemen. Wat echter, gedurende zijne aanspraak, zijn gelaat zoo strak gemaakt had, was mijne aanmerking over de opvoeding der kinderen: want het was bekend, dat er geen ondeugender jongens, dan de zijne, in het gansche dorp waren. Inzonderheid roofden zij alle eetbare waren, die zij slechts grijpen en vangen konden; en deed men dan bij den vader zijn beklag, zoo kwam hij altijd met Sparta en de wetten van lycurgus aan, en daarmede liet hij de boeren loopen.
Wat mij nog het meeste griefde, was, dat mijne ongelukkige voorlezing mij bij mijne vrienden, Dr. wakker en den Predikant, zeer had doen dalen. De laatste was zeer tegen het doen van verhandelingen in ons Departement geweest, omdat hij wel voorzag, dat er geen verschot aan redenaars zijn zoude. Ook begreep hij, dat menschen van een bekrompen verstand niets aan die aperijen hebben. Hun hoofd wordt er opgevuld met woorden, welke zij niet verstaan, en waarvan zij dus wonderlijke dingen maken. Hebben zij dikwijls moeite, het eenvoudig voorstel van een' Predikant, over onderwerpen, waarvan zij elken zondag alweêr hooren, en die hun in hunne kindsheid met veel moeite zijn bijgebragt, behoorlijk te volgen, wat zullen zij er dan toch van maken, wanneer men hen van dingen spreekt, die hun geheel vreemd zijn? ‘Het is er nu zoo verre mede gekomen,’ zeide hij, ‘dat men, voor de boeren, van pythagoras gaat spreken, en eene vergadering kruideniers, timmerlieden en met-
{==165==} {>>pagina-aanduiding<<}
selaars de theorie van het schoone en het verhevene voordraagt. Ik beken, een timmerman of een metselaar is een mensch, zoo goed als ik of Dr. wakker; zij hebben welligt meerder aanleg dan een van ons allen. Maar in den stand, waarin zij door de Voorzienigheid geplaatst zijn, is die aanleg van weinig waarde, wanneer hij op eene andere wijze ontwikkeld wordt, dan om de menschen voor hun beroep bekwamer, en als huisvaders, burgers en Christenen beter te maken. Maar wij zijn even als stoute kinderen; niemand blijft op zijne plaats; de boer wil een professor, de geleerde een staatsman zijn, en Meester maarten vroeg een Redenaar.’
Zoo, of zoo omtrent, sprak Dominé, en Dr. wakker viel mij niet minder hard. ‘Wat,’ vroeg hij, ‘heeft u toch bewogen, zulk een onderwerp te kiezen? Er is voor een' Geneesheer geen erger kruis, dan de gebreken der menschen op te merken; en hij kan geene grootere dwaasheid begaan, dan hen op die gebreken opmerkzaam te maken. Hebt gij dat, na zoo vele jaren practijks, nog niet geleerd? Zelfs een boer, immers, wil het naauwelijks weten, dat hij, door te veel te eten of te drinken, of zich te verhitten, zich zijne ongesteldheid heeft op den hals gehaald. Het is altijd het weêr, of een schrik, of iets dergelijks, waar niemand voor kan, waarin de oorzaken der ziekten gelegen zijn; en zorgvuldig verbergen onze patiënten voor ons, wat zij zelve tot hunne kwalen hebben mogen toebrengen. Laten zij zich, voor het overige, voor ons zien, omtrent zoo als zij zijn, het is omdat zij denken, dat hunne driften en kwade manieren onopgemerkt onze oogen voorbijgaan, en wij alleen letten op hetgene hunne ligchamen betreft. Het is ook, als

{==166==} {>>pagina-aanduiding<<}

ik de waarheid zal zeggen, beter, daarop met te letten: want welk man, die eenig gevoel en verstand heeft, zoude het anders kunnen uithouden, Arts te zijn? Maar gaat gij nu toonen, dat gij meer ziet dan de tong, zoo zijt gij verloren. Niemand zal u meer zijn' pols toevertrouwen: de lieve Freule zal vreezen, dat gij hare nachtwandelingen zult ontdekken, waarvan niemand kennis draagt, dan de tuinmansjongen; en Mama ziet reeds uwe oogen op de ledige vakken in haar huishoudboekje gevestigd, waarmede zij hare speelschulden betaalt. Daarvan hebt gij nu op het dorp niet veel nood; maar meent gij, dat uw buurmeisje aaltje 't gaarne zag, dat alle boerenjongens wisten, dat zij zoo vinnig en kwaadaardig is, als gij haar gezien hebt; of dat de zoon van den tuinman op het slot u met genoegen zoude hooren vertellen, hoe hij, sinds maanden, geld te weinig van de groenten t'huisbrengt, om een meisje in de stad een' zilveren beugel te koopen? Ik vrees dus, mijn vriend! dat, zoo doende, al uwe practijk zal verloopen.’
De voorspelling van Dr. wakker zoude voorzeker vervuld zijn geworden, zoo niet gelukkig Burgemeesteren van eene naburige stad, in hunne wijsheid, hadden goedgevonden, mij tot Heel- en Vroedmeester te beroepen. Ik was slim genoeg, om mij te houden, alsof ik zulk eene aanzienlijke bevordering niet konde afslaan. Dit werkte. Men was aan mij sinds jaren zoo gewoon, dat men mij ongaarne gaan zag, en mij dit op alle mogelijke manieren te kennen gaf. De boeren, wetende, hoeveel de maag in een mensch te zeggen heeft, vulden mijn' kelder en keuken dapper. Ik besloot dus te blijven. Kreeg ik nu al geene hangklok

{==167==} {>>pagina-aanduiding<<}

van Dominé, ik kreeg de beenen van de vrouw des Kerkmeesters terug, en dat was nog veel beter.


XVI. Uit zijn Leven; verzinsel en waarheid.

Ik heb wel eens hooren zeggen, dat men in de spelen van het kind de ruwe schets ziet van het mannelijk leven, gedurende de jongelingsjaren meer en meer uitgewerkt. Maar, hoe schoon en krachtig eindelijk het beeld moge worden, wij roepen ons die eerste schets altijd, met het levendigst welgevallen, voor den geest. Het is mij ook zoo gegaan. De grond van mijnen geheelen levensloop was wandelen. Maar die wandelingen kregen hoe langer hoe hooger beteekenis. Eerst wandelde ik met vader de stad rond, geduldig zijn rad draaijende. Vervolgens liep ik, met mijne scheermessen in den zak, de klanten van mijnen meester rond, om hunne baarden in orde te houden. Ik rekende mij toen zoo verre boven mijnen vorigen stand verheven, als het verhevener is, het scheermes over de kin van een redelijk wezen, van een' Professor of een' Burgemeester te voeren, dan hetzelve op een' stommen steen te slijpen. Evenwel ik hunkerde naar den tijd, dat ik de zalfdoos en het lancet zou besturen. Die tijd is ook gekomen; en ik wandel nu rond, om de magen en beenen van de boeren in orde te houden. Intusschen keer ik nog altijd met vermaak tot vorige tijden terug, vooral tot mijne wandelingen met vader, omdat ik altijd met genoegen aan den man denk. Hij wist mij steeds

{==168==} {>>pagina-aanduiding<<}

aangenaam bezig te houden, vormde mij, zonder dat ik het merkte, tot een braaf en werkzaam man, en zoo ik, tevreden met mijn lot, een gelukkig leven leidde, heb ik dit aan hem te danken. Dit was iets, waarop hij telkens terugkwam: tevreden te zijn met zijnen staat, dien van anderen, boven ons verheven, niet te benijden, noch hen kinderachtig te beknibbelen in die onderscheiding, waarop zij, met regt, aanspraak maken. Mij heugt nog, hoe hij eens, ziekelijk en zwak zijnde, en met moeite gaande, op den Binnen - amstel, met zijn' zwaren wagen voor een jong Heertje uit den weg ging, dat, in 't voorbijgaan, nog met een ligt stokje, hetwelk hij in de hand had, tegen ons groot wiel sloeg. ‘Wel, vader!’ vroeg ik hem met eene zekere gemelijkheid, ‘waarom gaat gij voor dien jongen uit den weg?’ - ‘Het is de zoon van Burgemeester * * *,’ was het antwoord. - ‘Maar wat doet er dat toe, vader! of hij het zoontje van den Burgemeester is?’ - ‘Dat wij minder zijn dan hij, maarten; en waar meerderman komt, moet minderman wijken.’ - ‘Wel, vader! wij zijn immers zoo goed als hij, redelijke menschen, die eerlijk ons brood winnen; waarin zijn wij dan slechter?’ - ‘Dat heb ik niet gezegd; minder is niet slechter.’ - ‘Nu dan, minder zijn wij toch ook niet.’ - ‘Wel, jongen! ziet gij dien ouden knol, die daar de zwaargeladene slede de groote sluis optrekt?’ - ‘Ja, vader!’ - ‘Wat paard zoudt gij liever hebben, dien knol, of den schimmel, waarop straks ons die Officier voorbijreed?’ - ‘Is dat eene vraag, vader! wel, den schimmel, dat is klaar, die is toch schooner en vlugger, en wel twintigmaal meer waard.’ - ‘En toch is die oude, leelijke knol, even goed als de schimmel, een paard. Is

{==169==} {>>pagina-aanduiding<<}

er dan verschil in de waarde der paarden, naar hun ne verschillende hoedanigheden, zoo zoude ik ook meenen, dat er verschil moet zijn in de waarde der menschen.’ - ‘Nu, vader, geloof ik, dat gij mij voor den gek houdt. Een mensch is toch geen beest, dat men voor geld koopt.’ - ‘Ei, jongen! wilt gij dien ouden knol koopen, of den schimmel?’ - ‘Geen van beiden.’ - ‘Gij ziet dus, dat een ding voor ons grooter of kleiner waarde kan hebben, zonder dat men het juist voor geld behoeft te koopen.’ - ‘Ik zoude ze toch kunnen koopen, vader!’ - ‘Wat zoudt gij er dan wel voor willen geven, zoo gij 't hadt?’ - ‘Ik gaf voor den knol geen veertig guldens, en wel een zak guldens voor den schimmel.’ - ‘Zoo: maar als de koopman nu geen geld wilde, maar verlangde, dat gij voor hem schreeft?’ - ‘Ik schreef geen maand voor den knol, en wel langer dan een jaar voor den schimmel, dag en nacht.’ - ‘Maar indien hij nu alleen wenschte, dat gij een bepaald getal buigingen voor ieder paard maakte?’ - ‘Wel, als hij zoo zot was, boog ik voor den schimmel, dat ik het spit in mijn rug kreeg.’ - ‘Gij ziet dus, vriendje, dat men, om de waarde der dingen te bepalen, ze juist niet met geld behoeft te koopen.’ - ‘Ik koop ze dan toch, vader, en ze worden mijn.’ - ‘Ook dat, maarten, doet er niets toe, als men de waarde van iets schat. Waarom zijt gij verleden week, op dien warmen dag, heel naar Zandvoort gegaan?’ - ‘Omdat er een walvisch aan strand gespoeld was.’ - ‘Zoudt gij er wel heen gaan, als er een kabeljaauw gestrand was?’ - ‘Wel, vader!’ - ‘Wel, maarten! wat was u nu meer waard; het zien van den walvisch of van een kabeljaauw? Gij ziet dus, jongen, dat men waarde aan din-
{==170==} {>>pagina-aanduiding<<}
gen kan hechten, zonder dat het koopen te pas komt. Ik kan dus ook den eenen mensch meer waard vinden dan den ander, en dat gevoel te kennen geven, door hem met meer eerbied en onderscheiding te behandelen.’ - ‘Maar, vader! alle menschen zijn immers elkander van nature gelijk, en hebben gelijke regten; de een is zoo goed als de ander.’ - ‘Wie heeft u dat geleerd?’ - Ik antwoordde daarop, dat ik het van den meester geleerd had, bij wien ik toen op de avondschool ging, bij gelegenheid, dat wij in de Vaderlandsche Historie de daden van den Admiraal de ruiter lazen. Vader, zag ik, meesmuilde, en trok een gezigt, alsof hij zeggen wilde: hoe zot! Daarop den wagen neêrzettende en daarop gaande zitten, wreef hij zijn voorhoofd, alsof hij zich bedacht, en vroeg mij toen. ‘Waarom neemt gij toch altijd zoo diep de muts voor Ds.B. af?’ - ‘Omdat hij zulk een braaf en liefderijk man is, vader!’ - ‘Maar is dan onze overbuurman, de smid, niet een braaf man, die voor zijn broeders weduwe en hare kinderen den kost wint? en dien knikt gij op zijn best toe, als gij hem goeden dag zegt.’ - ‘Onze buurman is ook geen Dominé, en zulk een' man kan men niet bejegenen als ons gelijk, vader!’ - ‘Gij maakt dus onderscheid, jongelief, tusschen menschen van verschillenden stand in de wereld?’ - ‘Wel zeker, vader!’ - ‘In dit opzigt zijn de menschen dus niet gelijk, niet waar?’ - ‘Neen, vader!’ - ‘Maar in welk opzigt zijn zij het dan? Wanneer ik den schatrijken Heer met den armen drommel vergelijk, die daar deszelfs schoenen poetst, kan ik ook niet veel gelijkheids vinden. En hoe, meent gij, zoude de kamenier, die ons gisteren dat sijne schaartje bragt, waarvan zij de punt had afgebroken,

{==171==} {>>pagina-aanduiding<<}

het opnemen, indien gij schele mie met haar gelijk in schoonheid steldet? Zij zoude zeker u zoo vriendelijk niet aankijken, als ik gisteren zag, dat zij deed. Zoudt gij denken, dat ik bij zinnen was, indien ik beweerde zoo sterk te zijn als jan de zakkedrager, die op ons kamertje woont, of zoo lang als de reus cajanus? En zoo is het met alles gelegen, wat aan den mensch is. Wanneer ik dat alles afzonderlijk neem, dan zie ik, dat deze in het een, gene in het ander veel vooruit heeft, zoodat ik niet weet, waarin ik de menschen met elkander gelijk zou stellen, zelfs niet in dingen van meer belang. Ik denk niet, dat uw meester van de avondschool gaarne over één' kam geschoren was met dien gij te G. gehad hebt; en hij zelf zal voor menig geleerder, dan hij is, zijn' hoed moeten afnemen. Ook behoef ik niet in het hart van mijn evenmensch te zien, om te beseffen, dat onze buurman, de smid, braver is dan zijn broeder, die, door zijn liederlijk gedrag, vrouw en kinderen als bedelaars heeft achtergelaten. Wat ik dan van den mensch zie, ik kan nergers gelijkheid vinden, al zoo min als tusschen een' olifant en eene muis, een' arend en eene vlieg.’ - ‘Maar, vader!’ - ‘Maar, maarten! zullen de menschen gelijk, dat is, zullen zij even veel waard zijn, dan moeten zij toch in iets gelijk zijn; en nu hebben wij gezien, dat, hoe veel wij van den mensch opnoemen, zij in alles verschillen; of weet gij nog iets anders?’ - ‘De meester sprak van iets, hetwelk gij nog niet hebt opgenoemd, vader!’ - ‘Wat was dat?’ - ‘De meester zeide, dat alle menschen vrij, zedelijk vrij zijn, en dat dit de waarde van den mensch uitmaakt.’ - ‘Wat wil dat zeggen?’ - ‘Ik weet het niet, vader!’ - ‘Ik ook niet, maarten! Wat zedelijk vrij is, daar-
{==172==} {>>pagina-aanduiding<<}
van heb ik nooit gehoord; maar wel weet ik, dat een vogel vrij is, als hij kan vliegen, waar hij wil.’ - ‘Zoo vrij geloof ik niet, vader, dat er één mensch is.’ - ‘Laat ons echter eens denken, dat het zoo ware; gelooft gij, dat alle menschen dan even vrij zouden zijn?’ - ‘Wel ja, vader! waarom niet?’ - ‘Omdat het met de menschen gaat als met de kinderen, die, wanneer zij vrij zijn en spelen kunnen naar hunnen lust, noch onder elkander, noch met zichzelve ééns kunnen worden, wat zij zullen spelen, zoodat zij niets uitvoeren, zoo er niet een onder den hoop is, die regt weet, wat hij wil, en daardoor de wankelende willen van al zijne makkers naar zijnen zin draait. Zoudt gij nu wel denken, dat veel menschen regt weten, wat zij willen?’ - ‘Zeer veel niet, vader!’ - ‘Maar die het dan wel weet, is die niet vrijer dan de overigen?’ - ‘Ja, vader!’ - ‘En dus zijn, ook in dit opzigt, alle menschen niet gelijk.’ - ‘Ook niet in de zedelijke vrijheid, waarvan mijn meester sprak?’- ‘Zeker niet, indien dit waarlijk vrijheid is. Is het wat anders, waarvan alle menschen even veel hebben, dan moet het bijster gering zijn, dat men er bij groot noch klein duidelijke blijken van ontdekken kan.’


XVII. Een Droom.

Door het lezen van zoo menigen droom, als ons door Letteroeseningen, Magazijn, Boekzaal, Recensent van tijd tot tijd wordt medegedeeld, had ik ook lust ge-
{==173==} {>>pagina-aanduiding<<}
kregen, om eens zoo mooi te droomen, dat het gedrukt kon worden. Ik koos daartoe een' warmen zomermiddag, nadat ik van den vroegen ochtend van buurt tot buurt gedraafd had en zeer vermoeid was t'huisgekomen. Ik ging dan in ons slaapvertrek zitten op een' gemakkelijken stoel, die mijne vrouw dient, als zij in 't kraambed is. Met de Staatscourant in de hand, waren mij de oogen spoedig digt, en ik droomde. Het was mij, alsof een stikdonkere nacht mij omringde, mij aan mijne plaats bond, en belette te gaan. Op eens, het zij dat mijne vrouw, niet van mijn droomplan wetende, de luiken opendeed, of door eene andere oorzaak, - op eens zag ik die duisternis plaats maken voor een helder schitterend en bijna verblindend licht. Ik kan juist niet zeggen, dat het vermoeijend was voor het oog; het streelde hetzelve veeleer; maar het had toch de vreemde uitwerking, dat men te veel, alles te zeer in zijn geheel zag, en dus als verward werd door de menigte van voorwerpen. Ik wist niet, dat het om die reden was, dat bijna alle menschen, die mij tegenkwamen, de een met een' groenen, de ander met een' blaauwen, de derde met een' paarschen of bruinen bril liep. Ik dacht, dat zulks, even als bij ons, geschiedde, omdat het de mode was het licht niet te kunnen verdragen, of omdat die brillendragers niet velen kunnen, dat men hun in de oogen ziet. Doch in eene herberg komende, om mij wat te ververschen, vond ik daar een' oudachtig man, onder een pijpje de courant lezende. Deze mat mij van het hoofd tot de voeten, en, den damp eens frisch uitblazende: ‘Mijnheer is een vreemdeling, zie ik wel,’ zeide hij. Ik vroeg hem, waaraan hij mij zoo zeer van zijne stadgenooten kon onderscheiden; waarop ik ten antwoord kreeg: ‘Dat Mijnheer niet gebrild is, is mij daarvan bewijs genoeg: want wie hier iets meer dan een gemeen daglooner

{==174==} {>>pagina-aanduiding<<}

is, draagt een' bril.’ Ziende dat ik glimlachte, voer hij, met zekere drift, voort: ‘Ik zie, dat gij lacht; maar ik verzeker u, dat gij, eer het avond is, uwe oogen zult hebben moeten wapenen.’ Ik dacht nu, dat de man maar half wijs was: want het kwam mij voor, middernacht te zijn, hoewel het zoo levendig op straat was, als bij ons op den middag. Doch dat het nacht was, zag ik aan het branden der lantarens, of liever van groote kristallen bollen, die op zeer fraaije puntzuilen stonden, en met elkander door guirlandes, ook van kristal, verbonden waren. Dit licht was zoo sterk, dat men naauwelijks eenig voorwerp met aandacht zien konde, zonder er duizelig van te worden: want alles scheen in hetzelve doorschijnend; zoodat ik, op eene klok, die in de kamer hing, willende zien, hoe laat het was, het geheele raderwerk in beweging zag; maar ik kon op de plaat de cijfers niet goed onderscheiden. Ik kon niet nalaten, hierover mijne bevreemding aan den ouden Heer te kennen te geven. ‘Sedert meer dan eene eeuw,’ zeide hij hierop, ‘zijn de Makrophoten, door hunne groote vorderingen in de kunsten, zoo ver gekomen, dat zij het licht der zon niet meer behoeven, en door dit kunstlicht alles, wat natuur of kunst voortbrengt, tot in het kleinste en verborgenste kunnen doorzien. Sinds dien tijd is men bij ons gewoon te leven, zoodra de zon ondergaat; zoodat wij dag noemen, wat te voren nacht was, en de dag onze nacht is, wanneer wij onze lampen uitdooven, om de menigvuldige werktuigen, welke tot onderhoud van dit licht dienen, te zuiveren en in orde te houden.’ Ik gevoelde grooten lust, hierop aan te merken, dat ik de toepassing, welke zij van hunne kennis maakten, niet zeer gelukkig vond; dat ik voor hunne lampen duizendmalen aan de zon de voorkeur zoude geven, welke noch schoonmaken noch lappen behoeft, en bij wier licht men duide-
{==175==} {>>pagina-aanduiding<<}
lijk kan zien, hoe laat het is, al ziet men dan ook niet, hoe de wijzer rond wordt gedreven. Ik hield mij echter in, bedenkende, dat men in eene vreemde stad niet beginnen moet, met op alles aanmerkingen te maken, en ging het huis uit, om eens rond te gaan, en te beproeven, hoe ver ik het, zonder bril, hier zoude uithouden. Ik bemerkte dan ook weldra, dat het moeijelijk gaan zou, en werd bijna duizelig van de menigte voorwerpen en de bewegingen der menschen binnen de huizen, waarlangs ik voorbijging. Daarbij was het licht zoo verblindend, dat ik, wat mij naderbij was, niet bemerkte, en bijna tegen alles aanliep. Op de markt gekomen, vond ik daar een deftig gekleed Heer, staande midden onder een' hoop ambachtsvolk en zakkedragers, die gemeenzaam met hem praatten, en allen uit eene groote koperen tabaksdoos, welke hij bij zich had, hunne pijpjes stopten. Hoewel ik anders gansch geen gelaatkundige ben, konde ik toch duidelijk in zijne vriendelijke trekken en gemeenzame houding een hoog hart en zucht naar heerschappij lezen; en, toevallig een' der zakkedragers, die juist zijne pijp stopte, over de schouders ziende, was het mij, alsof ik onder den tabak, op den bodem der doos, eene groote star en breeden ridderband zag, en ik meende te merken, dat, naar mate de doos rondging, en de tabak minderde, en dus die teekenen van hoogeren rang meer in 't gezigt kwamen, het gelaat van den Heer stuurscher werd, en hij het hoosd, nog gedienstig voorover gebogen, meer in den nek trok. Ook duurde het niet lang (want in droomen is alles het werk van een oogenblik), of het hoopje gemeen volk dunde aanmerkelijk, en ik zag op eens mijn' gemeenzamen Heer in een gegalonneerd kleed, met eene star op de borst, en omringd van andere aanzienlijke personaadjen. Eerst dacht ik, dat deze de vorigen, naar de manier der groote

{==176==} {>>pagina-aanduiding<<}

luî, verdrongen hadden; maar, scherper toeziende, bemerkte ik, dat, onder hunne gegalonneerde rokken, de een nog eene buis met kalk besmeerd, de ander een' slagterskiel aan had, en in hunne gelaatstrekken, hoe voornaam zij stonden, zag ik nog duidelijk de gemeene gezigten van het vorig oogenblik. Een timmerman alleen, met een eerlijker gezigt dan de overigen, stond er nog bij in zijn ambachtspak, en met het kort pijpje in den mond, gestopt van des Excellenties tabak. Doch hem, gedachtig aan het vorig oogenblik, vriendelijk toeknikkende, werd hij op eens, door alle de anderen, zoo gedrongen en gestooten, dat hij (zoo als dit in droomen gebeurt) tot niet verdween. Ik had niet veel tijd, om hierover na te denken: want, op een' wenk van den man met de star, zag ik eene soort van bode of deurwaarder in een groot huis gaan, hetwelk daar vlak bij stond, en weldra kwam daaruit een man voor den dag, met degen en stok gewapend, die regt op mij af ging, en mij, vrij onzacht, heette, hem te volgen. Ik vroeg hem, wat ik gedaan had. Het antwoord was, dat ik zulks wel weten zoude, en hem maar, zonder veel tegenstribbeling, te volgen had. Hij bragt mij hierop in het groote huis, en, na eene rij vertrekken te zijn doorgegaan, naar eene kamer, waar een jong mensch, met een' groenen bril, in 't schildpad gevat, aan eene tafel vol papieren zat te schrijven. Mijn gedegende geleider streek de barsche plooijen uit zijne tronie, liet zijne stem een octaafje lager zakken, dan hij mij had aangesproken, en gaf den schrijvenden Heer te kennen, dat daar de persoon was, dien hij, op last van zijne Excellentie, had aangehouden. Dit woord verschrikte mij niet weinig, en die schrik steeg nog hooger, toen de baardelooze brillenman, na eerst mij hoog te hebben aangezien, alsof hij onder door zijnen bril heen zag, op een' achteloozen toon zeide:

{==177==} {>>pagina-aanduiding<<}

‘Breng dien vervloekten duisterling naar no. 7!’ Ik zag mij daarop in een donker hol, waar ik evenwel eene aangename gewaarwording had, doordien mijne oogen van het felle licht, dat alles omgaf, hier rust vonden. Het duurde echter niet lang (want zelfs het Regt vliegt in den droom), of ik werd hier wederom uit-, en voor denzelfden jongeling gebragt, dien ik het oogenblik te voren gezien had. Naast hem zat nu een man van meer jaren, die zich dapper met de pen weerde, en slechts de Schrijver van het jonge mensch scheen te zijn. Mij werden nu eene menigte van vragen gedaan; naam, toenaam, woonplaats, waarom en hoe ik hier was gekomen, te voet of te paard of met rijtuig, hoe lang ik onderweg was geweest, of ik mooi dan of ik slecht weêr gehad had, of ik gezweet had en aan welk deel van mijn ligchaam het meest, of ik altijd ligt zweette, als ik ging, wie en wat mij onderweg was tegengekomen, in welke herberg ik geweest was, wat ik daar gebruikt, wat ik er gesproken had en hooren zeggen, waarom ik zonder bril op straat had geloopen, waarom ik zijne Excellentie zoo scherp nagekeken en niet gegroet had, of ik zijne Excellentie te voren ook had gekend? Toen mij dat alles en meer nog gevraagd was, werd ik tot zesmalen toe gemeten door twee Heeren, die, met een vergrootglas gewapend, op een koperen plaatje, dat aan het eind der maat vastgehecht was, eene soort van schroefje heen en weder draaiden, en, turende en weêr turende, het zamen niet eens konden worden, hoe groot ik was. De jonge Heer begon hierdoor, zoo het scheen, ongeduldig te worden; zoodat de twee meters de koppen bijeenstaken, en tot elkander zeiden; ‘Laten wij, in 's Hemels naam, het middelgetal nemen;’ waarop beiden een schrijftafeltje uit den zak kregen, en aan 't cijferen gingen. Gelukkig kwam beider som over een uit, en ik werd verklaard 1,453,209

{==178==} {>>pagina-aanduiding<<}

el lang te zijn. Hierop moest ik de met vergrootglazen gewapenden volgen, en kwam nu in een ander vertrek, waar ik in eene soort van glazen overtrek eene weegschaal zag staan; zoodat ik spoedig begreep hier gewogen te zullen worden. Dit ging echter nog zoo spoedig niet; want eerst zag ik een' man met een scheermes naderen, zoodat ik dacht, dat mijn einde gekomen was, vooral toen men mij beval, mij geheel te ontkleeden. Ik deed dit bevend, en werd hierop kin en hoofd kaal geschoren, de nagels aan handen en voeten geknipt, en elke nagel gemeten. Hierop moest ik mijn' neus zoo veel mogelijk snuiten, en mijn water maken; waarop men mij eene klisteer zette, en, nadat dit had uitgewerkt, beval, zeer voorzigtig op de eene schaal te gaan. Tweemalen mislukte de weging geheel, eens doordien zich ongelukkig eene vlieg op mijn' neus geplaatst had, en eens omdat ik een' diepen zucht had geloosd; doch vier wegingen gaven genoegzaam gelijke uitkomsten, zoodat mijne wegers, hoewel eenigzins schoorvoetend, besloten, daaruit wederom het middelgetal te nemen. Dit werd opgeteekend, en daarbij uitgedrukt, dat ik ontkleed, kaal geschoren en zoo veel mogelijk ontledigd, 52,326,508 pond zwaar was. Nadat ik nu aangekleed was, kreeg ik bevel te gaan zitten, en nu kwam er een Heer binnen, die, binnen weinige minuten, mijn gelaat naknipte; dit knipsel werd op een' klopper geplakt, als waarmede men wel zegels afdrukt, en nu zag ik, met eenen zeer glimmenden inkt, binnen weinige oogenblikken, mijn eigen Ik ontelbare malen vermenigvuldigd, waarop men zeide, dat mijn signalement gereed was. Ik kwam nu weêr in het vorig vertrek, waar ik, zeer vermoeid zijnde, op de balie tegenover den jongen Heer leunde. Deze, dit ziende, zeide tegen een' daarbij staanden Diender: ‘Leer dien blinden hond regt op zijne voeten te staan!’ De man door

{==179==} {>>pagina-aanduiding<<}

staperigheid, of ik weet niet waardoor, zich vergissende, meende, dat dit eenen Heer gold, die naast mij met een onbeschaamd gelaat, maar met een' bril op den neus, op eenen stoel meer lag dan zat. Zoodra de jonge Heer dit zag, vloog hij op, en: ‘Lomperd!’ riep hij, ziet gij niet beter, wien gij voorhebt? Ik meen niet Mijnheer, maar dien schooijer dáár,’ op mij wijzende. Ik werd daarop teruggezet, en kwam achter den liggenden Heer, die eene brieventasch in de hand hield. Ik zag in dezelve een klein briefje, ‘Aan***, Aannemer,’ ten opschrist hebbende, en waarin ik de woorden onderscheidde: ‘Wees gerust; *** zal niet meer vragen, dan volstrekt behoeft..... Apropos, gij zult het nu wel willen en kunnen schikken, dat hij de 3000, die gij hem successivelijk verstrekt hebt, vooreerst nog houde?’ Ik begreep nu, waarom de man zitten mogt. - Intusschen nam de man, dien ik voor Schrijver aanzag, een papier op, waaruit hij mij veel voorlas, dat ik niet begreep; maar ik merkte in den omflag, waarop zijn papier lag, eene half verscheurde courant, waarop de woorden ‘Gelijkheid, Vrijheid, Broederschap, het eerste jaar der Bataassche vrijheid,’ mij voor de oogen schemerden. Bij eenige namen stond een kruisje, en daarbij: ‘ijverig voor de goede zaak,’ en in een' volgenden regel: ‘voorthelpen.’ Meer kon ik niet lezen: want de man, die mij op straat zoo vriendelijk had aangesproken, wenkte mij nu weder zoo dringend, dat ik hem niet durfde laten wachten. Ik volgde hem derhalve in een matig verlicht vertrek, hetwelk op de straat uitzag, waar ik een groot gewoel bemerkte. Ik vroeg, wat dit beduidde. Mijn man keek mij met een wonderlijk gezigt aan, zoo als men iemand aanziet, dien men voor gek verklaart. Het vertrek werd langzamerhand vol van allerlei personen. Ik zag vier of vijf Hee-
{==180==} {>>pagina-aanduiding<<}
ren, deftig in 't zwart, waarvan een een' degen op zijde had. Ik wist volstrekt niet, wat dit te beduiden had. Ik hoorde den man met den degen spreken van verlichting, van Middeleeuwen, van Inquisitie, van noodzakelijkheid om een voorbeeld te stellen, enz. Nadat hij gedaan had, zaten de zwarte Heeren elkander aan te kijken, tot dat een ander, dien ik herkende voor mijnen schrijver, iets zeer snel voorlas, waarvan ik niets anders verstond, dan: ‘zoodat er de dood op volgt.’ Ook hij ging weêr zitten, en nu naderde mij een forsch man, met eene witte paruik op, en, mij bij de hand nemende, zeide hij: ‘Nu, vriend! ik zal het kort maken; hoe williger gij volgt, hoe beter voor u.’ Hij bragt mij nu naar eene vensterdeur, waaruit ik, met geen' geringen schrik, schavot en galg aanschouwde, en den beulsknecht met een touw gewapend, waarmede hij mij scheen te willen knevelen. De man met de paruik greep mij bij den arm, en... ik ontwaakte. Gelukkig, dat mijn droom uit was: want het begon mij zoo verward te worden, dat ik niet wist, wat langer te droomen. Het was eigenlijk mijne vrouw, die mij bij den arm had, en mij nu beduidde, dat ik bij den Schout gehaald was. Ik gaf er dus mijne droompartij verder aan, nam hoed en stok, en liep, wat ik kon, naar den Schout.



{==181==} {>>pagina-aanduiding<<}

XVIII. Opvoeding.

Parpureus, late qui splendeat unus et alleri Assuitur pannus.

horat.
Nog vol van mijnen droom stapte ik het huis uit. Onderweg kon ik mij niet weêrhouden, telkens aan mijne das en hemdboord te trekken, en den vinger daar tusschen te steken, of zij mij niet knelden; ik verbeeldde mij, iets stropachtigs om den hals te hebben, en schudde mij telkens het hoofd, als een poedelhond, die pas uit het water komt, ten einde zeker te zijn, dat alle wervelen en spieren nog op hunne plaats zaten en zich vrij konden roeren. Zoo in beweging met lijf en leden, kwam ik de voorplaats bij den Schout opzetten, toen ik in mijne vaart gestuit werd door zijn tweede zoontje, een jongetje van zes of zeven jaren, die met eene rol papier in de hand, naar mij toe vloog. ‘Meester!’ zeide hij, ‘ik ga school, en heb een lofselijk getuigschrift gekregen wegens zedigheid; zie eens, hoe mooi!’ Ik zag het fraai geschrist eens in, en, het teruggevende: ‘Wel zoo,’ zeide ik, ‘dat is best, kleine maat! Gaat gij school? en zijt gij altijd zoo zoet; of hebt gij ook reeds met de plak gehad?’ - ‘Wel foei, Meester! met de plak! Hoe vernederend voor een' mensch, geslagen te worden! Dat is goed voor bees-
{==182==} {>>pagina-aanduiding<<}
ten.’ Dit hoorende, draaide ik mij onwillekeurig om, om te zien, wie dit zeide; niet kunnende denken, dat zoo veel wijsheid uit een mondje voortkwam, hetwelk de tanden nog niet gewisseld had. Maar ik ontdekte niemand, en het wijze ventje bragt mij huppelend binnen, waar ik zijne moeder, omringd van hare dochters, vier aankomende meisjes, vond zitten. - Wanneer ik de vrouw van onzen Schout zie, is het mij even als in mijne leerjaren, wanneer ik mij in de beentjes van de achterhand vergiste. Ik meende, dat ik ze zeer wel uit elkander kende, maar was toch altijd met de zaak verlegen, als mijn meester mij er een voor den neus leide. Zoo ging het mij ook bij de Schoutsvrouw. Elk hield haar voor eene der knapste vrouwen van het dorp, en roemde haar huishoudelijk bestuur; elk wees op hare kinderen; geen gezonder, netter, vlijtiger of zediger kinderen in den omtrek. En naauwelijks was men een uur in het vertrek, of men kreeg lust te vragen: ‘Is dat eene moeder met hare dochters? of eene oude tante, die, om Godswil in huis genomen, van tijd tot tijd een woordje meê mag praten?’ Toen ik binnenkwam, wees zij mij op eene fraaije teekening, welke op tafel lag, met de woorden: ‘Kijk eens, Meester! dat heeft onze keetje gedaan.’ Dezelve waren er niet uit, of gij hadt eens moeten zien het verlegen gezigt van de eene, de booze kleur van de andere, terwijl eene derde den neus optrok, en allen Mama bijna in haar gezigt begonnen uit te lagchen. Ik wist niet, wat ik er van maken moest; doch, meenende, om hare verlegenheid, dat die naast mij zat de teekenaarfter was, zeide ik tot haar: ‘Wel, Juffer keetje! gij hebt het ver gebragt.’ Met een opgewipt neusje wees zij mij met de naald op eene, die tegenover haar zat, half lagchend zeggende:

{==183==} {>>pagina-aanduiding<<}

‘Gij vergist u, Meester! dáár zit Juffer keetje.’ Deze scheen zulks niet te bevallen, en nam, met een gelaat, hetwelk eene compagnie soldaten tot staan zoude gebragt hebben, de teekening zoo onbesuisd van de tafel, dat zij tegen een zeer vol geschonken kopje stiet, en er eene rivier over de tafel stroomde. ‘Kind! wat doet gij mij daar?’ zeide Mama hierop; doch kreeg vrij bits ten antwoord: ‘Wat doet gij de kopjes ook zoo onfatsoenlijk vol te schenken?’ Het wijze ventje zeide toen: ‘Wil ik onze trui bellen, dat zij uit onze keuken onzen vaatdoek brengt, om onze tafel af te vegen?’ Ik merkte, dat de herhaling van dit onze regt geestig gevonden werd, en begreep nu, dat Mama het bij de Dames, eenige oogenblikken te voren, verkorven had, met van onze keetje te praten.
Ik was intusschen, door al dat rumoer, te eenemaal uit het veld geslagen. Mijne zinnen waren geheel op een' patiënt gevestigd, en, er geen vindende, vond ik mij zoo leêg als een boer, die zonder geld bij zijn' Landheer komt. Spoedig werd ik echter uit mijnen nood gered, daar Mama, zich tot de grootste uit den hoop wendende, zeide: ‘Kind vertel nu eens goed aan Meester, wat u schort.’ Kind scheen daartoe geen lust te hebben, en, na eene poos heen en weêr op haar' stoel te hebben geschoven, kwam er eindelijk, op een' knorrigen toon, uit: ‘Och, Mama! 't is al over.’ Dit woord sloeg mij dood; doch Mama, begrijpende, dat, waar een Meester is, ook een patiënt moet wezen, hervatte terstond: ‘Ja, Meester! zij wil 't nu niet weten; maar zij werd straks zoo wonderlijk en zoo bleek, dat wij allen meenden, dat zij flaauw zou vallen. Zij zit ook altijd te pruilen en te zuchten, en ik weet waarlijk niet, waarom; zij heeft zoo veel reden

{==184==} {>>pagina-aanduiding<<}

van tevredenheid: want denk eens, Meester! zij heeft verleden week, op de Fransche school bij Mamsel st. leger, den prijs gekregen van.....’ Hier stond Mama, met de breinaald aan den neus; maar kon het er niet uit krijgen, waarin eigenlijk Kind den prijs behaald had. Op het hooren van het woord Mamsel waren alle de gezigten zoo strak getrokken, als van onze oude schoolmatres, wanneer zij naar de kerk gaat. Er was dáár dus geene opheldering te wachten, die ik ook wel merken kon, dat Mama van hare nufjes niet waagde te vragen. Na eenige oogenblikken bedenkens hervatte zij: ‘Nu, de naam doet er ook niet toe; de meisjes leeren nu zoo vele mooije dingen, waarvan men in mijn' tijd niet wist; maar het was, Meester, omdat zij de namen van alle de Goden en Godinnen wist te zeggen, en wie zij waren, waar zij woonden, hoe zij gekleed gingen, en wat ieder te zeggen had. Meester! als gij het gehoord hadt, gij zoudt er van verstomd gestaan hebben.’ Ik liet moeder naauwelijks uitspreken, en, vreezende, dat mij de vogel geheel ontsnappen zou, had ik Kind al bij den pols, en liet haar de tong uitsteken. Ik had nu mijne vangst beet; maar noch pols, noch tong, noch wat ik vroeg of weêrvroeg, kon mij baten; alles was zoo wél, dat er zelfs voor een onnoozel kopje kamille of een lepeltje vlierstroop geen schijn te vinden was. Ik was ten einde raad; doch de radheid van Mama's tong, die mij aan de patiënte geholpen had, hielp mij ook aan het middel: want, voortpratende, zeide zij: ‘Straks is zelfs Jufvrouw P. hier geweest, om haar te feliciteren, en dat is de knapste van de school.’ Dit woord was er naauwelijks uit, of Kind borst uit in tranen, en eene der anderen werd zoo rood als het vest van den ouden Koetsier van onzen Ambachtsheer,

{==185==} {>>pagina-aanduiding<<}

smeet haar werk op tafel, en zeide: ‘Met uwe permissie, Mama! wie zegt dat? truitje P. de knapste! Mevrouw st. leger weet wel, wie Schoolopziener is, en daar wandelt de eerste prijs heen. Neen! lotje (op Kind wijzende) kwam de eerste prijs toe; dat zeggen allen uit één mond.’ Ik merkte duidelijk, dat de gemoederen in beweging waren geweest; en dit gaf mij een medicinaal regt, om een bedarend zenuwdrankje voor te schrijven. Gezegd hebbende, dat ik dit bezorgen zou, trok ik op: latende Mama met hare beminnelijke dochters verder uitmaken, wie de knapste van de kweekelingen van Mevrouw of Mamsel st. leger was.
Naar huis gaande, woelde mij al, wat ik gezien en gehoord had, zóó door het hoofd, dat ik mijne gedachten volstrekt niet bij mijne bezochte patiënte kon bepalen, hetwelk anders mijne standvastige gewoonte is. Ik kon het niet op, dat een Christenmeisje een' prijs kreeg, omdat zij de namen van de Heidensche Goden en Godinnen van buiten kent. Nog minder, dat die zelfde Jussers, die zoo aardig, zoo vriendelijk waren, waar men ze zag, in huis zich zoo bazinnig toonden, hare goede moeder bespotteden en op den kop zaten. Ook vond ik het raar, dat men in haar, die toch voor den stillen huisselijken kring bestemd zijn, zulk eene zucht voedt om zich te vertoonen, en om de eerste te zijn. Vol van die gedachten, kwam ik, bij de pastorij, Dominé tegen, en kon niet nalaten, hem deelgenoot te maken van mijne overwegingen. Ten slotte vroeg ik hem: of hij het goedkeurde, dat meisjes zulke dingen leerden, en hoe het toch kwam, dat er zulk een verschil plaats had tusschen de meisjes van den Schout binnenshuis en buitenshuis? - ‘Het eene is een gevolg van het andere,’ zeide hij; ‘en in dat alles zien wij

{==186==} {>>pagina-aanduiding<<}

de kleur van den tijd, dien wij beleven. Men maakt van alles eene kunst, tot het neussnuiten toe; dus ook van zedigheid en van alle mogelijke deugden. Het is dan ook natuurlijk, dat, even als onze meesters krullen om onze schriften trokken, wanneer wij goed geschreven hadden, de meesters van onze kinderen krullen trekken om hunne deugden. Het is nu in het oog van velen geene mindere kunst om de waarheid te spreken en eerlijk te zijn, dan om goed te schrijven en te teekenen; en het eerste, begrijpt men, moet even zeer en met even veel moeite aangeleerd worden, als het laatste. Men dresseert de kinderen tot de deugd, als een' hond tot apportéren, en zij worden in de zedelijkheid geoefend, als een soldaat in den wapenhandel. Het spreekt nu van zelf, dat zij hunne deugden toonen moeten, zoo als wij weleer ons schrift, en dat zij dan zeer geprezen worden. De geheele opvoeding en manier van onderwijs is voorts daarhenen gerigt, om te pronken en vertooning te maken. Het is niet genoeg, als pietje een half dozijn letters kent, dat men het aan grootmoeder en peetoom vertelt, op hoop van een secretariskoek of een mooi potstuk te veroveren. Neen! de kleur van onzen tijd brengt mede, dat het gedrukt worde. De gansche stad en halve uren in den omtrek worden, door middel van kaartjes of programma's, of de Courant, bijeengebragt, om te hooren, dat pietje A kan zeggen; en, als hij het nu gelukkig gezegd heest, wordt het niet door Mama op een praatsalet verteld, maar pietjes's lof

- verheft de Faam met goddelijk geluid, 
Zoo ver de zee met wentelende baren 
Het aardrijk kust en in hare armen sluit; 



{==187==} {>>pagina-aanduiding<<}

en een secretariskoek, ba! - een boekgeschenk; of wel, den jongen wordt een eerpenning om den hals gehangen, als oudtijds een zeeheld, wanneer hij, voor het vaderland half lam geschoten, uit zee kwam. Zulk eene vertooning heet een Examen. Ik laat dit nog ten aanzien van jongens gelden, die toch min of meer op het tooneel der wereld moeten verschijnen. Maar hoe men het in zijne hersens kon krijgen, meisjes die voor den stillen, huisselijken kring bestemd zijn, zoo, met trompeten bazuingeschal, de revue te laten passeren met hare opstellen, teekeningen, borduurwerk, enz.’.... ‘Ja, dat is zeker raar,’ viel ik hem in de rede: ‘Ik weet wel, dat, als een Apotheker geëxamineerd wordt, hij een en ander geneesmiddel moet bereiden. Mij dunkt, zoo moest men in die meisjes-examens, als zij er dan toch wezen moeten, haar een' schotel laten gereedmaken, of iets van dien aard doen. Dikwijls heeft het mij gehinderd, wanneer ik hier of daar bij meergegoeden was, dat de vrouw of dochter niets verfrisschends of versterkends voor den armen zieke wisten, en ik nog een keukenboek moest opslaan, om wat te vinden.’ - ‘Ja maar, lieve vroeg!’ hernam Dominé, ‘daarmede kan men geene vertooning, daarvan kan men geen gewag maken; en dit is thans in alle dingen een eerste vereischte. Als de eene jongen den anderen uit eene sloot gehaald heeft, is er zoo veel leven van, als toen de ruyter de Engelsche vloot verbrandde; zijn naam komt op de lange lijst der edelmoedige bedrijven, en wordt in Redevoeringen en Aanspraken herhaald en wederom herhaald, zoodat men er kwalijk van wordt. - Het is een groot gebrek in onze opvoeding, dat alles hoe langer hoe meer in het openbaar geschiedt. De kinderen verbeelden zich nu weldra niet slechts, dat

{==188==} {>>pagina-aanduiding<<}

zij iets, maar zelfs dat zij zeer veel zijn, gevoelen eene zekere meerderheid boven hunne ouders, en begeeren dus ook natuurlijk stem in staat te hebben; zoodat, zoo wij tijd van leven hebben, Meester! gij en ik en alle vaders weldra voor onze zoons en dochters rekening van ontvang en uitgaaf zullen moeten doen, en hunne hooge goedkeuring op ons huishoudelijk bestuur inwachten.’ - Hoewel ik niet kon nagaan, dat dit nog veel nood heeft, vooral als ik aan mijn toontje denk, riep ik echter onwillekeurig uit: ‘Maar, Dominé! als dat zóó gaat, wat is dat dan een tijd, dien wij beleven!’ - Ik kreeg hierop ten antwoord: ‘Een tijd, waarvoor wij den Hemelschen Vader mogen danken, dat Hij ons het voorregt schonk van er in geboren te zijn. Gelijk een goed ruiter gaarne een vurig paard berijdt, moet het ons ouders aangenaam wezen, eene jeugd te zien opwassen, waarin zich de verhevene vermogens van den mensch zoo heerlijk ontwikkelen. Maar, gelijk een goed ruiter een vurig paard den toom niet achteloos op den nek laat hangen, moeten wij ook onze waakzaamheid verdubbelen en met ernst ons gezag handhaven, en haar goed doen gevoelen, dat, zoo zij wat meer weet, wij echter meer zijn.’ - ‘Is daar kans op, Dominé?’ - ‘Daartoe, lieve vriend! zoude ik meenen, leiden vele middelen, onder anderen twee, die ik echter vrees, dat velen niet smaken zullen. Het eene is, dat men zoo min mogelijk vertooning make met de vorderingen zijner kinderen; ten tweede, dat men hun, vooral zoo zij vlug zijn, het leeren niet te gemakkelijk make. Wanneer een kind ziet, dat voor zoo weinig moeite zoo magtig veel lof en eer veil zijn, wordt het natuurlijk door al dien wind verbazend opgeblazen; het meent al wonder wat te zijn en wonder wat

{==189==} {>>pagina-aanduiding<<}

te kunnen, wanneer het zoo in een wip een paar talen beet heeft, en nog een boêl historie en geographie, en ik weet niet wat al; doch als men wat meer voet bij stuk zet, en den jongen Heer eens goed rekenschap van de letters laat geven, waaruit zijne mooije woorden bestaan, dan gaat het hem als een' opgeblazen zak met erwten, waarin men een gaatje prikt.’
‘Veel werks in weinig tijds,’ plagt mijn vader wel te zeggen, ‘is thans de manier. Het gevolg hiervan, is, dat, daar het er ook goed uit moet zien, zal het een' kooper hebben, men op de innerlijke deugdzaamheid zoekt uit te halen, wat men aan het uiterlijke ten koste legt.’ Zoo schijnt het dan nu ook met de opvoeding te zijn. Onze onderwijzers wedijveren met onze schrijnwerkers: de eersten bezorgen ons in een omzien jongelingen en jongedochters met alle mogelijke wetenschap en deugd, zoo als de laatsten om een' spotprijs menbelen van mahonyhout - opgeleid als een vliesje.




{==190==} {>>pagina-aanduiding<<}

Maartsche buijen.

Indien ik ooit eenen vijand iets kwaads mogt toewenschen, zoo zoude het zijn, dat hij verpligt ware, om in den maalstroom der menschelijke wetenschappen geschikte onderwerpen te visschen voor alle de verhandelingen en redevoeringen, welke, gedurende het wintersaizoen, zoo hier als elders, in ons lieve vaderland, worden voorgedragen. Dan had ik hem die gewigtige zaak thans mede opgedragen, nu dubbeld gewigtig uit hoofde der aanzienlijke vergadering waarvoor ik spreke. Ik had dan ten minste zoo lang niet in die pijnlijke onzekerheid behoeven te dobberen, welke mij eindelijk volstrekt ongeschikt gemaakt heeft, om mijne gedachten tot iets te bepalen. Hoe is dat mogelijk, zal men zeggen, was er dan op het wijduitgestrekte veld der geneeskunde geen plekje te vinden, waar men met nut en vermaak een uurtje vertoeven kan? Is niet de gezondheid zulk een groot goed, dat het elks belang is, de middelen te leeren kennen zich dat goed te verzekeren? zijn niet de ziekten zulke vreesselijke plagen, dat ieder gaarne een uur zou opofferen, om te leeren, hoe men de eene of andere vermijden moet? - In het afgetrokkene zal dit zeker niemand ontkennen, doch raadpleegt men de ondervinding, dan blijkt het duidelijk, dat zij ook hier met de bespiegeling bijna in volle tegenspraak is: want er is voorzeker niets, waar van men minder werk maakt, dan van den welstand des ligchaams, en geen kwaad, hetwelk men minder vreest, dan ziekte en ongesteldheid. Zoodat het mij, indien al niet zeer dwaas, ten minste zeer onwellevend voorkomt, U, mijne geachte Toehoorders! met onderwerpen bezig te hoaden, waarin een verstandig mensch weinig of geen belang stelt.

{==191==} {>>pagina-aanduiding<<}

Het stond dan geschapen, dat ik als een regte Parijzenaar, zoude spreken, zonder te weten, wat. Gemelijk en verlegen, doorbladerde ik nu oude folianten, vast besloten, het eerste kapittel, dat maar eenigszins naar eene verhandeling geleek, gaaf over te nemen en aan mijne geëerde Toehoorders en Toehoorderessen voortedragen. En ziet daar, na lang zoeken en weêrzoeken, zoodat ik er van de stof al regt geleerd begon uittezien, vond ik eindelijk een tractaatje, dat juist bekwaam van lengte was, om u, als ik niet te schielijk sprak, een uurtje bezig te houden. Het is van een oud filozoof, met name ***, welke kort voor den ondergang van het westersch rijk moet geleesd hebben, en dus niet van den besten tijd. Het heeft dan ook weinig om het lijf, doch hier en daar bevat het nog al iets, dat men zoo niet in een' ouden, vergeten en bestoven foliant zoeken zou, en dat, zoo ik meene, u niet geheel ongepast zal voorkomen. Ik heb het dan ook maar, zonder mij verder lang te bedenken, vrij vertaald of liever nagevolgd, en ik verzoeke uwe heusche en welwillende aandacht, terwijl ik uit dit mijn dierbaar kleinood ga voorlezen

Gedachten van een' oud filosoof over de Maartsche buijen in den mensch.

Onder de klagten, waarin het heer der filozofen, hoe weinig zij anders overeenkomen, hartelijk zamenstemmen, houdt die den boventoon, welke zij aanheffen over de onstandvastigheid en wispelturigheid der menschen. Zij verzekeren u stout weg, dat de man nog gevonden moet worden, die 's avonds met dezelfde gemoedstemming, dezelfde wenschen, dezelfde voornemens te bedde gaat, waarmede hij 's morgens opstond. Te voren dacht ik, dat de reden van dit verschijnsel daarin te zoeken is, dat alle

{==192==} {>>pagina-aanduiding<<}

menschen van vrouwen geboren worden en van haar hunne eerste opvoeding ontvangen; doch sedert ik gehuwd ben, heb ik die gedachte moeten opgeven. Mijne vrouw toch zeide mij, nog voor wij voor het altaar van Juno stonden, dat, daar ik mij veel moeite had gegeven om haar, en zij niet om mij, het natuurlijk was, dat zij meesteresse bleef; en hoe dikwijls ik sinds voornam, als een man te spreken, heb ik het ook weêr even dikwijls moeten opgeven. Waaruit ik opmaak, dat de vrouwen standvastiger zijn dan wij.
Ik heb derhalve de reden onzer onstandvastigheid, onzer luimen en grillen, elders gezocht en meene haar gevonden te hebben in den vermogenden invloed, dien de natuur en vooral het weder op den mensch uitoefent. Dat toch de weêrsgesteldheid zeer sterk op het ligchaam en, door hetzelve, op den geest werkt, leeren ons de geneesheeren, die, zonder veel moeite, alle mogelijke ziekten van het weêr afleiden, en zeer duidelijk aantoonen, dat de koorts 's winters door de natte en vochtigheid, 's zomers door de hitte en droogte veroorzaakt wordt. Doch men behoeft geen geneesheer te wezen, om dien magtigen invloed te beseffen, men behoeft niet eens de ondervinding te raadplegen, de waarheid volgt hier uit den aard der zake zelve. De mensch toch is een kleine wereld, waarin alles, wat in het groot heelal geschiedt, als in het miniatuur herhaald wordt. Ons ligchaam is een verzameling van holen en kanalen, welke met allerlei vochten en andere stoffen vervuld zijn en waardoor bloed en water stroomt, op de wijze der beken, rivieren en andere wateren. Het bevat voorts hoogten en diepten, als zoo vele bergen en dalen en deszelfs oppervlakte is niet minder begroeid, dan de vruchtbaarste streken der aarde. En even als door ophoopingen en uitbarstingen van allerhande stoffen, in de holten der aarde, hare oppervlakte schudt

{==193==} {>>pagina-aanduiding<<}

en beeft, zoodat somtijds geheele steden bedolven worden, zoo zien wij ook, bij verstoppingen en andere kwalen, ons lijf en onze ledematen hevig trillen en beven, waarbij dan dikwijls sterke uitbarstingen en ontlastingen plaats hebben.
Gelijk nu de weêrsgesteldheid onzer aarde een gevolg is van haren inwendigen toestand en van de werking der hemelligchamen op dezelve, zoo wordt ook het weêr in de kleine wereld, dat is in den mensch, door die zelfde omstandigheden veroorzaakt. Het is bekend, dat de zon en de maan en alle de planeten in wonderlijke kringen om de aarde draaijen; zoo draaijen ook wij om haar in wonderlijke kringen rond: want er is nog geen mensch gevonden, die van onze planeet naar de maan of naar Venus of Mercurius is afgedwaald. In dezen loop is echter eenig onderscheid: want de gemelde hemelligchamen, op grooten afstand van malkander draaijende, raken elkander nooit; terwijl wij menschen ons naauwelijks vier voet kunnen bewegen, zonder tegen iets te stooten, waardoor wij dan telkens van onzen regelmatigen loop worden afgebragt, dikwijls zoo zeer, dat wij elk oogenblik scheef loopen en zeer sterk slingeren.
Dit bedenkende, zal niemand zich verwonderen, dat onze weêrsgesteldheid nog veel veranderlijker is, dan die van onze aarde; hij zal begrijpen, dat men er geen oogenblik staat op moet maken en hij zal toestemmen, dat niets dwazer en tevens wreedaardiger is, dan zich zelven of anderen te wijten, wat een noodlottig gevolg is van onze weêrsgesteldheid en van de onvermijdelijke botsingen en tegenstellingen, waarmede wij telkens met onze mede-aardplaneten komen.
Even als er nu vooral na den winter in onzen damp-
{==194==} {>>pagina-aanduiding<<}
kring eene weêrsgesteldheid plaats heeft, welke bijzonder onstandvastig en veranderlijk is, die tot zuivering schijnt te dienen van het winterkwaad, en die wij maartsche buijen noemen, beweer ik, dat de luimen, de grillen en dwaasheden der stervelingen, in één woord hunne wispelturigheid daar van afhankelijk en de Maartsche buijen zijn in den mensch.
Men zegge niet, dat deze Maartsche buijen zich slechts eens of tweemaal in 't jaar vertoonen, en de mensch, alle dagen des jaars, al even veranderlijk is: dit moet men van de uitnemende gevoeligheid des menschelijken ligchaams afleiden, hetwelk de verandering reeds ontwaart, eer dezelve zich aan de overige natuur mededeelt. Zoo bemerkt een spin het omslaan des weêrs lang voor ons. Van hier, dat zeer gevoelige gestellen alle de saizoenen des jaars in een' dag doorloopen. Ik zie dit aan mijne oudste dochter, een meisje van achttien jaren. Wanneer zij 's morgens opstaat, is het in en om haar zoo koud, zoo doodsch, zoo dor, als midden in den winter. Doch weldra komt de tijd, dat zij zich kleeden moet en dan ontlasten zich de Maartsche buijen, vooral zoo het haar niet spoedig gelukt, zoo gekleed te zijn, als haar spiegel begeert. Pas gekleed en met frissche bloemen opgetooid, gelijkt zij de lente, dat men er zich in vergissen zou, en haar minnaar baadt reeds, op het gezigt alleen harer bekoorlijkheden, in het rozenbad der wellust. Maar de lente duurt kort; de eerste zwoele zomerhitte vertoont zich meestal met een onweêr, het zij dat eene vriendin haar bezoekt, die zij eleganter gekleed vindt, het zij dat haar minnaar er niet smachtend genoeg uitziet, of dat eene slavin, bij het overschenken van den wijn, een' droppel op haar kleed stort. 's Avonds, op het een of ander feest in haren herftstijd, welke haar vruchten en genot oplevert, in de vurige blikken der

{==195==} {>>pagina-aanduiding<<}

jongelingen, of de nijdige toespelingen harer gezusters; hare verbeelding wordt opgewekt, haar hart raaktin onrust, haar ligchaam wordt eindelijk doodelijk afgemat. Is het wonder, dat er zich den volgenden dag Maartsche buijen vertoonen?
Deze gevoeligheid is allen eigen, den een minder, den ander meer, den een op deze, den ander op gene wijze. Is het dan wonder, dat zich van het menschelijk karakter nog minder dan van het weêr laat zeggen, wat er van te wachten zij, en dat er soms Maartsche buijen ontstaan moeten, zal het evenwigt eenigzins hersteld worden, zal er vrolijke lente zijn in des menschen hart?
De Maartsche buijen vertoonen zich in den mensch, zij vertoonen zich in het dagelijksch leven in de lotgevallen der menschen.
In den mensch heerschen zij gedeeltelijk op zijn ligchaam. Niemand is het onbekend, dat, bij den overgang van het koude in het warme jaargetij, in 't begin van 't voorjaar, de meeste ziekten heerschen. Vele zijn daarvoor ook gewoon, zich aan voorjaarskuren te onderwerpen. Deze vrienden gelijken veel naar kinderen, die afbreken of vernielen, om het genoegen te hebben van op te bouwen of het gebrokene te herstellen. Wanneer men 's winters zijne dagen geteld heeft bij feesten en gastmalen en zich vermoeid heeft in het arbeidzaam genot van allerlei uitspanningen, is het geen wonder, dat eindelijk de onophoudelijk gespannen boog verslapt, dat het ligchaam in een' koortsachtigen staat komt en door geweldige bewegingen, zich tracht te zuiveren en het evenwigt te herstellen. Dat de geneesheeren de aanvallen van het podagra dan op rekening van het weêr stellen, is hun niet kwalijk te nemen; zij vleijen er hunne patiënten door en ontslaan

{==196==} {>>pagina-aanduiding<<}

zich zelve van alle moeite, om verder over de ziekte te denken: immers het spreekt zoo klaar als de dag, dat men tegen het weêr niet kan, en dat, wat boos weêr kwaads berokkent, door goed weder herstelt; dus geduld, de natuur zal zich redden.
Men zou dan bijna zeggen, dat men zich die Maartsche buijen zelf op den hals haalt; geheel is dit niet te ontkennen. Hoe gaat het met die van den geest? deze zijn van een' meer verschillenden aard. Laat ons eens zien.
De wijsgeeren, die van alle zielekwalen gaarne eene oorzaak in het ligchaam vinden, schrijven de korseligheid en grilligheid, den meesten onzer eigen, aan eene kwaadsappigheid toe, welke het bloed in eene gedurige gisting brengt. Zij hebben geen ongelijk: want in plaats van het den man kwalijk te mogen nemen, dat hij u norsch en lomp bejegent en geen uur van den dag zich zelven gelijk is, moet gij hem nu, zoo gij niet zoo ongevoelig zijt als een blok, veeleer vieren en medelijden met hem hebben, dat hij, door zijne naarstige letteroefeningen en zijn angstig zoeken naar de gouden waarheid, zijne gezondheid verloren heeft en daardoor knorrig en gemelijk geworden is. Ik ondertusschen geloove veeleer, dat die ijzegrimmen aan den invloed van de Maartsche buijen onderhevig zijn: want hunne blozende kleur en vette buiken toonen genoegzaam, dat zij niet kwaadsappig zijn. Daarenboven is die knorrigheid van humeur niet alleen den geleerden, maar schier allen mannen eigen, vooral nadat zij eenigen tijd getrouwd zijn. Zoo lang zij op straat, of in de raadkamer of op de markt, of in de gezelschappen zijn, glinstert hunne oog van genoegen, hunne gelaatstrekken, hun geheele houding vertoont den vollen glans der liefelijkste lentezon. Maar naauwelijks zijn zij in huis, of er komt op hun gelaat een donkere trek, even als een graauwe

{==197==} {>>pagina-aanduiding<<}

wolk, die voor de zon schiet, waaruit dan weldra, onder een' storm van woorden, eene hagelbui van verwenschingen en verwijtingen valt, zoodat noch de vrouw, noch een der huisgenooten weten, waar te blijven of hoe zij den donderenden Jupiter zullen te vreden stellen. Mij dunkt dat in die bulderbasten al de teekenen van het Maartsche weêr zitten. Het is waar, dat hetzelve eindelijk voor een lief lentelachje plaats maakt, doch allen weten, hoe kort de lente van duur is, en hoe spoedig dezelve door de ondragelijke zomerhitte gevolgd wordt. Dit bedenkende erger ik mij dikwijls over de vaders, die hunne dochters een' rijken bruidschat medegeven, in plaats van zakken met geduld. Daarom ook, wanneer ik mij met mijne dochters onderhoude over haar volgend leven, en wanneer ik haar uit de schatten der wijsgeerte voedsel voor hare deugd en voor hare zielerust wil verstrekken, spreek ik noch over de standvastigheid, die zij van hare moeder reeds over genoeg ersden, noch van den moed, welke bijna onafscheidelijk is van eene vinnige geaardheid; noch van de kuise heid, waarover, in onze bedorven tijden, geen man, met een goed geweten, spreken kan; ik zoeke alleen hare zielen te wapenen met lijdzaamheid en geduld, de beschermengelen van het vrouwelijk geluk.
Uit den magtigen invloed der Maartsche buijen verklare ik voorts, die wonderlijke veranderlijkheid, welke de menschen (vooral echter de vrouwen) bezielt in de dagelijksche verkeering en in de keus en den omgang met hunne vrienden of vriendinnen. Het is mij gebeurd, dat de man, dien ik gisteren de vertrouwelijkheid zelven vond, die mij hartsgeheimen openbaarde, ja wat meer is, die mij al de scheuren en leemten zijner familie zien liet, en mij gulhartig verhaalde, dat zijn vader een vrijgelaten slaaf was en dat zijn broeder, als misdadiger, in de mijnen

{==198==} {>>pagina-aanduiding<<}

werkte, dat diezelfde man, den volgenden dag, mij met een wild vreemd gelaat groette; ja, toen ik hem aansprak, mijn' naam niet scheen te weten en zich eindelijk met moeite herinnerde, dat wij, voor tien jaren, een paar uren, in dezelfde boot gezeten hadden. - Bij de vrouwen gebeurt dit dagelijks; ik zie dit aan mijne vrouw en dochters: want ik kan mij niet herinneren, dat dezelfde boezemvriendin, die haar voor een feest aan hare kleederen hielp, nadat het afgeloopen was, de bloemfestoene weder hielp aftarnen, en zelden kom ik aan den disch, of ik vind een paar vreemde gezigtjes, die ik nimmer te voren zag. Vraag ik dan, wie de vreemde gast zij? zoo vallen de meisjes weenend in elkanders armen, en zeggen, met ten hemel geslagen oogen: vriendinnen voor het leven; waardoor ik dan spoedig bemerk, dat het weêr eene andere boezemvriendin is.
Doch dit alles is nog een stille zomeravond in vergelijking met die stormen, welke de woedende driften der hoop en der vrees, en vooral van de liefde, den haat, den toorn, den nijd, de gierigheid, in de menschelijke ziel verwekken. De boeken der wijsgeeren zijn vol van de afzigtelijke kenteekenen, de verderfelijke gevolgen, de donkere oorzaken van dezelve. Sommigen willen haar geheel hebben uitgeroeid, anderen beschouwen dit als onmogelijk, achtende, dat zij onafscheidelijk zijn van de menschelijke zwakheid. Ik zal mij niet vermoeijen met de ontwikkeling en overweging dier gevoelens; het is mij alleen te doen, om aan te toonen, dat zij almede niet zijn, dan de gevolgen der Maartsche buijen, en als de Maartsche buijen der ziel moeten worden aangemerkt. Alleen eene volstrekte ongevoeligheid en onaandoenlijkheid van gestel bevrijdt ons van dezelve; en naarmate de mensch aandoenlijker is, is hij er ook vatbaarder voor. Daarenboven

{==199==} {>>pagina-aanduiding<<}

brengt de gesteldheid der ingewanden en der ligchaamssappen veel tot die driften toe, en uit dit alles is het blijkbaar, dat zij haren oorsprong meer in het ligchaam, dan in de ziel hebben. Daar nu het eerste zoo zeer onderworpen is aan den invloed van het weder, is daaruit ligtelijk het besluit te trekken, dat ook de hartstogten, die daarenboven het stormachtig saizoen gelijken, als een kind zijn' vader, gevolgen van het weêr zijn. Gelukkig dus, die dezelve slechts met mate ondervindt. Maar hoe dwaas, en onmenschlievend de menschen hunne toomelooze driften kwalijk te nemen, of zelfs te verwijten; - hoe verkeerd, om de boosheden, waartoe dezelve de menschen brengen, uit de maatschappij te loopen of zich eene denkbeeldige wereld te scheppen! Heeft men ooit iemand kwalijk genomen, dat hij eene ongestelde long, of een verstopte lever had, of dat de gal door zijn bloed was geslagen? Zal men hem dan zijne booze driften, als gevolgen dier ligchaamskwalen aan te merken, ten kwade duiden? Veeleer zal men bij hem doen, hetgene men bij een' zieke doet, van wien men alles weert, wat zijne ziekte verergeren kan; men zal zich hoeden den vreesachtige te beangstigen; den ligtgeraakte te vertoornen; den wellusteling den beker des genots aan te bieden.
Het is eene andere vraag, of de driften, als gevolgen der Maartsche buijen, voor geene genezing vatbaar zijn. Zij zijn dit even zeer, als de jicht, of ledepijnen, welke ook door dit weder ontstaan. Maar men behoort, om dit oogmerk te bereiken, een' zeer naauwkeurigen leefregel te houden en daartoe kunnen de slaven hunner driften, even min als de podagristen, besluiten.
Gelijk de Maartsche buijen zich niet allen jaar even zeer verheffen, maar er van tijd tot tijd jaren zijn, dat zij bui-
{==200==} {>>pagina-aanduiding<<}
tengemeen sterk woeden, is dit ook zoo bij de menschen; en de tijd, wanneer zij zich het sterkst vertoonen, is doorgaans de jeugd. Ik zie, in mijn' eenigen zoon, nog dagelijks deze droevige waarneming bevestigd, en ik zoude, om zijn ligtzinnig gedrag, zijne schaamtelooze wellustigheid en zijne grove verkwisting, mij reeds lang dood getreurd hebben, was ik niet overtuigd, dat dit alles, niets anders is, dan Maartsche buijen, welke eindelijk op zullen houden te woeden en voor het zachtste lenteweêr plaats maken. Dit buijig weêr is bij hem begonnen met eene groote zucht tot die gezelschappen, welke hunne nachten met drinken en slempen en half dronken langs de huizen te loopen en allerlei straatschenderij te plegen, hunne dagen met slapen doorbrengen. Toen dit eenigen tijd geduurd had, zag ik hem eindelijk eens nuchteren aan tafel en ik verheugde mij reeds zeer, denkende, dat de booze Maart over was; doch ik bedroog mij, want hij was nu aan het spelen geraakt en, naar ik merkte, zeer tot zijn en ook tot mijn nadeel, daar ik spoedig den eenen schrijver voor, den anderen na uit mijne bibliotheek zag verdwijnen. Eerst dacht ik nog, dat hij er in de stilte des nachts in studeerde, en ik verblijdde mij hartelijk in zijne goede en verstandige keuze, hebbende hij de goddelijke werken van Plato, van Aristoteles, van Epictetus en andere groote wijzen medegenomen en de ligtzinnige dichters, daar anders de jeugd zoo op valt, laten staan. Doch op een' zomerschen middag, dat ik in mijn voorportaal een uiltje knapte, zag ik mijne smartelijke dwaling; daar ik gewekt werd door een' oud man, met een haveloozen baard en smerigen mantel, waarin hij eene menigte rollen der beste schrijvers had. Hoe ontstelde ik, toen ik zag, dat het de mijne waren en nu genoodzaakt werd. wilde ik niet even als een timmerman zonder gereedschap, een ge-
{==201==} {>>pagina-aanduiding<<}
leerde zonder boeken zijn, van dien ouden woekeraar het mijne voor groot geld weêr in te koopen.
Na dat ik mijn' lichtmis hier eens hartelijk over gekapitteld had, zoodat hij zelfs tranen stortte, ging het een tijd lang wel en ik meende nu zeker zomer met hem te krijgen, vooral daar hij werkelijk niet meer speelde, noch ook iets van het mijne ontvreemdde. Doch ik oude man bedroog mij weêr. Het waren niet mijne lessen, maar een paar schoone paarden, die hem van het spel hadden afgetrokken, en waarmede hij nu de stad als een dolleman doorrende; ja geen wed- en harddraverij oversloeg. Nu werd mijn huis eene markt voor de roskammers en zelfs werd eene schoone galerij, waarin ik, bij heete zomermiddagen plagt te wandelen en de werken der wijzen te lezen, door de standvastigheid mijner vrouw, die hij geheel op zijne hand heeft, in een' paardenstal veranderd. En wat nog erger is, zijne zucht tot het schoone is van het een tot het ander geslagen, zoodat hij, behalve op schoone paarden, ook op schoone vrouwen verlieft; en onlangs uit een bordeel een meisje gekocht heeft, dat in zijn oog de bevalligheden aller godinnen in zich vereenigt, en dat hem dan ook meer gekost heeft, dan mij alle mijne slaven en slavinnen zamen, ja zelfs mijn schrijver Eugraphus niet uitgezonderd, die toch schier alle talen weet, en waarvoor ik vijf talenten (ƒ.9000) betaald heb. Daarenboven heeft hij zijne pandora eenen fraaijen lusthof gekocht, en een' langen stoet van de schoonste slaven en slavinnen, benevens een' rijk vergulden wagen, met een allerkostbaarst span witte hengsten uit Andalusië. En daar de grillen van een meisje, dat de oppermagt harer oogen kent, oneindig zijn en de dwaasheid van een verliefd jongeling, zoo mogelijk, nog grooter, gaat er geen schip naar verre landen, dat hem geene parkieten en meerkatten

{==202==} {>>pagina-aanduiding<<}

medebrengt, en hij heeft zelfs onlangs eene gevaarlijke reis ondernomen, alleen om haar eene blaauwe kat, van het echte ras, van het eiland Melite te halen. Nu rent de schoone, in haren vergulden wagen, als in een triomfkar, omgeven van hare parkieten en meerkatten, en een' zwarten slaaf uit Ethiopië naast haar, door de stad, terwijl de vader van haar' minnaar, in een' slechten mantel, zoo als 't een' wijze betaamt, te voet loopt. Lang wist ik niet, van waar mijn zoon de kosten tot zulk eene buitensporige vertering vond, doch nu ben ik zeker, dat er geen woekeraar in de stad is, dien hij niet de zoetste namen geeft en meer dan zijn' vader eert, terwijl zij hem, tegen zwaren woeker, op mijne nalatenschap, geld schieten, rijzende of dalende de renten, naarmate ik er gezond uit zie of niet; zoodat ik thans naauwelijks uit kan gaan, of ik heb een' ganschen zwerm menschen om mij heen, waarvan ik er geen een ken, en die allen allerscherpst op mijn gelaat, op den toon mijner stem, op mijne houding, op mijn' gang acht geven: doch ik weet nu, dat dit die oude vrienden van mijn' zoon zijn, die dus komen opnemen, hoe hoog zij hunne renten moeten rekenen en of zij weldra aan de rijke erfenis zullen kunnen komen.
Ik zoude nu over dit alles doodelijk ongerust zijn, wist ik niet, dat het Maartsche buijen waren, en om de waarheid te zeggen, hetgene ik er door lijde, heb ik dubbeld verdiend. Want toen mijn zoon in den winter der kindsheid was en zijn ligchaam en geest die sterkte voor het volgend leven moest verkrijgen, welke de winterrust aan planten en boomen geeft, hebben zijne moeder en ik zijne opvoeding zeer verwaarloosd;

{==203==} {>>pagina-aanduiding<<}

toen kon hij niets doen, of wij vonden het aardig, niets zeggen, of het werd toegejuicht; en, als ik de vrienden mijner jeugd bij mij had en wij vertelden elkander onze oude grapjes, en welk een genoegen wij daarin hadden, was hij daarbij. Zoodat hetgene ik hem leeren moest, daarop sloeg ik geen acht, en hetgeen ik wenschte, dat hij nooit mogt leeren, dat maakte ik hem zoo smakelijk, alsof er het hoogst geluk in gelegen was. Is het wonder, dat dit nu alles losbreekt, en heb ik dit stormig gedrag, aan iets anders, dan aan mijne onbezonnenheid te danken? Het zijn de Maartsche buijen, die het overgebleven winterkwaad weg moeten jagen.
Leeft dus elk mensch onder den invloed dier buijen, zoo is het ook geen wonder, dat de geheele menschelijke maatschappij aan derzelver invloed moet zijn blootgesteld; dat wij in dit leven dikwijls Maartsche buijen moeten ondervinden: want hetgene ons hier op aarde gebeurt, het zij goed het zij kwaad, is minder het werk van een blind en luimig lot, dan van onze blinde en luimige medemenschen, die ons dikwijls benadeelen, zonder het te weten, noch te willen. Want gelijk op onze aarde het weêr magtig veel afhangt van den stand der zon, der maan en der overige hemelligchamen, hangt ook de weêrsgesteldheid van de kleine wereld veel af van de ontmoetingen en botsingen, waaraan zij is blootgesteld: waar bij komt, dat die kleine wereld zich door uiterlijke omstandigheden oneindig meer regeren laat, dan eene der groote planeten.
Dat het nooit, of ten minste ten uiterste zeldzaam iemand gebeurt, op zijn levenspad altijd een' onbewolkten, helderen hemel te zien, dat veel meer elks lot,

{==204==} {>>pagina-aanduiding<<}

van tijd tot tijd, met donkere buijen overdekt is, zal elk, uit zijne eigene ondervinding, moeten toestemmen. Dat de morrende menschen hunne klagten ten hemel zenden en de Goden beschuldigen, alsof die de oorzaken van hun leed waren, hooren wij evenzeer dagelijks. Ik zoude hier nog niet zoo veel tegen hebben, indien niet dezelfde menschen, in dagen van voorspoed, in plaats van een dankbaar oog ten hemel te slaan en de Godheid met een vergenoegd gelaat te verheugen, altijd het welslagen hunner pogingen aan hun eigen doorzigt toeschreven. Ik weet niet, wat Jupiter bewegen mag, zijn' zegen aan de ongevoelige aardbewoners langer te schenken, waarvan hij toch nooit dan misnoegde gezigten te wachten heeft. En nog hadden zij reden, indien of het ongeluk den mensch onophoudelijk vervolgde, of de Goden bestendig de oorzaken van der menschen rampen waren; maar noch het een, noch het ander heeft plaats. Want geen mensch, die waarlijk een mensch is, is hier bestendig ongelukkig, en welk ongeluk hem overkwam, haalde hij 't schier altijd zelf zich op den hals. Staan wij dan de Maartsche buijen moedig door, verzekerd, dat er eens de heerlijke lente op volgt; waarom dan ook niet die des levens, vooral daar zij ons eigen werk zijn: het is toch waarlijk kinderachtig en onnoozel, misnoegd of droevig te zijn, om hetgeen men zelf gedaan heeft, en in een' hoek te pruilen of te stampvoeten van kwaadheid, even als een jongen, die zijne kaarten verknipt, of zijn spel verspeeld heeft.
Maar al werden ook, hetgene ik verre ben van te erkennen, de meeste rampen ons van de Goden toegeschikt, zonder dat wij dezelve verdiend of ons berokkend hebben, zoo moesten wij dezelve, bij de gedu-
{==205==} {>>pagina-aanduiding<<}
rige afwisseling van het ondermaansche, niet als eeuwigdurend aanmerken, maar als de uitbarsting van het luimig lot, waarop eens beter weêr volgt. Doch de meeste menschen verwachten te veel van het leven en daardoor genieten zij er niets van. Niet behoorlijk gewapend tegen de gure lucht, vallen hun de snerpende wind en de doordringende regenvlagen ondragelijk, en zij zijn geheel verpletterd, als de orkaan pas is opgestoken. - De koopman, die onvoorzigtig het grootste gedeelte van zijne fortuin aan eene onzekere onderneming waagt, wordt wanhopig, als zijne rijke lading een buit der zee of der roovers wordt. Hij bedenkt niet, dat die Maartsche bui noodig was, om hem die schrandere voorzigtigheid in te prenten, zonder welke de handel niets is dan een blind dobbelspel. - De geleerde, die zich van de grooten en het gemeen even zeer met den nek ziet aangezien, houdt, zonder bedenken, alle zijne medeburgers voor barbaren, en gelooft zediglijk, dat de waarheid en de wijsheid in zijne boekencel de wijk hebben genomen. Welnu! hij blijve bij dat doorluchtig gezelschap; of zoo hij deel wil nemen aan de voorregten der maatschappij, gedrage hij zich, als een beschaafd burger; hij loope niet langs straat half geschoren, half geschoeid, bij zichzelven den cadans zijner verzen brommende, en de handen om zich heen slaande, alsof hij met geesten in de lucht vocht; hij make zijn opwachting bij de Goden dezer wereld, zonder lage onderwerping, maar ook zonder lompe driestheid; hij beschimpe den staatsman niet openlijk, omdat die een vers van homerus verkeerd opzegt; hij zie niet verachtelijk op den veldheer neder, omdat die den wijsgeer crates nooit las. Kan hij zich hierin nog niet schikken, hij danke de fortuin, dat zij hem hare Maart-
{==206==} {>>pagina-aanduiding<<}
sche buijen over 't hoofd doet waaijen, om er die geleerde grillen uit te jagen.
Maar geen levensstand is er, welke de menschen en vooral de vrouwen zich schooner voorstellen en waarin zij dus minder stormen verwachten, dan het huwelijk; weshalve er vele zijn, welke meenen, dat zij zoo niet volstrekt ongelukkig, ten minste niet zeer gelukkig getrouwd zijn. Het jonge vrouwtje (en de vrouwen hebben eene lange jeugd) weet nog, als den dag van gisteren, hoe haar man, toen hij haar aanzocht, om haar heen fladderde, hoe hij van hare wenken vloog, hoe hij voor haar nederknielde, de teederheid zijner betuigingen, de onstuimigheid zijner liefkozingen; zij vergelijkt die met zijne tegenwoordige bedaardheid, zijne gedurige afgetrokkenheid, zijne gestadige bezigheid, welke hem van haar verwijderd houdt. En nu waant zij zich reeds verwaarloosd, verlaten, verraden. Hoe veel te erger, wanneer er Maartsche buijen wezenlijk losbarsten, de moeijelijke zorg voor zijn gezin den man ingetrokken of zelfs gemelijk maakt, en de huisselijke bezigheden alle gelegenheid tot vermaak wegnemen; wanneer daar nog ongevallen, huisselijke onaangenaamheden, wezenlijke tegenspoed bijkomen. Waarlijk! in het luchtig bruidskleed, is het in die stormen en hagelbuijen niet te houden. Zij zijn echter weldadig, daar zij de al te zeer gespannen verbeelding ontspannen, en het hart weêr vatbaar maken voor min hevige, en daarom meer duurzame genoegens.
Het ergste huwelijkskruis is echter gelegen in de zorgen en het verdriet, welke het overgewonnen kroost veroorzaken, en waarvan de minste ouders geheel vrij gaan. Hier eens worden die zoo veel belovende lo-
{==207==} {>>pagina-aanduiding<<}
ten, in haren frisschen bloei afgesneden, dáár weder ontaarden zij en geven, wat moeite men aanwende, geene vruchten. Doch ook deze stormen dienen ter opheldering en zuivering van onzen levensdampkring, en zijn ook meestal de gevolgen van schadelijke dampen, welke wij zelve in denzelven bragten. Menig pasgeboren wicht wordt het slagtoffer eener verkeerde behandeling, vooral ten aanzien van spijs en drank; ouder geworden, komen zij om, door onze vertroeteling of door onze onachtzaamheid. En in de gebreken der opvoeding, wat de zeden betreft, is niet zelden de reden hunner uitspattingen in later jaren te zoeken. Dit alles kan dan dienen, om ons oplettend te maken, ten einde te regt te brengen, wat nog is te regt te brengen en behouden te bewaren, wat de gunst der Goden ons ongeschonden behield.
Ja! het is een dwaas, die een leven zonder stormen verwacht; maar hij is nog dwazer, en zeer ellendig te noemen, die om deze stormen, dit leven hatelijk, deze aarde eene gevangenis acht, en de onsterfelijke Goden beschuldigt. Zoo alle onze dwaze redeneringen den Olympus bereiken, moet Jupiter zich, zoo mij dunkt, en zoo het mogelijk is, dood ergeren. Wij menschen, die naauwelijks in staat zijn een plan voor ons leven te vormen, of ons gering huishouden, naar regt en billijkheid, te bestieren, wij vermeten ons den Hoogen God een plan voor te leggen, waarnaar hij de wereld wel mogt inrigten, zoude zij waard zijn, dat wij haar bewonen; wij willen de wetten voorschrijven, waarnaar de eeuwige gang der dingen geregeld behoorde te zijn. O dwaze vermetelheid! En nog zijn er wijsgeeren, die durven beweren, dat wij, die zulke dingen bestaan en zulke gedachten koesteren, van goddelijk geslacht zijn.

{==208==} {>>pagina-aanduiding<<}

Doch dit is zeker, dat, zoo er sommige menschen van goddelijk geslacht zijn en andere niet, zij, die zich wijzer heeten en geleerder en van edeler aard dan de menigte, het zeker allerminst zijn.
Ik zoude nog zeer veel over de Maartsche buijen kunnen zeggen, doch mijn voornemen was niet een groot boek te maken, dewijl ik dan zoo veel te minder kans heb gelezen te worden. Nu, daar mijn werk slechts een klein rolletje is, heb ik hoop, dat het na mijn' dood mijn' zoon nog in de handen vallen, en bij hem goede vruchten zal voortbrengen: want ik ben wel verzekerd, dat geen woekeraar er hem een obolus (een stuiver) voor geven, of een drachma (een schelling) op leenen zal, en hij zal dus wel genoodzaakt zijn het te houden en ter mijner gedachtenis te bewaren.

Tot dus verre mijn Grieksche filosoof; wat zal ik hier nog bijvoegen? De wensch, dat de Hemel u voor alle mogelijke Maartsche buijen beware? dit zoude eene regte malmoertjes wensch zijn. Zij zijn toch voor de helft ons eigen werk, en, in allen gevalle zoo noodzakelijk en tevens zoo weldadig voor ons gemoed, als in de Natuur zelve. Liever wil ik wenschen, dat gij nu van derzelver nut eenigzins overtuigd mogt zijn; en daarbij hope ik vooral, dat gij deze verhandeling niet mede onder de Maartsche buijen moogt gerekend hebben, den Hemel dankende, dat er een eind aan is; mogt dit ongelukkig het geval zijn, dan wensche ik er u en mijzelven geluk mede, dat wij het zoo ver gebragt hebben en de bui over is; en tevens ons allen voor het overige van dezen avond de liefelijkste lentezon.



{==209==} {>>pagina-aanduiding<<}

Over den invloed der maag op het volksgeluk.

Onder de vragen van den dag, tot welker oplossing schier elk zijne hersens pijnigt, behoort ook deze, welke de oorzaak zij geweest van dien geest van omkeering en verwarring, die Europa's bewoneren, in 't laatst der voorgaande eeuw bezield en zulke verschrikkelijke gebeurtenissen heeft naar zich gesleept. Sommigen zoeken haar in den hoogeren trap van verlichting en beschaving, waartoe ook de mindere standen der maatschappij geklommen waren, en vanwaar zij het geheele veld der versmading en onderdrukking, waarin de bevoorregte standen hen hielden, konden overzien en tevens de zwakheid der omtuining bemerken, welke die voorregten voor hen afsloot. In één woord, dat de menschen te wijs waren geworden, om zich even als kinderen te laten leiden en door bullebakken en aardmannetjes te laten vervaard maken. Anderen, die wel wisten, dat de eerste aanleiding tot al die beroeringen juist bij diegenen lag, die haar het meest moesten weren, bij de aanzienlijken des volks, zoeken de oorzaak van het kwaad, in de algemeene verbastering van het menschdom; doch als men hen over die verbastering hoort spreken, bespeurt

{==210==} {>>pagina-aanduiding<<}

men weldra, dat ook zij de betere beschaving der mindere standen de schuld van alles geven. Intusschen is het toch de dwaasheid zelve in de verbetering en verlichting des menschdoms den grond te zoeken van alle die verkeerdheden en gruwelen, die de laatste bladeren van het geschiedboek der achttiende eeuw bevlekken. Alles bewijst, dat die oorzaken dieper en in de verborgenste schuilhoeken der menschelijke natuur moeten gezocht worden. Nu weet men, dat volgens het gevoelen der groote meerderheid van hen, die over den mensch geredeneerd hebben, onze natuur uit twee hoofdbestanddeelen bestaat, uit ziel en ligchaam. Het zal er dus maar op aankomen, te zien, in welke dier twee bestanddeelen de bron van het kwaad gelegen zij. Daar wij nu bitter weinig van de ziel weten, en het, in het onderzoek naar verborgene dingen, met reden best geacht wordt met het meest bekende te beginnen, willen wij ook de ziel maar daarlaten en ons tot het ligchaam bepalen. En mij hier op een meer bekend gebied bevindende, make ik geen zwarigheid te beweren, dat de eenigste, of althans de voornaamste oorzaak van al dien jammer, waarvan wij bijna ooggetuigen geweest zijn, moet gezocht worden in eene bedorven spijsvertering, en dat de geheele Fransche omwenteling met alle hare gevolgen het uitwerksel is eener kwade maag.
Gij zult mij ten minste moeten bekennen, dat men de eer van het menschelijk geslacht niet beter redden kon. Eene kwade maag toch is iets, hetwelk den besten kan overkomen, en zoo min men het den ijlhoofdigen kwalijk neemt, wat hij, in zijne koorts zegt, kan men het een' robespierre of fouché ten kwade duiden, wat een uitwerksel was van bedorven gal; zijn zij daarvan gezuiverd, zoo zijn het menschen gelijk elk onzer. Maar

{==211==} {>>pagina-aanduiding<<}

het is de vraag, of deze liefderijke stelling waarheid bevat. Met gevaar van voor een advokaat van kwade zaken door te gaan, wage ik het de waarheid dier stelling te betoogen, en ik geloof, dat gij allen met mij zoudt instemmen, wanneer ik u aantoonde, welk eene groote rol de maag speelt in deze ondermaansche wereld; om u dit slechts eenigermate te doen inzien, zal ik, daar onze tijd bepaald is, in deze oogenblikken uwe aandacht bepalen bij den invloed der maag op het volksgeluk.
Ik vreeze bijna, dat u deze stof zeer belagchelijk en ongepast zal voorkomen. Dat ik mij, in de opdelving van verborgene oorzaken liefst tot het ligchaam bepale, zal men mij nog welligt vergeven en aan de gewoonte toeschrijven, waarin de geneeskundigen zijn, om alles van het ligchaam af te leiden en de verbetering van het menschdom uit de apotheek te verwachten. Maar dat ik juist de maag gekozen heb, als oorzaak van het volksgeluk of ongeluk, komt hun al te laatdunkend voor, en een bewijs van verachting mijner medemenschen.
Die zulke aanmerkingen in 't midden brengen, zoude ik spoedig kunnen beschamen door hun onder 't oog te houden, dat het menschelijk geslacht, van zijne geboorte af, door alle eeuwen heen, juist de maag boven alle de deelen zijns ligchaams gewaardeerd heeft, en haar het meeste viert. Er is geen feest, noch aan de hoven der vorsten, noch in de schamelste hut, waarin haar aandeel niet het grootste is; de geheele offerdienst, zoowel bij de Heidenen als bij de Israëlieten, was eene zijdelingsche vereering van dat ingewand; de maag is het magtige beweegrad, hetwelk de machine der menschelijke maatschappij in beweging houdt; ja de dagelijksche ondervinding leert, hoe men elks welstand schier

{==212==} {>>pagina-aanduiding<<}

alleen naar de goede of gebrekkige werking der maag afmeet. Daarenboven is en bestaat het ligchaam inderdaad grootendeels door de onvermoeide werkzaamheid van dezelve; en daar, zoo als groote natuurkundigen beweren, dat er dieren zijn zonder spieren, zonder zenuwen, zonder hart, zonder vaten, maar er nooit een gevonden is zonder maag, schijnt zij wel het kenmerkende der dierlijke natuur te zijn, en moeten wij haar voor het noodzakelijkste en dus ook gewigtigste deel van ons ligchaam houden.
Dat nu ons ligchaam hier op aarde zeer den baas speelt over onzen geest, zal niemand ontkennen, wiens geest nog eenige vrijheid heeft behouden, en wien zoude het dan verwonderen, dat de maag op ons aardsche lot zoo veel invloed heeft. Doch, om dien invloed op het volksgeluk meer bepaald te betoogen, moet ik in de eerste plaats aantoonen, waarin dat geluk besta, en ten tweede hoedanig de invloed zij der maag op hetzelve.
Volksgeluk is die toestand eener maatschappij, waarin dezelve aan haar doel beantwoordt: want wanneer iemand het oogmerk bereikt, hetwelk hij begeert, dan is hij gelukkig. Nu is het doel der menschelijke maatschappij, dat elk het zijne in rust en vrede geniete, waartoe men elkander behulpzaam is, zoowel om het noodige of zelfs overvloed te verkrijgen, als dat verkregen goed tegen allen geweld te beschermen. Ik weet niet, of deze bepaling naauwkeurig overeenkomt met de beginselen van het natuur-regt en dat der volken; doch wij zullen het er dezen avond wel mede kunnen doen, en als deze spreekbeurt ten einde is, wil ik wel beloven, er verder geen gebruik van te zullen maken,

{==213==} {>>pagina-aanduiding<<}

zoo als ik u zeer dringend verzoek haar te vergeten, zoodra gij bemerkt, dat zij tegen de aangenomene begrippen strijdig is. Na deze verklaring zal ik er verder gerust gebruik van maken, en uit haar de bestanddeelen van het ware volksgeluk, als zoovele gevolgen, afleiden, en dan telkens den invloed der maag op elk derzelve afzonderlijk betoogen.
De hoofdbestanddeelen van het geluk eens volks zijn rust van binnen en van buiten: want zoowel door inwendige woelingen als door geweld van buiten wordt elk lid der maatschappij altijd min of meer in het gerust bezit en genot van het zijne gestoord. De inwendige rust is gegrond op de zedelijkheid, werkzaamheid en tevredenheid der burgers; het buitenlandsch geweld wordt voorgekomen of afgeweerd door genoegzame magt en wijs gebruik van dezelve: vijf stukken, waarin de maag haar' magtigen invloed uitoefent.

Het eerste is de zedelijkheid der burgers. Hierdoor versta ik, dat zij menschen zijn. Een mensch toch, die zich geheel door zijne hartstogten laat regeren, die geen gevoel voor de stem der rede heeft, is den naam van mensch onwaardig. Eene maatschappij van zulke wezens kan bij mogelijkheid geene menschelijke maatschappij heeten. Wie er aan twijfelt, sla zijn oog op het rampzalig Frankrijk. Niemand uwer zal in den zedeloozen poel van het prachtig Parijs half zoo veel de menschheid zien, als in den modderpoel van Parijs, in de 14e eeuw, toen er de zwijnen in rondwandelden. Maar ieder uwer zal 't voorzeker meer dan gewaagd vinden, dat ik de bron dier zedeloosheid in eene kwade spijsvertering zoeke. De een vraagt mij, of ik dan vergeet de schandelijke uitdooving van de fakkel der

{==214==} {>>pagina-aanduiding<<}

godsdienst, de ander of ik nimmer hoorde van de schaamtelooze vertrapping van 't regt, vooral door de hoogere standen. Ik denk aan beiden; maar wat maakte priesters en altaren bespottelijk? wat veroorzaakte die algemeene verachting van de wet? dan denk ik aan de petits soupés, aan den spotzieken champagner, aan de koffij van voltaire, en ik zeg de maag.
Zoolang de maag zuiver en onbesmet is, wordt ook de smaak door den honger geregeld, blijft de spijsvertering behoorlijk en de sappen goed. Maar is de maag eens bedorven, dan worden het de sappen ook, dan verdwijnt de ware honger en maakt plaats voor zucht naar lekkernijen, aangezette spijzen, sterk verhittende wijnen. De involging dier zucht, te meer ontoombaar omdat men er eene zekere eer in stelt, maakt ledige beurzen en berooide hersens. De scherpe en bedorven sappen prikkelen het hart tot allerlei booze en gevaarlijke lusten; het ligchaam geraakt in eene dagelijksche koorts, het verstand op hol en het leven wordt eene onafgebroken ijlhoofdigheid.
Mij dunkt ten minste, dat er eene zeer groote overeenkomst tusschen een' man zonder grondbeginselen en een', die door de koorts ijlhoofdig is, gevonden wordt. Even als de redenen en gebaarden van den laatsten slot noch zin hebben, is er ook in het gedrag van den eersten slot noch zin te vinden; om zich te verkoelen springt de laatste het venster uit, om het vermaak van een oogenblik waagt de eerste goed en goeden naam. Zij hooren beiden naar raad noch vermaning en merken huune beste vrienden altijd als hunne ergste vijanden aan. Het eenigst onderscheid is, dat een paar spaansche vliegen of een bedarend poeijertje den eenen weêr tot zijn

{==215==} {>>pagina-aanduiding<<}

verstand brengen, hetwelk bij den anderen juist zoo het geval niet is.
Men heeft wel eens gezegd, dat de kleeding der Dames de thermometer harer deugd is. Ik zal mij wel wachten hieromtrent iets te beslissen; zeker weet ik, dat er voor de zedelijkheid in 't algemeen geen veiliger maatstaf gevonden wordt, dan de spijsvertering. Zoo lang deze goed is, zoolang eenvoudige spijs wel smaakt, is het ook wel met de zedelijkheid; wie zich vergeet, vergeet zich zoo lomp, dat ieder eenigzins gevoelig mensch dadelijk een' afkeer heeft zoo wel van den persoon als van zijne daden. Begint de maag van hare graagheid te verliezen en wordt men genoodzaakt haar met fijner geregten op te wekken; zoo begint de zedelijkheid in diezelfde mate te verbasteren, doordat ons zedelijk gevoel stomper wordt. Men houdt op de dingen met hunnen waren naam te bestempelen. Dit gaat zoo voort, tot eindelijk geen patrijzen tongetjes meer smaken en de ondeugd zich zoo schoon weet voor te doen en zoo fijn te bedekken, dat men een Merlin de Douai en Code Napoleon behoeft, om haar in hare lagen te vangen.
Een tweede steunpilaar van het volksgeluk is de werkzaamheid der burgers, welke elks bestaan verzekerende de algemeene veiligheid waarborgt en de deur sluit voor die ondeugden en misdaden, waarover Themis haar zwaard zwaait. En om te oordeelen over den invloed, dien de maag hier uitoefent, behoeft gij slechts het bedrijf van den nijveren handwerksman, met dat van hen te vergelijken, wier leven een gedurige maaltijd is. Terwijl de eerste altijd even vlug en vrolijk, van den vroegen morgen tot den laten avond, zwoegten slaaft en zijn sober maal gretig nut-
{==216==} {>>pagina-aanduiding<<}
tigt; ziet gij de laatsten met bleeke bolle tronie, ingezonken oogen, 't hoofd met doeken omwonden, op den laten middag al geeuwend hunne legerstede verlaten en 't dikke lijf naar eene ontbijttafel slepen, bij welker sierlijke netheid de logge meester afzigtelijk afsteekt, die eerst dan eene menschelijke gedaante begint te krijgen, wanneer een vreemde ochtendwijn en eenig fijn gebraad een slaauw vuur door de verslapte aderen verspreid heeft. Zulk een wezen zult gij toch niet in staat achten voor dien dag zijne bezigheden naar behooren te verrigten. En wanneer dit nu de historie is niet van een' dag, maar van een geheel leven, niet van een enkel mensch, maar van geheele standen in de maatschappij, wie kan dan nog een oogenblik twijfelen, of met het bestaan en de welvaart van den slempenden burger, wordt het geluk der gansche maatschappij ondermijnd?
Doch zoo voortgaande zoude ik bijna in den toon der zedemeesters vervallen en ik wil op eens anders regten geen inbreuk doen. Gij verwacht buiten twijfel van mij, dat ik u, het hoe en het waarom van dien droevigen invloed der spijsvertering verklare; men is toch gewoon van de geneesheeren de verklaring van alles te verwachten, wat slechts eenigzins met ons dierbaar ik (ons ligchaam namelijk) in betrekking staat. Ik zal dan ook van mijne zijde gebruik maken van 't voorregt van mijnen stand, om namelijk regt onverstaanbaar te redeneren. Ons ligchaam is eene bepaalde mate van kracht medegedeeld, welke, als alles wel is, overal gelijkelijk is verdeeld, doch zoodra wordt niet van een gedeelte des ligchaams meer gevergd, dan van het andere, of de groote mate van kracht gaat daar heen, waardoor dan de overige deelen minder van die kracht bekomen, zwakker en trager en bij gevolg minder werkzaam zijn. Is dus de maag het werkzaamst, zoo

{==217==} {>>pagina-aanduiding<<}

kunnen hoofd en handen 't onmogelijk wezen, men gevoelt zich dan 't lustigst in de maag en anders overal even lusteloos. Dat dit ook natuurlijk zoo wezen moet, ziet men aan de dieren, welke na hunnen maaltijd traag en loom worden. Is de spijsvertering zeer moeijelijk, zijn onze maaltijden rijkelijk en veelvuldig, zoo blijft ook die algemeene traagheid op den duur aanwezig en veroorzaakt eene zekere zucht tot leêg zitten, ook wel luiheid genaamd.
Ik vrees bijna, dat ik hier te duidelijk geweest ben, ten minste uit het gezegde is optemaken, dat ook, op natuuren geneeskundige gronden, eene bedorven spijsvertering alle werkzaamheid uitdooft.
In de derde plaats heb ik gezegd, dat het volksgeluk ook op de tevredenheid der burgers gegrond is: want, gelijk de nijverheid hun bestaan en de algemeene veiligheid verzekert, zoo is in de tevredenheid de grond gelegen van den vrede der huisgezinnen en het genoegen der zamenleving. Ontevredenheid baart onrust en gemelijkheid, maakt twistgierig en hatelijk; zijn zulke menschen voor de maatschappelijke verkeering onaangenaam, hoe veel te onaangenamer en lastiger voor den huisselijken kring.
Eene bedorven spijsvertering opent drie bronnen van ontevredenheid; vooreerst beneemt zij den waren eetlust en geeft dus, daar 't den mensch gezet is, twee of driemaal daags te eten ook even dikwijls aanleiding tot ergernis, door kieschheid in de keuze der spijzen en derzelver bereiding, tot beschuldiging van alles, wat tot den maaltijd een' vinger uitsteekt en tot allerlei huisselijke tooneelen, veel zweemende naar winteronweêr, waarop hagel en koude volgt. - Daarenboven wordt men gemelijk door herhaalde onpasselijkheden vooral, bij 't klimmen

{==218==} {>>pagina-aanduiding<<}

der jaren (en die klimmen bij zulke tafelvrienden wat schielijk) door de verschrikkelijke jicht, welke zelfs engelen in duivels verandert. Maar vooral verandert die gemelijkheid in eigenlijke zwaarmoedigheid en zelfsplagerij, als de rijkelijke levenswijze te diep in de bears gegrepen en niet alleen ziel en ligchaam, maar wat erger is, de financiën verward heeft. Dan sta de hemel bij, wie het huis moet naderen, waarin de duivel feest viert.
Tot dus verre hebben wij het geweld der maag op het inwendig geluk eens volks beschouwd; thans gaan wij tot haar' invloed over op 't uitwendig volksgeluk. 't Is toch niet genoeg, dat een staat van binnen rust hebbe en wel vare, ook van zijne buitenlandsche betrekkingen hangt die rust en die welvaart af.
Wanneer een staat genoegzame magt bezit, boezemt hij zijnen naburen eerbied en ontzag in, zoodat zij het niet meer wagen zijne rust te storen.
De magt van eenen staat zal wel voornamelijk in 't vermogen der ingezetenen en in hunnen eerbied voor de wetten en de overheid gelegen zijn, even als de sterkte en gezondheid des ligchaams gedeeltelijk van de sterkte van elk der deelen, gedeeltelijk van derzelver onderlinge zamenstemming afhangt. Zoo er nog meer toe behoort, verzoeke ik u vriendelijk het zelve er bij te voegen, want het schiet mij nu niet binnen. Nu hebben wij reeds gezien, hoeveel de welvaart der ingezetenen lijdt, wanneer de maag weigert te werken, ten zij de vier of vijf werelddeelen (ook die vermeerderen van tijd tot tijd) elkander op den disch ontmoeten. Doch hier hoor ik eene talrijke klasse der maatschappij geweldig tegen mij opkomen, dezulke namelijk, die 't brood of liever geld verdienen,

{==219==} {>>pagina-aanduiding<<}

door 't verkoopen van eetwaren. Zij beweren, dat het voor den staat wel 't zelfde zij, of het geld in hunne beurzen zit, of in die van een partij leêgloopers, wier grootste verdienste bestaat eenige uren zonder hinder of tijdverveling aan den maaltijd door te brengen, een nieuw geregt uit te vinden, of iets met smaak voor te dienen. Het is jammer, dat deze tegenwerping in vele opzigten juist is, doch het is nog grooter jammer, dat zij 't in één opzigt niet is. De ondervinding namelijk leert, dat sinds eeuwen herwaarts, de verstandigen, in de dingen van het dagelijksch leven, gewoon zijn de zotten te volgen en dat ook het gedrag en de manieren dier maagvereerers, even als eene aanstekelijke ziekte, zelfs de schranderste koppen aantast, zoo dat er geen staatsregeling ontworpen, geen plan voor eenen veldtogt beraamd, geen vrede gesloten wordt, zonder dat wij alles door de vereenigde handen van den kok en keldermeester bekrachtigd en verzegeld zien. Bij dien grooten invloed der gastronomen, of op zijn goed neêrduitsch der lekkerbekken, kan hunne toestand voor den staat geenszins onverschillig wezen; ook leert de ondervinding, dat, waar zij den toon geven, de eerbied voor de wetten spoedig verloren is. Toen de Romeinsche grooten hunne karpers met menschenvleesch gingen voeden, was het weldra gedaan met het gemeenebest. De fijne soupétjes te Parijs, waar bij zich de comediant gemeenzaam naast den Maarschalk of Minister plaatste, hebben eindelijk die comedianten in de ministeriën gebragt en de Ministers op het schavot. En hoe kan 't ook anders? de natuur heeft tot hiertoe nog geen onderscheid gemaakt tusschen de werking van hermitage of lacryma christi, en van brandewijn of jenever; allen benevelen het verstand even zeer en geven aanleiding tot allerlei uitspattingen. De geweldige eischen van 't gehemelte en de

{==220==} {>>pagina-aanduiding<<}

maag maken den geest het spoor bijster en brengen weldra zulk eene opschudding in de gemoederen, die de hechtste constitutie doet waggelen.
Er ware evenwel ook van de sterkste opschudding geen gevaar altoos te wachten, zoo die standen, bij welke de klem der regering is, op hun eergestoelte aan de heerschappij der maag onttrokken waren, en indien zij niet juist daar haren geduchten schepter met de meeste dwingelandij zwaaide: want indien de spijsvertering moeijelijk en 't gehemelte naar evenredigheid keurig is in burgerhuizen, in de paleizen der grooten, gedijt het eenvoudig, smaakt het heerlijkst geregt niet, ten zij, de kostbaarheid van den schotel, waarin 't wordt voorgediend, het nieuwe kracht en smaak bijzette. En echter is aan de wijsheid en regtvaardigheid der regenten, waardoor de magt van een' staat wel wordt aangewend, ten hoogste gelegen voor het volksgeluk. Hoe ligt de laatste schipbreuk lijdt, zoodra uitgelezen porselein en zilver de spijzen verteerbaar moet maken, zal ieder erkennen, die slechts oppervlakkig de geschiedenis heeft gelezen. En wanneer de raad des volks, als eens te Rome, plegtig vergadert en beraadslaagt over de saus van een tarbot of wanneer eene belangrijke krijgsonderneming geheel mislukt, omdat de generaal zijn schildpadsoep mist, zal niemand behoeven te vragen, hoe laag het er met de wijsheid der regenten sta, zeker, naar onzen thermometer, zeer verre beneden het vriespunt; dit zult gij zeggen gebeurt zelden, maar 't is jammer en ongelukkig, dat het bij het vriespunt reeds zoo geducht koud is. - En waarlijk wie weet, hoe dikwijls het lot van een volk, bij vrede of oorlog, of bij andere gewigtige staatsgebeurtenissen van eene al te rijkelijke offerande aan Bacchus en Ceres heeft afgehangen.

{==221==} {>>pagina-aanduiding<<}

Gij zult M. H! nu met mij de wijsheid der voorvaderen bewonderen, die bij hunne overige instellingen ook deze hadden, dat de vorsten en voorname staatspersonen nimmerspijzigden zonder 't bijzijn van een' geneesheer, die de gezondheid of de ongezondheid der geregten aanwees.
Maar vooral zult gij, ziende, welk een' grooten invloed kleinigheden hebben kunnen in menschelijke zaken, ophouden u te verwonderen, dat in weêrwil der groote vorderingen in allerlei wetenschappen en kunsten, in weêrwil der algemeene opklaring, de geschiedenis van onze dagen zoovele schandelijke trekken oplevert, zoodat men somtijds twijfelen zoude, of de mensch in ware kennis dus ook in waar geluk voortgaat of achteruit gaat.
Gelukkig dat die kleinigheden gelegen zijn in den aard, in de natuur van den mensch zelven, en dat wij dus, ook in 't gene onze ware belangen het meest tegenstreeft, ook in onzen beperkten en zwakken toestand hier op aarde in handen zijn der natuur, of, zoo als onze sobere voorvaderen zouden gezegd hebben, der Voorzienigheid.



{==222==} {>>pagina-aanduiding<<}

De drie leefregels.


I.

Oportet varium habere vitae genus.

celsus.
Maakt men een' onzer bon-vivants opmerkzaam op het nadeel, hetwelk hij zijn ligchaam doet, zoo is het antwoord gereed: Medice vivere, pessime vivere: naar de voorschriften der Doctoren te leven, is een ellendig leven, waarin men, voor het verdriet van gestadig aan een' lastigen leiband te loopen, zich niets verwerft, dan het voorregt, om wat eer ziek te worden dan een ander, en wat langer oud en stram te zijn.
Hoewel meer door liefde voor eene welvoorziene tafel, dan door liefde voor de waarheid gedreven, hebben onze Epicuristen (dit mogen wij niet ontveinzen) de zaak goed bekeken, en eene gevaarlijke dwaling duidelijk opgemerkt. Zij hebben zeer wèl gezien, dat iemand, die zich geheel overgeeft aan de zorg en leiding van esculaap, veel overeenkomst heeft met een kapoen, hetwelk, door eene zorgvuldige huismoeder, in een naauw en donker hokje wordt opgesloten, om vet te worden. Het éénig onderscheid, hetwelk tusschen beide gevangenen plaats grijpt, is, dat des laatsten bestemming is, om een vet, maar kort, des eersten, om een lang, maar schraal leven te leiden. Schraal, niet alleen met be-
{==223==} {>>pagina-aanduiding<<}
trekking tot het eigenlijke maagvoedsel, maar met opzigt tot allen ander, en in het bijzonder tot het zielevoedsel. Want de mensch is, zoowel als een haan, oorspronkelijk bestemd tot een werkzaam en genotrijk leven. Daartoe moet hij in zijn geheel blijven, en moeten zich al zijne krachten kunnen ontwikkelen. Wanneer men derhalve een' mensch eerst berooft van alles, wat niet volstrekt tot zijn bestaan noodig is, en vervolgens hem binnen zoo naauwe perken besluit, dat hij noch voor- noch achteruit kan, geen lid durft verroeren, geene enkele beweging maken, zelfs zijn oog niet ten hemel slaan, uit vreeze van gevaar, maar onophoudelijk, als het kapoen naar zijn etensbakje, strak voor zich heen moet zien naar het lang leven, wat blijft er dan voor hem over, dan een kapoenenbestaan?
En dit is zijn lot, indien hij zich onvoorzigtiglijk binnen het traliewerk der geneeskunst laat opsluiten. Zij omringt hem met voorschriften van doen en laten, zoo veel in aantal, zoo weinig in beteekenis, en zoo moeijelijk in de uitvoering, dat hij de helft van zijn leven behoeft, om ze zich eigen te maken, en de andere helft, om ze niet te vergeten. Elke stap, dien hij doet, wordt hem afgemeten, elke bete broods, elke aardappel hem toegeteld. Wat zijn de gevolgen? Bezoek die slaven van Hygiaea, en gij zult het weldra bemerken. Ziedaar Chlorus. Wat ziet de man er bleek en verwezen uit! Welk eene onrust op zijn gelaat! Staan zijne zaken slecht? Is zijne vrouw ziek? Vreest hij het ergste? Dat niet; maar hij heeft deze nacht op zijn' rug gelegen en benaauwd gedroomd, - een bewijs van zwaarbloedigheid, van verstoppingen. Hij zal ziek worden. Zijn doctor zal het niet vatten. Hij zal sterven. - En wat kijkt die andere donker! Hoe bedrukt! Bijna tranen in zijne oogen!

{==224==} {>>pagina-aanduiding<<}

Is hem eene speculatie mislukt? Hem is erger onheil overkomen. Hij is op zijn gewoon klokje, te vergeefs, naar de beste kamer geweest.
Is het dan niet goed, gerust te slapen, en dagelijks eene geregelde ontlasting te hebben? Voorzeker! En is dan niet de gezondheid de grootste schat? Dat is zij, in dien zin, als goed gereedschap een groote schat is voor een' werkman. Maar wat baat dezen het beste gereedschap, wanneer hij het niet kan gebruiken?
Dit vergeten de tuchtmeesters onzes ligchaams. Zij beschouwen hetzelve als eene soort van kraakporselein, dat onze grootmoeders zorgvuldig in eene glazen kas sloten, en niet dan met een' schroomvalligen eerbied naderden. Zij bedenken niet, dat onze gezonde ledematen een goed deel uitmaken van het gereedschap, waarmede wij, hier beneden, aan het gebouw van ons geluk moeten timmeren; en dat het eerste vereischte daarvan is, dat het goed voor ons gebruik zij. Daar nu niets zoo veranderlijk is als een mensch, en niets zoo wisselvallig als eens menschen lot, is het waarlijk meer dan eene dagelijksche dwaasheid, op de schroefbank der Diaetetica, het menschelijk ligchaam zóó van pas te willen maken, dat het den minsten stoot niet verduren kan, zonder dat het van streek raakt.
Hoe geheel verliest men, zoo doende, den eersten en voornaamsten leefregel uit het oog, welken nalatende het volgen der overige niets kan baten! Die regel, door den schranderen celsus gepredikt, is deze: dat geen gezond mensch zich aan bepaalde voorschriften moet binden, maar een zoo veel mogelijk afwisselend leven leiden. Hij moet zich niet opsluiten, maar evenmin zich eene bepaalde behoefte maken van eene dagelijk-
{==225==} {>>pagina-aanduiding<<}
sche wandeling. Met opzet moet hij, door eenig reuzen- of ezelswerk, zijn ligchaam, zoowel als zijn' geest, aan inspanning en dwang gewennen; opdat het hem niet, als het noodig is, in zijne beroepsbezigheden hindere, en hij, met den tijd, geen slaaf worde van zijne borst, van zijne zenuwen, of van zijne uitwaseming. Maar biedt zich de gelegenheid aan, zoo is het niet minder goed, zich nu en dan eens ter dege op zijn gemak te zetten, en te beproeven, hoe lang men het, zonder loomheid of hoofdpijn, op de zachte kussens der ledigheid houden kan: want men moet weten, dat eene lang ontspannen veêr hare veêrkracht verliest, welke eene matige en gedurige spanning onderhoudt en versterkt. Dit is niet alleen waar, met betrekking tot ons geheele gestel, maar ook met betrekking tot elk deel onzes ligchaams. Wij moeten er daarom geen bestendig in rust laten of te veel ontzien. Laat onze dagelijksche maaltijd sober zijn, opdat hij ons niet in gewigtiger bezigheden hindere. Maar waarom zouden wij niet, als men ons een geliefkoosd geregt voorzet, er wat gretiger de tanden in slaan, of ons aan den ruimen vriendendisch rijkelijk vergasten? Waartoe dient althans de zotte naauwgezetheid van sommigen, die het dringend noodigen der gulle gastvrouw van zich weren, met eenen ernst, alsof zij met potifars buisvrouw te doen hadden? Is het dan zoo veel grooter zonde, ten gevalle van anderen, van zijne maag eens wat meer te vergen, dan dit van de voeten, of het hoofd, of de borst te doen?
En zoo is het ook met andere dingen gelegen. Menig een gewent zich, het gansche jaar door, op een bepaald uur naar bed te gaan en op te staan. Waartoe dit, althans in ons land? Hoe lokt ons, des zomers,

{==226==} {>>pagina-aanduiding<<}

in den vroegen ochtendstond, het gezang der vogelen, om vrolijk deel te nemen aan de vreugd en werkzaamheid der natuur! Haastig rijzen wij dan het bed uit, om niet te veel te verliezen van die genoegens, om ons zelven niet het verwijt te doen, dat wij alléén traag zijn, als alles bezig is. Maar wat hebben wij er aan, om in een' hollen winternacht te gaan spoken, omdat hufeland gezegd heeft, dat de slaap in den voornacht beter is dan in den nanacht? - Het is zeker niet gezond, 's avonds tot diep in den nacht te werken; maar vorderen het onze bezigheden, dringt onze lust er ons toe, zoo is het althans beter, werkzaam en nuttig te zijn voor ons zelve en voor anderen, dan, gerust slapende, ons aanzijn wat langer te maken, en tevens wat vervelender voor ons zelve of voor anderen. Beter zelfs voor de gezondheid: want het genoegen, verlorene uren nuttig besteed te hebben, versterkt en verkwikt meer, dan de kalmste slaap in den voornacht.
Reeds hippocrates noemde zuivere lucht het ware levensvoedsel, en al zijne opregte zonen stemmen overeen, om ons te verzekeren, dat wij, zonder haar, geen oogenblik gezond kunnen leven. Men zoude wel lust hebben hun te vragen: vanwaar dan te Amsterdam, te Parijs, te Londen die stok-ouden, die somtijds in hun gansche leven die opene moordkuilen niet verlaten hebben? Zij zullen zeggen, dat er sterke gestellen zijn, bestand zelfs tegen vergift, en dat dit niet bewijst, dat vergift niet doodelijk zij. Zij zullen zeggen, dat de groote sterfte, in die steden, genoegzaam het ongezonde aantoont van het verblijf in dezelve. Ik beken, dat er de sterfte oneindig veel grooter is dan op het land, en vooral, dat er veel meer zieken zijn. Maar doorloop eens de ziekenkameren en de gasthuizen. Zitten dan al die lij-
{==227==} {>>pagina-aanduiding<<}
ders daar, omdat zij niet gewandeld hebben? Zou de mensch, die zich aan de uitersten van hitte en koude, die zich aan allerlei voedsel, aan allerlei kleeding gewent, zich ook niet aan allerlei lucht kunnen gewennen? Vordert ons beroep het, zoo moeten wij ons even zoo aan de lucht kunnen onttrekken, als aan den slaap. Wij zullen er dan meer nut van hebben, dat wij, op een' schoonen voorjaars- of zomerdag, onze longen eens goed te gast laten gaan, dan dat wij, in koud en mistig weêr, alleen om toch vooral ons wandeluur niet te verzuimen, een' grooten, dikken jas verdrietig gaan rondslepen.
Is het dan niet goed, zich aan allerlei weêr te gewennen? Voorzeker; maar ook, zich te gewennen te huis te kunnen blijven, zonder dat men terstond eenige wanorde in zijn gestel bemerkt, door het gemis der vrije lucht.
Ik gevoel, dat deze leer zeer verre heen loopt, en dat men er gevaarlijke gevolgen uit kan trekken. Gebiedt de zucht tot zelfbehoud, dat wij ons niet te zeer aan de regels der matigheid zullen houden; is het noodzakelijk, dat wij ons aan allerlei uitersten gewennen, om voor geen uiterste onbestand te blijven, zoo vindt de wellusteling eene schoone verdediging voor zijne losbandigheid; en er is geen hartstogt, welke zich achter deze borstwering niet verschansen kan. Dat zij zich hier niet mede vleijen! Hoe groot een schat de gezondheid zij, een gerust geweten is een grooter. Ons zedelijk bestaan is meer waard dan ons ligchamelijk, en de heilige wil van onzen Hemelschen Vader weegt zwaarder dan ons aardsch belang. Is dan binnen de grenzen van dit leven ons gansche aanwezen besloten? Is

{==228==} {>>pagina-aanduiding<<}

dan de gezondheid ons hoogste goed? Als men de stemmen der menschen opnam, er is geen twijfel aan, of wij zouden met eene groote meerderheid genoodzaakt zijn te besluiten van ja. Maar dewijl het, in zaken van aanbelang, de grootste dwaasheid is, met de meerderheid te besluiten, zoo besluiten wij van neen. En het is op grond van de regtmatigheid van dat besluit, waarmede wij overtuigd zijn, dat de minderheid van onze lezers zal instemmen, dat wij den bovenstaanden regel gegeven hebben; omdat men, denzelven volgende, het best in staat blijft, om de zorg voor zijne gezondheid ondergeschikt te houden aan de vervulling van gewigtiger en verhevener pligten.


II.

Sibi res, non se rebus submittere.

horat.
Men vergunne mij, op de wijze der fabrikanten van dikke boeken, eene bedenking tegen mijne vorige Verhandeling te berde te brengen, opdat ik stof hebbe, om deze te schrijven. Ik heb namelijk dáár de groote nuttigbeid, welke het heeft, om ons ligchaam en onze gezondheid in allerlei plooijen te kunnen brengen en ons aan alle uitersten bloot te stellen, groottendeels gegrond op de wisselvalligheid van eens menschen leven. Zeker moet ik dat toen maar zoo gedachteloos hebben neêrgeschreven: want als ik nu bedenk, voor welke tallooze zamenstellingen de omstandigheden, die den mensch regeren, vatbaar zijn; als ik bedenk, dat het even onmogelijk is, die te bepalen, als het onmogelijk is, de woor-
{==229==} {>>pagina-aanduiding<<}
den, welke in de lucht gesmetene letters zullen vormen te gissen, heb ik waarlijk niet het tiende deel van een gewoon boerenverstand noodig, om in te zien, dat het de grootste dwaasheid is, zijn gestel tegen duizenderlei dingen te harden, als er nog oneindig veel meer zijn, waarvoor men het juist daardoor vatbaarder maakt.
Ik hoop van harte, dat mijne Lezers deze lange zinsnede met even zoo veel gedulds zullen lezen, als ik ze geschreven heb, en ik verwacht, dat zij er met mij dat besluit uit zullen trekken, dat ik beter gedaan had, met mijne wijsheid t' huis te blijven. Het is toch al te duidelijk, dat men een' magtiger vijand niet moet tergen, maar zijne krachten sparen, om deszelfs aanvallen ten minste eenigermate te verduren. Zoo is het ook, zal men zeggen, met onze gezondheid gelegen. Hemel en aarde spannen zamen, om haar te bederven; de lucht, welke wij inademen, de spijzen, waarmede wij genoodzaakt zijn ons broos ligchaam te sterken, ondermijnen ons gestel, van het eerste oogenblik aan, dat wij den koesterenden en veiligen schoot onzer moeder verlaten; de losgelatene elementen kunnen den sterksten onzer, in één oogenblik wegrukken; en, alsof de Natuur ons nog niet vijandig genoeg ware, ons eigen geslacht spant zamen tot ons verderf: de mensch maakt het den mensch bijna onmogelijk gezond te leven.
Maar zullen wij het gevaar, waarmede dat heerleger van vijanden ons dreigt, afweren, door ons te verschansen achter de geleerde voorschriften der Artsen? Zal niet een goed Generaal, door wijsselijk beraamde bewegingen, den sterkeren vijand de gelegenheid benemen hem aan te tasten? Dit moeten wij ook doen. Wij moeten de vijanden onzer gezondheid geen' vat op haar gunnen.

{==230==} {>>pagina-aanduiding<<}

Daarop is de geheele gezondheidstaktiek gegrond, waarvan ik den eersten en hoofdregel vóór eenigen tijd heb opgegeven, en waarvan de twee overige regels dus luiden: wij moeten tevreden zijn met ons lot, en tevreden zijn met ons zelve.
Ik beken, dat deze regels zoo verheven niet zijn, en zulk een diep inzien niet verraden in de kennis des menschen, als die, welke ons de groote Meesters in de Kunst gedurig inscherpen, van geen gebak te eten, geene koffij of thee of sterken drank te proeven, vóór tien ure de dekens over ons heen te halen, en met het eerste hanegekraai den slaap uit de oogen te wrijven. Maar het is niet ieder' mensch gegeven, al de jammeren te beseffen, die de ruitjes van eene wafel vullen, of uit den geurigen wasem van een' kop koffij in onzen neus stijgen. Ieder brengt de wijsheid, zoo als hij ze vond, ter markt, en zoekt haar aan den man te helpen. En ook ik vind mijne regelen zoo gegrond en zoo gewigtig, dat ik mij in goeden ernst neêr ga zetten, om er elk de gegrondheid en het gewigt van voor oogen te stellen.
Het staat bij mij vast, dat, als wij geene ziel hadden, wij zoo weinig ziek zouden zijn, als een eikenboom of eene peterselieplant, en dat, zoo wij eene koeijen- of eene hondenziel hadden, wij zeer weinig van opstijgingen of migraine zouden weten. Ons ongeluk is, dat wij, van wege onze ziel, hier op aarde, naar een' karper gelijken, dien men in de lucht hangt, om gemest te worden: wij zijn buiten ons element, gevoelen ons in een' gedwongen' toestand, en verlangen dus onophoudelijk naar verandering: want, in welken staat wij ons hier bevinden, wij gevoelen altijd, dat er iets ontbreekt. Ons hart kan even zoo min verzadigd worden door de vervulling zijner wenschen,

{==231==} {>>pagina-aanduiding<<}

als de dorst van een' koortszieke gelescht kan worden met onophoudelijk te drinken. Het éénige middel, om dien dorst te verslaan, is, den zieke zijne koorts te ontnemen. Het eenige middel, om onze wenschen te verzadigen, is onze begeerten te beteugelen, en dat middel is tevredenheid.
Dat is de kina, welke ons de koorts der begeerlijkheid ontnemen moet. Maar, eer wij een geneesmiddel gebruiken, moeten wij het regt kennen. Dit vorderen althans wij Artsen van elkander; en wij zouden b.v. op dengenen onder ons in ernst boos worden, die niet juist de overeenkomst en het verschil wist op te merken tusschen opregten saffraan en rookvleeschvezeltjes. Zoo is er ook een groot onderscheid tusschen tevredenheid en onverschilligheid; schoon zij beide daarin overeenkomen, dat zij een effen gelaat toonen, wanneer het karretje onzes geluks in de klei zit. Maar, gelijk de rookvleeschvezeltjes, waarmede de saffraan gemengd is, zich aanstonds openbaren, als men zulk verdacht goed in den mond neemt, zal men, met een weinig oplettendheid, een tevreden aangezigt spoedig van een onverschillig kunnen onderscheiden. Het laatste vertoont zich als de lucht in sommige zomerdagen, wanneer dezelve zoo effen blaauw is, alsof een kladschilder er met zijn' kwast overheen had gestreken. Het eerste gelijkt, in de zachte mengeling zijner trekken, een' voorjaarshemel, wanneer de zon, getemperd door het dundoek der wolken, een vrolijk licht over het aardrijk verspreidt. Of, om het verschil met één woord, hetwelk anders mijne gewoonte juist niet is, uit te drukken: het gelaat van den eersten is strak, dat van den laatsten helder. Zoo is het ook met hunne gemoederen. De gewone en buitengewone voorvallen des levens beroeren dat van den onverschilligen niet, omdat het er niet door wordt

{==232==} {>>pagina-aanduiding<<}

aangedaan, hetzij om dat hij onvatbaar is voor alle aandoeningen hoegenaamd, of dat een heerschend denkbeeld, het geloof aan een Noodlot b.v., zich meester heeft gemaakt van zijn gemoed. De vergenoegde, daarentegen, gevoelt al de uitgestrektheid der smarten, welke zijnen gelukshemel bewolken; maar zijne nederigheid heeft hem lang genezen van den waan, dat ons geheele zonnestelsel zich in al deszelfs bewegingen schikt naar onze luimen, en zijn kinderlijk vertrouwen op zijnen hemelschen Vader doet hem in de duisterste voorvallen zijns levens eene heerlijke uitkomst verwachten.
Ik vrees, dat deze ouderwetsche soort van tevredenheid slechts weinigen behagen zal. Onder de groote ontdekkingen dezer eeuw behoort ook deze, dat de mensch zich zelven geschapen heeft. Ik weet niet, of er onder mijne Lezers zijn zullen, die de bewustheid eener zoodanige zelfschepping met zich omdragen, Dezulke ondertusschen mogen zonder groote schande, niet ontevreden wezen. Morren zij over hun lot, het is hunne eigene schuld. Waarom maakten zij hunne ziel en hun ligchaam niet wat beter van pas?
Maar is dan ware tevredenheid zulk een noodzakelijk vereischte om gezond te leven? Noodzakelijker, dan een paar uren slaaps vóór middernacht, of dan eene dagelijksche wandeling? Ik zoude hier met een eenvoudig ja kunnen antwoorden, en mij beroepen op de ondervinding van een' ieder, die, met gezonde hersenen begaafd, niet zoo geheel wordt bezig gehouden met alles, wat om hem gebeurt, of hij kan zich nog herinneren, hoe hij gisteren of eergisteren geweest is. Die zal voorzeker volmondig moeten erkennen, dat men zich beter, sterker, vlugger gevoelt, wanneer men welgemoed

{==233==} {>>pagina-aanduiding<<}

en vergenoegd is. Niets is ook natuurlijker. Men geniet dan de grootste mate van gezondheid, wanneer tusschen al de onderscheidene deelen van ons bestaan een heilzaam evenwigt heerscht, zoodat geene derzelve ten koste der overige werkzaam is, en er dus ook geen door de overmatige inspanning van een ander lijdt of onderdrukt wordt. Het tegendeel heeft plaats, zoodra het gemoed, door de gewone voorvallen des levens, te hevig wordt geschokt. Dan is dat gedeelte van ons stoffelijk bestaan, hetwelk met onze ziel het naauwst in verband staat, in eene bestendige overspanning. Daar worden dan al onze krachten, als op één punt, bepaald, en het overige wordt werkeloos en verkwijnt.
Reeds hieruit kan men het voordeel dier gelijkmatige gemoedsstemming, welke een gevolg van ware vergenoegdheid is, opmaken; en wij zullen ons niet langer verwonderen, dat men de voorbeelden van een' hoogen en gelukkigen ouderdom vooral bij zulken vindt, welke dien onwaardeerbaren schat bezaten.
Maar, dewijl men al de waarde der gezondheid eerst regt kan leeren kennen uit de beschouwing der verwoestingen, welke de ziekten te weeg brengen, zal ik waarschijnlijk velen mijner Lezeren mijne stelling aannemelijker maken, wanneer ik hen op de gevolgen dier zielekwalen wijze, welke uit gebrek aan tevredenheid voortspruiten. Ik ben echter niet voornemens, hier een kort begrip der geestelijke ziektekunde te leveren. Ik heb daartoe te veel eigenliefde. Eerst met zeer veel moeite eene menigte woorden en zinnen bij elkander te brengen, en dan nog te moeten ervaren, dat de eene helft der lezers met lezen uitscheidt, en de andere helft, die frans baltes zouden uitlezen, als zij er eens aan

{==234==} {>>pagina-aanduiding<<}

begonnen zijn, al geeuwende naar het laatste blaadje zoekt, en, eer zij er aan zijn, het boek wel tienmaal uit de handen laten vallen, - dit alles te moeten ervaren, zoude mij al te hard vallen. Ik bepaal mij derhalve, tot mijn geluk, en tot dat mijner getrouwe Lezers, tot een en ander, wat mij het eerst voor den geest komt.
En hier komt mij dan, met elken waren tafelvriend, dat kostelijk hoofdbestanddeel onzer Ikheid, de maag, natuurlijk het eerst voor den geest; en ik kan er weemoedig onder worden, wanneer ik bedenk, hoe zeer ontevredenheid onze spijsvertering bederft. Ik meen nu niet die soorten van ontevredenheid, waarover ik straks wil spreken; maar die tafelgemelijkheid, welke ontstaat, wanneer men, de orde der Natuur omkeerende, de maag tot een' satelliet van den mond maakt. Oorspronkelijk is onze mond eene opening, welke dienen moet, om het noodige voedsel naar binnen te brengen, en waarin de Natuur het zintuig van den smaak geplaatst heeft, om te onderscheiden, wat wij naar binnen slaan. Onze kleinen maken van dat zintuig een redelijk gebruik, wanneer zij met hunne vingertjes, wat hun te hard, te wrang of te scherp is, uit den mond halen. Wij zorgen er echter voor, dat zij, vóór de ontwikkeling van hun verstand, in dit opzigt ons niet toegeven in dwaasheid, en weldra, even als wij, proeven om te proeven, en, daar men gaarne elk genot zoo lang laat duren als mogelijk is, ook zoo lang als mogelijk is proeven. Op die wijze wordt de maag de slavin van den mond. Niet dat ik hen, die zoo gelukkig zijn eene fijne tong te hebben, van dat geluk afkeerig wensch te maken; ik wensch alleen, dat zij regt overtuigd zijn van twee eenvoudige waarheden: vooreerst dat er een

{==235==} {>>pagina-aanduiding<<}

einde is aan alles, en dat het proeven van dat algemeene lot niet is uitgezonderd; ten tweede, dat de tong een deel is van de mensch, en niet de mensch een deel van de tong. Waren zij hiervan overtuigd, dan zouden zij niet bijna elken middag te veel eten, en daardoor hunne maag en zelfs hunnen smaak bederven, zoodat zij weldra niets goed meer vinden, in een' eeuwigen oorlog leven met koks en keukenmeiden, en nooit anders dan in eene slechte luim van tafel gaan; dan zouden zij niet hun geheele bestaan dienstbaar maken aan hunnen maaltijd, en zich onherstelbaar verloren rekenen, wanneer de haring dit jaar niet beter is dan het vorige, of wanneer zij, in plaats van zeven, voortaan slechts vijf schotels op hunnen disch kunnen zien.
Het is met andere zinnelijke genoegens dezer wereld, als met het tafelgenot. Zoodra wij er geen meester van blijven, maken zij zich meester van ons. En daar wij, om aan dezelve te voldoen, nu dit, dan dat behoeven, maken wij ons, met den rang van Heeren der aardsche Schepping, inderdaad dienaren van een cochenille-insect of een' zijdeworm, zonder wier arbeid wij met onze kleederpracht onze oogen niet kunnen bevredigen. Maar het zinnelijk genot is niet de eenigste klip, waarop onze tevredenheid schipbreuk lijdt. De zucht om te hebben, die vijandin van alle levensgenot, verzeilt ontelbaar velen. Hoe is het mogelijk gezond te leven, wanneer wij zelfs de lieve zon gemelijk aanzien, omdat zij onze kleederen doet verschieten, of onze glasgordijnen verslijten? Welk een leven heeft Harpax, die, elken middag, aan den disch, zijnen kinderen de brokken toemeet, haastig narekenende, op hoeveel elke drooge aardappel, dien zij met moeite doorzwelgen, hem te staan komt, en van schrik zijn

{==236==} {>>pagina-aanduiding<<}

half uitgegeten ei uit de hand laat vallen, daar hij hoort, dat de twee een' duit meer kosten dan gewoonlijk! Ja, welk een leven heeft hij, die 's avonds zijn hoofd naauwelijks durft nederleggen, uit vreeze, dat zijne kussensloopen te veel zullen slijten! Kunnen wij ons verwonderen, wanneer in een ligchaam, waarin zulk eene ziel woont, naauwelijks eenige beweging met kracht geschiedt? Het schijnt, alsof bij hem hart en maag en hersenen den invloed ondervinden van zijne kruimelige geaardheid, en, uit angst van te schielijk af te slijten, stilstaan in hunne verrigtingen.
Schoon in een tegenovergesteld uiterste vallende en met meer vuur bezield, betaalt ook de roemzuchtige zijne glorierijke eertitelen en grooten naam meestal met zijne gezondheid. De Roem gedoogt in zijn Schaduwrijk geene menschen, maar slechts schaduwen van menschen. Ons ligchaam schijnt iets etherisch te moeten hebben, zullen wij op de vleugelen der Faam door de wereld worden rondgedragen; en daarom moet, wie in de monden der menschen verlangt te leven, alle aanspraken op een' geregelden polsslag, een' smakelijken maaltijd of een' gerusten slaap opgeven. Gelijk geen koortsdorst door drinken gelescht wordt, evenmin de dorst naar roem. De roem is een brandend vuur, hetwelk ons vleesch en ons gebeente verteert, en ons eindelijk niets overlaat, dan een uitgedroogde huid, opgevuld met wind.
‘Wat kan er ook dwazer gevonden worden,’ roept mij die geelkleurige man toe, met dat zwarte kalotje, die uit zijne verschansing van folianten eene wolk van stof doet oprijzen, met elke bladzijde, die hij omslaat, en met elke zinrijke gedachte, die hij uit zijne pijp

{==237==} {>>pagina-aanduiding<<}

haalt; ‘wat kan er ook dwazer gevonden worden, dan die overmatige zucht naar ijdele eer, die de grooten dezer wereld bezielt? Gelukkig, die, gedreven door dorst naar waarheid en kennis, zijn leven slijt in het opsporen der rijke bronnen, welke ons de Aloudheid naliet!’ Gelukkig voorzeker, vooral zoo hij er in slaagt, om te bepalen, hoe men het Grieksch moet uitspreken, of eenige fouten van cicero als elegantiae van de eerste soort te doen gelden! Hij zij evenwel niet al te gerust. Schoon letterdorst voor onze ligchamelijke welvaart zoo gevaarlijk niet schijnt te wezen als goud- en gloriedorst heeft echter menig een de onverzadelijke begeerte naar wetenschap, zoo niet met den dood, althans met een kwijnend leven moeten koopen. Ook hier heeft tevredenheid den sleutel tot het ware geluk in handen. Het is inderdaad eene kwelling des geestes, veel te weten: want men ziet dan eerst regt, hoe weinig men weet. Wie zich hier niet kan matigen, gaat het als den jongen in den kersenboom, die zoo veel at, dat hij er niet meer uit kon. Eindelijk bezwijkt hun ligchaam onder de vracht hunner geleerdheid, eer de maatschappij, of zij zelve er eenige vrucht van plukten. De eerzucht zelve, mijn lieve vriend met uw zwarte kalotje! is zulk een hinderpaal niet voor het geluk van ons ligchaam, ten minste niet meer, dan uwe zucht, om een verminkt stuk van plato of cicero te lappen; maar het is de dwaasheid, om zich door de zucht naar een' grooten naam te laten beheerschen, en uwe zotte liefde voor uwe commaas en punten is het niet minder, en de razernij van dien anderen, die met zijne retortjes, kroesjes en kolfjes wil uitvinden, hoe de wereld gebouwd is, almede niet. Gij allen moet het der Natuur niet kwalijk nemen, als zij, midden in het schik-
{==238==} {>>pagina-aanduiding<<}
ken van eene zinsnede, of in het berekenen der uitkomsten van uwe proeven, eene koude hand over u heenstrekt, of u met de geesels der hypochondrie pijnigt. Het is de bestemming des menschen even zoo min, om physische proeven te doen, als om te eten en te drinken. Bij het eene is zoowel matigheid noodig als bij het andere, en vergenoegdheid het éénige middel om het evenwigt te bewaren, waaraan onze gezondheid en grootendeels ons levensgeluk hangen.
Dit is zoo waar, dat zelfs een overmatig verlangen naar zedelijke volkomenheid ten hoogste nadeelig is voor onze ligchamelijke belangen. Wanneer wij altijd met ons zelve overhoop liggen, de minste stap ons berouwt, en wij onvergenoegd zijn over alles, wat wij verrigten, brengen wij weldra de onrust onzer ziele in ons ligchaam over. Doch daarover bij eene nadere gelegenheid: want, indien ik niet eindelijk besluite, heb ik groote kans, dat ik met mijne kostelijke Verhandeling, in plaats van binnen, buiten den omslag der Letteroefeningen gerake, met eene vriendelijke vermaning er bij, om met mijnen derden leefregel 't huis te blijven.


III.

Nil conscire sibi, nullâ palescere culpâ.

horat.
Toen ik, vóór eenigen tijd, onder de middelen, om gezond en lang te leven, ook de tevredenheid met zich zelven opgaf, zal voorzeker menig een mijner le-
{==239==} {>>pagina-aanduiding<<}
zers zich een' hoogen ouderdom beloofd hebben. Ja! menig een zal niet ophouden zich te verwonderen, dat er nog zoo vele in den bloei hunner jaren worden afgesneden. Wie toch is zoo gek, dat hij niet tevreden zoude zijn met zich zelven? Straalt Fanny het genoegen de oogen niet uit, als zij in het luchtig danskleed verschijnt, verzekerd aller oogen te zullen boeijen? En Tante Snip, die het lieve kind, terwijl zij nog een strikje verspelt, duchtig den tekst voorleest, met welk een' triomf herdenkt zij hare jeugd, waarin zij bestand bleef tegen de verzoeking, om met hare kromme beenen op een bal te verschijnen! Hebt gij iets met een' Grooten dezer Aarde uitstaan, en vreest gij zijnen donkeren blik, spreek den man van hem zelven, en gij zult zijn gelaat zien ophelderen, nog sneller dan eene buijige lucht door de middagzon. Roep van alle oorden der wereld de menschen bij elkander, ieder zal wat te klagen hebben, en gaarne willen oversteken met zijnen buurman, wat de toevalligheden dezes levens betreft; maar stel hem voor, zijn dierbaar Ik te ruilen tegen dat van den braafsten, den waardigsten man, ook hij zal het hoofd schudden, die op braafheid en ware verdiensten den hoogsten prijs stelt.
Maar, laat ons elkander wèl verstaan. Er is een groot verschil tusschen ingenomen te zijn met zich zelven en te vreden met zich zelven te wezen. Elk is met zijn' persoon ingenomen. Wij kunnen toch ons bestaan van onzen persoon niet scheiden, hoe gaarne wij het dikwijls zouden wenschen, wanneer wij in ons karakter vlekken bespeuren, waarover wij moeten blozen, of wanneer ons gedurig oogenblikken van ons leven voor den geest zweven, waartegen ons geweten opkomt. Als mijne lieve lezers dit eens bedaard nadenken, zullen zij misschien nu wel uitroepen: hoe

{==240==} {>>pagina-aanduiding<<}

is het dan mogelijk, dat er nog zoo vele menschen oud worden!
Dat toch zulk eene tevredenheid met zich zelven, welke voortspruit uit een gerust geweten, den beslissendsten invloed moet hebben op onze gezondheid, ja veel meer dan de grootste soberheid in eten of drinken, zal ieder moeten erkennen, die er van overtuigd is, dat het geen land wèl kan gaan, waar de eene burger tegen den anderen het zwaard verheft. Te midden van zulk een' inwendigen strijd leeft toch noodzakelijk hij, die met zich zelven niet tevreden is; en de verwoestingen, welke dezelve in ons gestel te weeg brengt, zien wij in zijn geheel bestaan duidelijk geweven. Altijd gemelijk, zelfs over de minste kleinigheden, zoodat het verdriet op zijn gelaat geteekend staat; in bestendige onrust, zoodat hij in zijne bewegingen naar een molentje gelijkt, dat men in een erwtenveld zet, om de vogels te verschrikken, - kunnen zelfs de vermoeijenissen van den dag hem de verkwikkende rust des slaaps niet bezorgen. Zijne maag vindt geen oogenblik kalmte genoeg, om de spijs te verteren, noch zijn hart, om het bloed gelijkmatig voort te stuwen, noch zijne zuiverende klieren, om er de scherpten uit te trekken, noch de overige deelen des ligchaams, om er zich het noodige voedsel uit op te nemen. Alles klopt en gloeit in hem; hij verteert door een gift, erger dan het Aqua Tofana,
Indien ondertusschen pligtverzuim de éénige bron van binnenlandsche onrust in den mensch ware, zouden wij er niet zoo vele slagtoffers van ontmoeten. De meeste menschen worden toch, door de omstandigheden, waarin eene weldadige Voorzienigheid hen plaatste,

{==241==} {>>pagina-aanduiding<<}

gelukkig voor zulke misgrepen bewaard, welke op het geweten branden. Maar, de groote gekken onder ons uitgezonderd, welke het voorregt hebben, hunnen lieven persoon altijd met bruidegomsoogen aan te zien, zijn wij overigen doorgaans gewoon, te veel van ons zelve te verwachten, te veel van ons zelve te vorderen, en loopen dus gevaar, niet zelden te leur gesteld te worden. De een is knorrig, omdat hij, naar zijnen zin, niet gemakkelijk genoeg deugdzaam kan wezen; de ander, omdat hij niet zoo veel weet als een professor; een derde, omdat hij zoo slim niet is als de jood, die hem bedrogen heeft; een vierde treurt, als een verlaten baardmannetje, omdat zijne maag geen spek kan verdragen; terwijl zijn buurman alles scheef ziet, omdat hem de schouders over het hoofd zijn gegroeid. Hoe wil men, daar dit alles zoo is, vergenoegdheid, en hare oudste dochter, gezondheid, onder de menschen verwachten? Hebben wij van buiten, in regen en wind, in slecht gebakken brood en uitgemergeld vleesch, in de koffij en thee, die wij als opregte Noord-Nederlanders moeten helpen in eere houden, - hebben wij in de scheptervoerende kunst van onze koks en kleêrmakers een heer van vijanden tegen ons; laat ons dan ten minste van binnen vrede houden, en, gedachtig, dat er niets volmaakt is onder de zon, ons zelve voor lief nemen, zoo als wij zijn.
Laat ons dan, in de eerste plaats, niet al te keurig zijn op onze buitenkas. De tijd is voorbij, dat wij op de kassen van onze horlogiën sierlijk gedreven beeldwerk of keurig emailjeersel vorderen; wij zien meer op den gang van het werk. Zullen wij nu, in de beoordeeling der waarde van een horlogiekas, ons verstand beter gebruiken, dan in die van ons ligchaam? Is het,

{==242==} {>>pagina-aanduiding<<}

in den kring, waarin wij leven moeten, tegen dagelijksche schokken bestand, dient het onze ziel tamelijk (want zij is eene te lastige Dame, om goed bediend te worden), wat kunnen wij dan meer verlangen? De Natuur zoekt ons het gemis van een zintuig zelfs (kostbaarder deel hebben wij niet) door het scherpen van een ander te vergoeden. Trachten wij, haar hierin te volgen. Hebt gij geen fijn gehoor; - wat behoeft gij u op te dringen, een geleerd Concert te gaan aangapen? Ziet gij u misschien genoodzaakt, u in de dagelijks aanwassende rij der brillendragers te begeven? - zet hem gerust op uw' neus, die even vrij adem zal halen, alsof hij er geen' droeg; en troost u met de gedachte, dat gij iets, als een verstandig man, moogt doen, hetwelk zoo velen doen, omdat zij gek zijn. Hoe veel minder reden is er, in onmin te leven met ons zelve, omdat een of ander onzer ledematen ons niet zóó aan het lijf zit, als den meesten onzer broederen? Het leven is noch danszaal, noch paradeplaats; wij behoeven door hetzelve noch in gelederen op te trekken, noch met sierlijke passen in allerhande wonderlijke toeren het door te huppelen. Er is op de meeste wegen en paden van ons dierbaar Vaderland plaats genoeg, om zeer scheef te loopen, zonder te vreezen te hebben, anderen of zich zelven in den weg te zullen wezen; en ik heb nog niet gehoord, dat men er ooit iemand ergens den doortogt geweigerd heeft, omdat een gedeelte van zijn' rug een weinig achteraan kwam. En, wat men op alle mogelijke afwijkingen van de gewone menschen-figuur kan toepassen, vrienden en bekenden gewennen er spoedig aan, en de menigte ziet eigenlijk niet u, maar datgene aan u, wat zij niet aan zich zelve ziet; en dit hebt gij met ieder groot man en met elken grooten olifant gemeen.

{==243==} {>>pagina-aanduiding<<}

Wat, ten tweede, de gaven van den geest betreft, waarmede sommigen (ik zal wel oppassen hier te zeggen velen) zich beklagen al te schraal bedeeld te zijn, - wat die zoo zeer benijde gaven dan betreft, salomo heeft gezegd: het is een kwelling des geestes, veel te weten; en ik voeg er uit mijn boekje bij, dat het tevens eene kwelling der maag is. Dat salomo gelijk heeft, zal elk, die twintig boeken gelezen, en over één dier twintig waarlijk heeft nagedacht, moeten erkennen. En in salomo's tijd waren er nog geen boekverkoopers! Sedert die geestelijke Vroedmeesters den armen Geleerde zijne hersenvruchten komen afhalen, ziet het er nog veel erger uit. Zij hebben dit met hunne naamgenooten, die onze vrouwen bijstaan, gemeen, dat zij zelden gedulds genoeg hebben, om den, dikwijls (ik beken het) zeer langzamen gang der natuurlijke verlossing af te wachten; waarvan dan het gevolg is, dat het kostbaar pand, waarvan de Autheur, met zoo vele moeiten, maanden en jaren lang zwanger ging, half verminkt voor den dag komt, en, tot schande van Papa, ellendig verkwijnt.
Ik weet het, velen, die uitmunten in kennis of vernuft, ontloopen dit gevaar; maar ontloopen zij zoo ligt den geesel der Hypochondrie? Hoe menig een moet zijne verdiensten en zijnen roem, als Geleerde, en dikwijls, wat erg genoeg is, als Geleerde van den honderd en eersten rang, voor een ellendig en sukkelend leven koopen! Onze maag met alle hare lijftrawanten, die tot onderhoud van ons aardsch bestaan medewerken, en onze hersenen zijn vervaarlijke antagonisten, die het met elkander nooit eens kunnen worden. Een van beide moet wijken. Wijkt de maag, en triomferen de hoogere krachten in den mensch, dan lijdt weldra ons geheel stoffelijk bestaan, en wij bevinden ons in den toe-
{==244==} {>>pagina-aanduiding<<}
stand van een' voerman, die met een paar oude, afgejaagde knollen spoedig voort moet en niet kan.
Deze en dergelijke lasten ontwijken wij, wanneer wij met ons verstand en wetenschap niet te ver boven nul komen. En waarom zouden wij dan hen benijden, bij wie het zoo hoog gerezen is, dat zij geheel etherisch van natuur worden.
Ik moet nu ten derde nog opmerken, dat men even min eens andermans deugd moet benijden, maar veel wijzer doet, tevreden te zijn met zijne eigene deugd. Ik ben hier, dit zie ik, op den akker van vreemde boeren; en zij zullen mij hartelijk uitlagchen, wanneer ik over kluiten struikel, die zij handig weten uit den weg te ruimen. Maar laat hen lagchen; ik wil eens gaan tuimelen over hunne kluiten; ik wil eens, als Arts, over deugd en geweten gaan filozoferen.
Als ik voor een' zieke zit, die mij zijne historie vertelt, en er nu stilzwijgend, of soms wel eens met halve woorden, bijgevoegd heeft: ra, ra, wat is dat? dan doe ik mij zelven, als ik er tijd toe heb, vier vragen: Is hier eene kwaal? zoo ja; ken ik die kwaal? zoo ja; weet ik er hulp voor? zoo ja; kan ik die hulp hier aanwenden? - Zouden die vier vragen, bij de behandeling van zielekwalen, ook niet te pas komen? Mij dunkt, dat het hier althans niet minder van belang is, naauwkeurig te weten, of er werkelijk kwaad aanwezig zij, hetwelk genezing vordert. Door de zorg veler geestelijke kwakzalvers, doet voor veler oogen de toestand van hun gemoed zich zoo zwart voor, dat de zielen van een' tiberius of eene messalina er helder lichtende sterren bij zijn. Zij behoeven dan ook gestadig geestelijke hulp, welke hun door de straks gemelde vrienden ook

{==245==} {>>pagina-aanduiding<<}

even trouw verleend wordt, als zekere soort van Geneesheeren die zelfplagers bijstaat, welke, volstrekt ziek en beklaagd willende wezen, om de geringste belemmeringen hunner natuurlijke verrigtingen, doodsangsten uitstaan. Zoo zweeten gene slagtoffers der dweepzucht, bij den minsten mistred, bij elke, meestal slechts schijnbare, afwijking van het pad der godsvrucht, van angst. Eene vlaag van oploopendheid, de toevallige deelneming in eene wat dolle vrolijkheid, eene verkeerde stemming op eenen godsdienstigen feestdag, eene opgenomene kaart doet hen in kwellingen vervallen, welke al de troostredenen hunner Ziele-artsen (anders nog al geschikt, om in slaap te wiegen) naauwelijks sussen en bedaren kunnen. Hoe moet daardoor de ziel, en, met de ziel, het ligchaam, geschokt en gepijnigd worden! Verkiest men dan gezond te leven, zoo moet men al die zoogenaamde geestelijke medicijnen laten varen, tevreden zijn met die mate van gezondheid en sterkte des gemoeds, welke onze Hemelsche Vader ons heeft toebedeeld, haar met alle mogelijke zorge bewaren, maar niet in het najagen eener schaduw van vroomheid een onzer kostbaarste aardsche goederen, onze gezondheid, verspillen.
Maar gesteld, wij gevoelen nu duidelijk, zoo duidelijk, als de Arts het ziet aan de teekenen en toevallen bij zijnen lijder, dat ons gemoed krank, doodelijk krank is; gesteld, ons geweten waarschuwt ons duidelijk, zoo als de pijn ons waarschuwt in ligchaamsongesteldheid, - wat dan? Dan moeten wij nog altijd naauwkeurig onderzoeken, of wij, met grond, herstel van ons zielegebrek te wachten hebben. Er zijn gebreken, ook in de ziel, die, als gevolgen eener verkeerde opvoeding, of van jaren lang gewerkt hebbende omstandigheden, of van onze vorige, te laat als verkeerd erkende, leefwijze, of

{==246==} {>>pagina-aanduiding<<}

ook wel van ons ligchaamsgestel, al te vast zijn ingeworteld, om geheel uitgeroeid, of te kwaadaardig geworden zijn, om zelfs met kracht aangegrepen te worden. Er zijn zielekankers, waarvan hippocrates zeggen zou: roer ze niet! Wat doen, in die treurige gevallen, de volgelingen van dien echten Geneesmeester? Zij zoeken den armen lijder zijn lot zoo dragelijk mogelijk te maken; zij leeren hem zachtzinnig alles vermijden, wat zijner kwale voedsel kan geven; maar zij gaan hem dezelve niet, in al hare schrikbarende gevolgen, voorstellen; zij teisteren hem niet met allerlei ruwe pogingen ter genezing, welke slechts dienen, om des lijders smarten te vermeerderen. Mogen wij dit ook niet doen bij onze zielelijders, wanneer zij met onverwinnelijke gebreken te strijden hebben? Ik beken, bij iemand, die prijs stelt op zedelijke volmaaktheid, kan niets zoo verschrikkelijk wezen, als de voorstelling, van zulk eene treurige kwaal, als nijd, gierigheid of wellust, niet los te kunnen worden. Maar gelijk de door ligchaamssolteringen verteerde lijder een einde ziet aan zijn' angst en pijnen in de reddende hand des Doods, zoo mogen wij ook gerust vertrouwen, dat er bij den hoogen God middelen en wegen te onzer zedelijke redding, oneindig boven onze bevatting, aanwezig zijn; wij mogen gerust vertrouwen op den rijkdom zijner genade, die ons geopenbaard is door onzen gezegenden Zaligmaker. Maar dit moet ons dan ook bevredigen met ons zelve, en in onzen benaauwden toestand die blijmoedigheid en gerustheid geven, zonder welke er noch voor den geest, noch voor het ligchaam gezondheid mogelijk is. En zonder onze gezondheid zijn wij maar half geschikt voor onze aardsche loopbaan; haar geheel verwaarloozende, gelijken

{==247==} {>>pagina-aanduiding<<}

wij eenen schildwacht, die zijnen post verlaat, omdat het hem voorkomt, dat dezelve slecht gekozen is.
Maar heb ik mij, bij het onderzoek van mijn gemoed, van eene gevaarlijke kwaal overtuigd, welke ik met grond verwachten mag te kunnen uitroeijen, dan moet niets mij van meer belang zijn dan dat; daaraan moet ik zelfs mijne gezondheid opofferen. Dit toch vordert de ware Geneeskunst. Niet zelden genezen wij de eene ziekte door het verwekken eener andere, voor het oogenblik dikwijls veel heviger. Ondertusschen wij doen het, omdat wij grond hebben daarna een volkomen herstel te verwachten. Ook hier is dus zulk eene handelwijze van het grootste belang. Ware zelftevredenheid kan zonder een gerust geweten niet wel bestaan. Dit te bewaren, en, zoo wij het verloren, te herkrijgen, blijft dus een hoofdvereischte, om ons een gezond en lang leven te verwerven; althans een vereischte van oneindig meer belang, dan het vermijden van aardappelen, of van gebak, of van een likeurtje, alsof er de smetstof der gele koorts in zat, of het doen van allerlei kunsten, om het bloed in beweging en alle poorten open te houden. Ik weet wel, dat men mij nu zal vragen, of dan alle stokouden, waarvan wij hooren en lezen, zulke heiligen waren? Ik heb dit niet kunnen merken; maar wel, dat, zoo zij het niet waren, zij zich ook juist niet veel bekommerden, om het te worden. Dus is dan voor hem, die de kinderen eener volgende eeuw verlangt te zien, eene zekere onverschilligheid, eene zekere stompheid van zedelijk gevoel aan te raden? - Voor hem, die aan dit leven alleen genoeg heeft, o ja!

Einde van het eerste deel.




{==V==} {>>pagina-aanduiding<<}

    [Tweede deel]

Voorberigt.

Bij de uitgave van het tweede en laatste Deel dezes bundels, valt niets te berigten, dan dat het mij leed gedaan heeft, daarbij nog niet te kunnen beantwoorden aan het verzoek van een' onbekende; daar Prof. vosmaer's voorlezingen, door hem bedoeld, volgens ingewonnen berigten, waarschijnlijk op eene schets zijn voorgedragen. Zeker gaat het althans, dat noch die schets, noch de voordragten zelve tot heden onder de papieren van den overledenen zijn gevonden;

{==VI==} {>>pagina-aanduiding<<}

ware het laatste het geval geweest, gaarne zouden zijne aanverwanten aan dit heusch verzoek voldaan hebben. Enkele uitdrukkingen in het stukje de maag (in dit deel opgenomen) komen letterlijk overeen met die in een vertoog in het eerste deel geplaatst; maar dezelve daaruit te ligten zou een stukje verminkt hebben, dat te lezenswaardig scheen, om het, uit hoofde dier gelijkluidende gezegden, onzen lezers geheel te onthouden.

DE UITGEVER.


{==1==} {>>pagina-aanduiding<<}

De erkentenis van den schepper in zijne werken.


Inleiding.

Niemand, die slechts eenigermate met den tegenwoordigen geest der wijsgeerte en natuurkunde bekend is, zal het in twijfel trekken, dat het denkbeeld der Godheid, als Schepper en Onderhouder der wereld, in die wetenschappen zeer verwaarloosd wordt en daaruit zelfs bijna geheel is verbannen. Deze zelfde opmerking schijnt de Maatschappij geleid te hebben in het opgeven der vrage, tot welker beantwoording wij mede eene poging wagen willen, overtuigd, dat de waanwijze versmading dier eenvoudige, maar tevens verhevene waarheid, onzer verlichte eeuwe tot oneere verstrekt en nog altijd eene breede deur voor de barbaarschheid overlaat, daar de ondervinding van alle tijden en volkeren genoegzaam geleerd heeft, dat zonder deugd en godsvrucht de verhevenste en uitgestrektste kennis, in plaats van eene weldadige verlichting, de jammerlijkste verblinding over onzen geest brengt.

{==2==} {>>pagina-aanduiding<<}

Doch het zal niet noodig zijn, hierop verder aan te dringen. De Maatschappij legt zelve tot grondslag der opgegevene vrage, de erkentenis van eenen Schepper in de zigtbare natuur der dingen. Zij verlangt alleen de middelen te zien aangewezen, waarop het onderwijs, bij onderscheidene gelegenheden, zoodanig zoude kunnen worden ingerigt, dat zoowel min als meer geoefenden konden leeren, hoe duidelijk zich die Schepper openbaart. Zij vooronderstelt dus, en te regt, dat het onderwijs, niet bij alle gelegenheden, niet voor elk op dezelfde wijze geschoeid kan wezen. Wij hopen dien beduidenden wenk te eerbiedigen, doch wij meenen tevens, dat het vooraf noodzakelijk zijn zal, eenige meer algemeene bepalingen vast te stellen, aangaande de wijze, waarop de gewigtige waarheid van den Goddelijken Oorsprong der dingen duidelijk en overtuigend geleerd kan worden. - Dit zal dan het onderwerp onzer eerste afdeeling uitmaken, terwijl wij, in de tweede in die bijzonderheden zullen treden, welke de Maatschappij schijnt te vorderen.




{==3==} {>>pagina-aanduiding<<}

Eerste afdeeling.

Algemeene bepalingen, volgens welke men het onderwijs zoodanig zoude kunnen inrigten, dat daaruit bleek, hoe duidelijk de Schepper zich in de voor ons zigtbare natuur der dingen openbare.

§ 1.

De vereischten van een goed onderwijs kunnen gedeeltelijk worden afgeleid uit het doel, hetwelk men zich bij hetzelve voorstelt en uit de middelen, welke geschikt zijn, om tot dat doel te geraken. Nu is het doel van elk onderwijs wel, in het algemeen, onze voorstellingen, onze begaafdheid anderen geheel eigen te maken, maar, in het uitgestrekte veld der kennisse van onzen geest, of der vaardigheden van ons ligchaam, verschijnt dat doel onder zoovele verschillende oogpunten, als er verschillende bespiegelingen of oefeningen zijn, waarmede de mensch zich bezig houdt: zoodat het noodig is bij elk vak van wetenschap of kunst het doel, hetwelk men zich voorstelt, nader te bepalen. De wijsgeeren beschouwen daarom de naauwkeurige bepaling der zaken, welke men leert, als een hoofdvereischte van een goed onderwijs.
Ook de middelen, welke ons ter dienste staan, om ons oogmerk bij het onderwijs te bereiken, zijn aan dezelfde wijzigingen onderhevig. Het algemeene middel, om ons-zelve zoo geheel in den geest eenes anderen over te gieten, bestaat natuurlijk in de onderlinge mede-
{==4==} {>>pagina-aanduiding<<}
deeling op alle die punten van aanraking, waardoor het den menschen gegeven is op elkander te werken, en waarvan er de taal een groot gedeelte bevat. Doch dit algemeen middel moet men rigten naar den bijzonderen stand van het doel, hetwelk men zich heeft voorgesteld. Het is toch niet genoeg, dat men de zaken duidelijk voorstelle en grondig betooge; om eene volkomene overtuiging te wege te brengen, is het noodig, dat men zich zoowel in het een als in het ander, niet alleen naar den aard van het onderwerp, maar tevens naar de vatbaarheid van den leerling schikke; behalve dat de beperkte vermogens van ligchaam en geest beide zoowel bij den meester als bij den leerling de vraag dikwijls noodzakelijk maakt, of het onderwijs wel eens mogelijk is. Het zoude toch belagchelijk zijn den kreupelen te willen leeren dansen, den dooven zingen, of een' Hottentot de verhevenste waarheden der wiskunde bij te brengen. Misschien vindt men deze aanmerking ontijdig en ongepast, maar ik geloof, dat zij op den voorgrond behoort te staan bij elk onderzoek aangaande God en Goddelijke zaken.
Bij het onderwijs, welks grondtrekken wij in deze bladen zullen trachten te schetsen, moeten wij dus eerst naauwkeurig bepalen: wat men door openbaring des Scheppers in de zigtbare natuur der dingen verstaan moet: ten tweede, op welke wijze men anderen van de waarheid dier openbaring overtuigen zal, waartoe wij dan niet alleen betrekken het beloog, waaruit die waarheid blijkbaar moet worden, maar ook de stijl, waarin dit geheele onderwijs moet worden voorgedragen. - Wij gaan deze drie stukken breeder ontwikkelen.



{==5==} {>>pagina-aanduiding<<}

§ 2.

De beperkte vermogens van onzen geest maken de naauwkeurige bepaling des onderwerps van het onderwijs, hetwelk wij thans voor oogen hebben, ten uiterste bezwaarlijk. Wat zal, wat moet men verstaan onder de duidelijke openbaring des Scheppers in de zigtbare natuur der dingen? De wijsgeeren, welke zich, met de stoutste vlugt, in het gebied der bespiegelingen gewaagd hebben, om de natuur en de volmaaktheden van een Opperwezen op te sporen, hebben daarvan niets dan onbepaalde en verwarde denkbeelden teruggebragt. Zoo diep en onwrikbaar het geloof aan eene Godheid in het gemoed van allen, welke eenigzins in zedelijke beschaving gevorderd zijn, is ingedrukt, zoo moeijelijk blijft de ontwikkeling der gronden, waarop die vaste overtuiging gevestigd is. Daarenboven is onze kennis aan de zigtbare natuur, van nader bij beschouwd, zoo gering, zoo gebrekkig en oppervlakkig, dat wij slechts hier en daar lichtende punten ontwaren, terwijl het overige voor het scherpzinnigst verstand met eene dikke duisternis bedekt blijft. En wij zullen ons vermeten het plan te bepalen, hetwelk een Wezen, dat te hoog voor onze bevatting is, heeft of hebben kan met eene wereld, waarvan wij niet veel meer kennen, dan de uiterste grenzen? - Wij zullen daaruit de eigenschappen van dat Wezen opmaken, daarin duidelijke teekenen zijner natuur bespeuren? Ik behoeve niet te zeggen, dat dit even ongerijmd zoude zijn, als dat men de slaatsgesteldheid van een land en de wijsheid van deszelfs regent wilde afnemen uit de eenzijdige beschouwing eeniger

{==6==} {>>pagina-aanduiding<<}

grensplaatsen of het vlugtig doortrekken eener provincie.
Maar zoo min als de volstrekte onkunde in staatszaken burgers en boeren zal afhouden de verhevenste vraagstukken der staatkunde meesterachtig te beslissen; even min wordt de kortzigtige sterveling afgeschrikt de wegen des Oneindigen te beoordeelen, te bedillen, of met geestvervoering te prijzen. De Godgeleerde Natuurkundigen en sommige hunner bestrijderen leveren ons hiervan het voorbeeld, wanneer de eerste het verheven plan der Godsregering tot in de kleinste trekken met levendige kleuren afteekenen, de laatste, met al de bitterheid eener misnoegde staatspartij, de feilen en vlekken, in die meesterachtige afteekeningen, der Godheid zelve aanwrijven! Is het bij zulk een misbruik der verhevenste gaven van onzen geest te verwonderen, dat anderen, zich niet volledig kunnende overtuigen van alles, wat die godvruchtige stelselmakers met zooveel vertrouwen beweren, in een tegengesteld uiterste vervallen, God geheel uit de natuur verbannen en alle derzelver krachten en verschijnselen uit eene zekere natuurlijke noodzakelijkheid afleiden en verklaren.
De kortheid, welke de Maatschappij ons ten pligt maakt, verbiedt ons, deze gevoelens nader te ontwikkelen en te toetsen; wij moeten ons dus vergenoegen op dezelve, in 't voorbijgaan, te wijzen, als op klippen, welke men, in dit onderwijs, vermijden moet. Laat ons zien, in hoe verre het ons gelukken wil, tusschen die klippen heen te varen.
Wanneer ik van de openbaring eenes Scheppers spreke, moet ik vooral duidelijk bepalen, welke voorstelling ik mij van dien Schepper make. De Christen-wijsgeer

{==7==} {>>pagina-aanduiding<<}

verstaat onder deze uitdrukking een Wezen, hetwelk door zijnen wil alleen iets voortbrengt, zonder daartoe de stof buiten zichzelven te vinden. Zulk een Wezen kunnen wij ons niet anders dan almagtig voorstellen, dewijl de eenige beperking van den wil, welke wij kennen, daarin bestaat, dat hij bepaaldelijk iets buiten zich behoeft, om zich te kunnen uiten.
Maar wie is nu die Schepper? Dat Hij een Wezen is van eene gansch andere natuur, dan wij en oneindig ver boven ons verheven, laat zich begrijpen. Nu vinden wij onder allen, waarmede ons verstand zich bezig houdt, of waartoe onze rede zich verheft, er geen, waaraan die scheppende eigenschap (de almagt) met meer regt kan worden toegekend, ja waarin wij dezelve meer genoodzaakt worden aan te nemen, dan in den Oneindigen God, wien onze zedelijke behoefte ons als de opperste Wijsheid en Liefde leert kennen. Dien God toch worden wij genoopt, als den Oorsprong van ons bestaan en van dat van alle dingen te erkennen, omdat wij anders geen einde zien aan den ontrustenden strijd, welke er in ons gemoed tusschen de zucht naar geluk en de even sterke behoefte naar zedelijke volmaking plaats heeft.
Dit zwak en wankelend geloof heeft de Christelijke openbaring tot dien trap van zekerheid gebragt, waarvoor onze tegenwoordige toestand vatbaar is; en zij streelt ons met de zielverheffende hope, dat onze duistere vermoedens, in dit stuk, nog eens tot aanschouwelijke kennis zullen opklaren.
Dien verheven Schepper beweren wij nu, dat zich in de zigtbare Natuur der dingen duidelijk zal openbaren. Kunnen wij daarmede wel iets anders te kennen ge-
{==8==} {>>pagina-aanduiding<<}
ven, dan dat er, zoowel in ons zelve, als in hetgene ons omringt, zigtbare sporen gevonden worden, van het bestaan niet alleen, maar zelfs van eenige eigenschappen van den Oneindigen? Wij moeten hier echter met de grootste beschroomdheid te werk gaan en aarzelen iets te bepalen. Wij moeten ons vooral niet laten verleiden, aan eene kennis van het geheel ontwerp, of van alle de betrekkingen der deelen te denken. Welk eene ligtzinnige roekeloosheid het doel der Godheid met hare Schepping, als eene onwrikbare waarheid te willen vaststellen!
Welk een dwaze eigenwaan, Wezens, waarvan wij het honderd duizendste gedeelte niet kennen in eene fraai geschakelde keten te voegen! Hier is het beter, niets te bepalen of slechts bij zeer algemeene stellingen te blijven rusten. Ook ligt in het begrip van Openbaring, zelfs in dat van duidelijk openbaren, niet dat wij alles weten, dat wij het geheel doorzien; zonder het ware standpunt van een der geringste deelen te missen. Het is genoeg, dat ons oog sporen ontdekke, waaruit wij tot het bestaan van een' God als Schepper besluiten, sporen, waaruit wij vooral die eigenschappen opmaken, welke Hem, naar onze bevatting, als Schepper dezer zigtbare natuur moeten kenschetsen. Die eigenschappen zijn vooral zijne Almagt, zijne Wijsheid, zijne Liefde en Goedheid; de eerste vloeit uit het begrip van Schepper zelf voort, de twee overige zijn wij genoodzaakt er bij te voegen, zoodra wij den Schepper als God, als het Volmaaktste Wezen erkennen; daar wij in het ideaal van elk gewrocht, hetwelk door een' Wil werd daargesteld, zoowel volstrekte doelmatigheid, of volkomenheid, als betrekkelijke, of nuttigheid vorderen, welke wij zonder Wijsheid niet

{==9==} {>>pagina-aanduiding<<}

mogelijk achten; terwijl eindelijk de gedachte, dat God als Schepper voor anderen werkzaam is, ons de Liefde en Goedheid bij de vorige eigenschappen doet voegen.
Ondertusschen beoordeelen wij Gods werk, in weêr-wil van onze behoedzaamheid, altijd naar onze gebrekkige inzigten. Onzen verhevensten denkbeelden blijft altijd iets zinnelijks aankleven. Dit moet vooral het geval zijn, wanneer wij den Oneindigen beschouwen, met betrekking tot de wereld; dan zullen wij al ligt hetgene ons groot, of wijs, of goed toeschijnt, als zoodanig, bij het Opperwezen aanmerken. Of zijn wij zulks niet gewoon? Men leze de meeste schrijvers, welke getracht hebben den Schepper uit zijne werken te doen kennen, en men zal weldra bemerken, dat zij der Godheid hunne wijze van zien willen opdringen.
Wel verre dan van te beweren, dat wij God zoodanig in de natuur zien, als Hij is, moeten wij hier der vermaning van den Apostel indachtig wezen, dat wij hier slechts ten deele kennen, en dus ook slechts ten deele kunnen leeren. Ook kunnen wij, in elke openbaring niets anders verwachten, dan dat dezelve overeenkomstig onzen tegenwoordigen toestand zij. Dit bedenkende, zullen wij die onvolkomene kennis ook niet versmaden, maar dezelve veelmeer trachten uit te breiden en te volmaken.
Wij mogen en kunnen dan, onder de openbaring des Scheppers in de zigtbare natuur der dingen, niets anders, althans niets meer verstaan, dan dat wij, naar de mate van onze tegenwoordige kennis, in de natuur duidelijke sporen bemerken van een Almagtig, Oneindig Wijs en Liefderijk Wezen, hetwelk wij als den Schepper van alles erkennen. Maar op welke wijze zullen

{==10==} {>>pagina-aanduiding<<}

wij nu de waarheid dezer stelling voor elk bevattelijk maken en betoogen?


§ 3.

Bij elk onderwijs bevlijtigen wij ons iedere stelling tot die eenvoudige grondbeginselen terug te brengen, waaromtrent alle menschen overeenkomen. In de duidelijke voorstelling en ontwikkeling dier gronden is voornamelijk de kracht van het betoog gelegen. Hierbij ondertusschen is het niet genoegzaam, eenzijdig slechts op één vermogen van 's menschen geest, men moet op den geheelen mensch werken. Dan eens zal de aanschouwing der voorwerpen, of de levendige opwekking der verbeelding, dan weder de schoorvoetende redenering des verstands eene volledige overtuiging te wege brengen; terwijl, bij vele verhevene bespiegelingen, dit alleen vermag de eenvoudige voorstelling en gelukkige toepassing dier algemeene begrippen van orde, doelmatigheid, noodzakelijkheid, vrijheid en dergelijke, welke onze rede, in hare oordeelvellingen, ten rigtsnoer verstrekken.
Wij zullen ter dezer plaatse naauwelijks behoeven aan te merken, dat elk betoog zoowel naar den aard van het onderwerp, als naar de bijzondere vatbaarheid van hem, wien wij wenschen te overtuigen of te leeren, moet worden ingerigt. Het zoude toch bespottelijk zijn, indien men den wiskundigen redeneertrant bij zedelijke vertoogen wilde volgen, of eenen dommen boer in de verhevene velden der over - natuurkunde rondleiden.
Wanneer wij dan anderen van de openbaring eenes Scheppers in de zigtbare natuur der dingen willen overtuigen, zullen wij ons niet bij ééne soort van bewijzen bepalen, maar bij een onderwerp, de uiterste inspan-
{==11==} {>>pagina-aanduiding<<}
ning onzer krachten waardig, den geheelen mensch zoeken in beweging te brengen. Wij zullen den geheelen rijkdom der natuur voor zijn gezigt uitspreiden, hem telkens op nieuwe en grootere wonderen opmerkzaam maken, en zijn verbeelding, is het mogelijk, vermoeijen met de voorstelling van de eindelooze verscheidenheid, de onbegrijpelijke volheid en de onmetelijke grootte der natuur. Wanneer wij hem, zoo doende, verbijsterd hebben door de voorstelling der almagt en grootheid van den Maker, zullen wij ons haasten hem bij de beschouwing van eenig onaanzienlijk voorwerp te bepalen en hem opmerkzaam maken, hoe zelfs het kleine groot wordt door zijn' invloed op het geheel. Wij zullen zijn verstand gelegenheid geven, om uit gedurige waarnemingen en vergelijkingen zich eenig begrip te vormen van het verband en de onderlinge betrekking der deelen van dat groote geheel, waarvan wij alleen de uiterste grenzen bespeuren. Afgepijnigd door ijdele bespiegelingen, zal het weldra bemerken, dat het een werk ondernam, verre boven zijn vermogen, dat God te groot is, dan dat wij hem zouden begrijpen en dat de sterveling door den Schepper en het werk zijner handen voor den regterstoel des verstands te brengen, de reuzen in de fabel gelijkt, welke den hemel bestormen.
Inderdaad, wij doen kwalijk ons verstand hier tot eene volledige overtuiging te dwingen. De aard van het onderwerp gedoogt niet, dat wij ons, in het betoog naar de beperkte voorschriften des verstands schikken. Hetzelve moge zich bezig houden met de natuur, als een voorwerp onzer zinnelijke aanschouwing; zij kent haar niet als het uitvloeisel van den wil eenes Scheppers. Voor het verstand houdt de keten der oorzaken

{==12==} {>>pagina-aanduiding<<}

nimmer op en het zoekt van hetgene in de natuur geschiedt geene verklaring, dan in de natuur zelve.
Het ware intusschen dwaasheid, daarom te ontkennen dat het heelal het werk van eenen Schepper is, of dat dezelve er zich duidelijk in openbaart. Zoo kon men even goed beweren, dat er geene zelfstandigheid, of toevalligheden, dat er geene mogelijkheid of zekerheid zijn of althans bewijsbaar zijn, omdat wij die afgetrokkene begrippen met onze oogen niet zien. Het verstand is niet het hoogste vermogen van 's menschen geest; de rede, ons heerlijkst voorregt, maakt ons vatbaar voor verhevener voorstellingen, dan waartoe onze zintuigen de stof leveren.
Het is vooral tot dat verheven beginsel, hetwelk zoo luide in ons binnenste spreekt, dat wij hier onze toevlugt moeten nemen. De rede doet ons een allervolmaaktst en heilig Wezen aannemen, uit eene zedelijke behoefte, daar wij, zonder hetzelve geen eind zien aan den strijd tusschen deugd en zinnelijkheid. Maar zij doet ons tevens dat Wezen als eerste oorzaak erkennen van alles, beseffende, dat in de Volmaaktheid zelve de bron van alle bestaan moet gelegen zijn, en dat het alleen aan de beperktheid van ons verstand is toe te schrijven, indien wij geen eind aan de keten van gewrocht en oorzaak bemerken. Het is ondertusschen vooral in het beginsel van orde en doelmatigheid, waarvan zij zulke duidelijke sporen in het heelal ontdekt, dat de rede eenen genoegzamen grond meent te vinden, om eenen Schepper in de natuur te eerbiedigen. Zij weet toch, uit de beschouwing van haar eigen natuur, dat, waar middel en oogmerk zamenstemmen, een willend en vrij werkend wezen werkzaam is. De natuur blijft

{==13==} {>>pagina-aanduiding<<}

haar geheel onverklaarbaar, zonder dit beginsel tot een rigtsnoer van hare bespiegelingen te stellen, en zij besluit daaruit, dat dezelve door den wil des Scheppers is voortgebragt. Ziet zij het eindoogmerk der schepping niet duidelijk in (ten minste niet zonder behulp der Openbaring), zoo schrijft zij dat gereedelijk toe aan den beperkten kring, waarin zij op deze aarde besloten is, maar zij beseft, dat daarom alle doelmatigheid in de natuur of haren oorsprong van het Opperwezen te loochenen, even dwaas zoude zijn, als dat een kind beweerde, dat zijne ouders nimmer volgens inzigten handelen, omdat het die inzigten zelf niet kan beoordeelen.
Wanneer wij dan willen aantoonen, hoezeer de Schepper zich in de zigtbare natuur der dingen openbare, moeten wij, zonder daarom alle verstandelijke overtuiging te verwaarloozen, voornamelijk op de zinnelijkheid en op de hoogere redelijke vermogens in den mensch werken; op de eerste, omdat wij hier de zigtbare natuur tot een voorwerp onzer beschouwing nemen, op de laatste, omdat wij haar beschouwen met betrekking tot de Godheid, als haren Schepper, waartoe zich het verstand niet kan verheffen.
Maar zoo deze manier van betoog het meest met het onderwerp schijnt overeen te komen, moet dezelve echter nog gewijzigd worden naar de vatbaarheid van hen, die wij onderwijzen. Het spreekt toch van zelf, dat bij weinigen slechts de rede zoodanig ontwikkeld is, dat wij bij hen eene waarlijk redelijke overtuiging kunnen bewerken. Wij moeten bij dezulken voornamelijk het gevoel of de zinnelijkheid opwekken, om hen die verhevene waarheid eenigzins aanschouwelijk te maken. -

{==14==} {>>pagina-aanduiding<<}

Het minst zijn echter zij voor overtuiging vatbaar, die, gewoon alles naar de wetten van het verstand te beredeneren, en verre in verstandsbeschaving gevorderd, zonder bijzonder veel werk van de ontwikkeling hunner hoogere redelijke vermogens gemaakt te hebben, in deze bespiegelingen die bekrompene gestrengheid van betoog willen gevolgd hebben, waarop alle hunne kennis gevestigd is. Dewijl echter onder deze klasse van menschen de meeste bestrijders dezer leere gevonden worden, wordt het noodzakelijk, bijzonder acht op hen te geven, en hen althans niet gering te schatten. Ook zullen wij een gedeelte onzer tweede afdeeling bijzonder aan hen toewijden, daarin den wenk der Maatschappij volgende, welke de grondtrekken van dit onderwijs zoowel voor meer- als voor mingeoefenden wil hebben aangewezen.


§ 4.

Wat nu den stijl betreft, waarin dit onderwijs gesteld moet wezen, moet men de duidelijkheid, even als bij elk ander, zoo ook bij dit, als het voornaamste vereischte aanmerken. Die duidelijkheid zal reeds veel worden bevorderd door de naauwkeurige bepaling des onderwerps en voorts door orde en eenvoudigheid. Wel verre dat de verhevenheid der zaken eene diepzinnige of sierlijke voordragt vordert, gebiedt zij veelmeer onopgesmukte klaarheid. Het ware verhevene gedoogt geene sieraden, en wat kan er verhevener gedacht of voorgesteld worden, dan de sporen des Oneindigen in de onmetelijke schepping? En wat zullen hier die afgetrokken bespiegelingen, waardoor sommige waanzieke wijsgeeren zich tot de hoogte van hun onderwerp pogen te verheffen? Terwijl de geest zich pijnigt den zin hunner

{==15==} {>>pagina-aanduiding<<}

groote woorden te zoeken, gaat de indruk verloren, welken de zaken zelve hadden kunnen te weeg brengen, en, in plaats van tot overtuiging te komen, vindt men zich in allerlei spitsvondigheden verward.
Van den anderen kant moet men dien gemeenzamen toon wraken, waarop sommigen van den Schepper en zijne werken spreken; een toon, welke beter zoude voegen bij eene beschouwing van den wever aan zijn getouw, of den bakker aan zijnen trog. Het is eene algemeene klagt, dat velen, zelfs onder de beschaafdste klasse, eene te zinnelijke voorstelling van de Godheid hebben; maar kan dat anders, zoolang men ons op zulk eenen plat-burgerlijken toon van God en Goddelijke zaken spreekt? Dit moet men dan, vooral bij de godvruchtige beschouwing der natuur vermijden, dewijl men dan ligtelijk der Godheid onze menschelijke inzigten en handelwijze toeschrijft. Men zal dit, wanneer men zich hier niet te zeer in alle kleine bijzonderheden begeeft, wanneer men zich regt doordringt van de grootheid des Makers en van den onafzienbaren rijkdom der werken zijner Almagt.
Om den regten toon te vatten, waarin wij hier moeten spreken, zullen wij met vrucht de Heilige Schrijvers raadplegen. Zoo wij hunne Oostersche verrukking niet altijd mogen volgen, wij zullen ten minste van hen leeren, niet dan in de eerbiedigste en verhevenste uitdrukkingen, waarvoor onze geest vatbaar is, te spreken; maar tevens voor eene afgetrokkene voorstelling dien beeldrijken stijl te kiezen, welken het allen menschen eigen gevoel voor het schoone en verhevene, ieder, eenigzins beschaafd mensch verstaanbaar maakt. Wij zullen natuurlijk dien stijl wijzigen naar de vatbaarheid onzer

{==16==} {>>pagina-aanduiding<<}

leerlingen, maar wij zullen dien nooit geheel verlaten, dan als de hooge trap hunner verstandsbeschaving ons noodzaakt de regtmatigheid van ons betoog voor den regterstoel des verstands te staven. In hoe verre en op wat wijze dit laatste mogelijk zij, zullen wij in het vervolg opzettelijk trachten aan te toonen.




{==17==} {>>pagina-aanduiding<<}

Tweede Afdeeling.

Nadere bepaling der wijze, waarop men het onderwijs, bij onderscheidene gelegenheden gevoegelijk zoodanig zoude kunnen inrigten, dat zoowel min- als meer- geoefenden daaruit konden leeren, hoe duidelijk zich de Schepper in de voor ons zigtbare natuur der dingen openbare.

§ 1.

Na deze algemeene bepalingen willen wij nu, naar aanleiding der vrage, meer opzettelijk de wijze leeren kennen, waarop zoowel min- als meer- geoefenden, bij de verschillende gelegenheden, welke het onderwijs aanbiedt, van de duidelijke openbaring des Scheppers in de natuur overtuigd kunnen worden. - Wij zullen ons hier eerst met het onderwijs der min-geoefenden, en vervolgens met dat der meer-geoefenden bezig houden en verdeelen dus deze afdeeling in twee hoofdstukken; het eerste zal over de prediking dezer waarheid bij het volksonderwijs, het tweede over de inrigting van het wetenschappelijk onderwijs, in dien geest, handelen.




{==18==} {>>pagina-aanduiding<<}

Eerste hoofdstuk.

Over de geschiktste middelen, om min-geoefenden van de duidelijke openbaring des Scheppers in de voor ons zigtbare natuur te overtuigen.

§ 2.

Het zij mij vergund de onderscheidene gelegenheden, waarvan men zich bedient, ter verlichting en beschaving van min-geoefenden, onder den naam van volksonderwijs zamen te vatten. Maar dan moet ik daarbij tevens opmerken, dat ik hier door het volk, niet alleen de onderste, onbeschaafdste klasse der maatschappij, of den zoogenaamden gemeenen man versta, maar in het algemeen allen, welke zich niet bijzonder en als bij uitsluiting op de beschaving des verstands, in de bepaalde beoefening van een of ander wetenschappelijk vak, hebben toegelegd. Ik neem dus hier het volk in tegenstelling van de klasse der geleerden, in een' ruimeren zin genomen. Bij de eerste toch kan men in het onderwijs, overeenkomstig onze algemeene bepalingen, op den geheelen mensch werken, ten einde overtuiging te weeg te brengen; bij de laatste is men wel genoodzaakt bijzonder op het verstand te werken. Dit moet natuurlijk een groot verschil te weeg brengen in den geest, welke het een of het ander moet bezielen, en gebiedt dus de afscheiding, op dit punt, te plaatsen.
Ik breng derhalve tot dit volksonderwijs:

{==19==} {>>pagina-aanduiding<<}

1. Het onderwijs der jeugd.
2. Het godsdienstig onderwijs van volwassenen.
3. Het onderwijs van dezelve in de natuurkunde, vooral natuurlijke historie.
4. En dit alles niet alleen mondeling, maar ook in geschriften.
Ten aanzien van deze allen zal ik nu trachten te bepalen, wat men hen van de openbaring des Scheppers leeren moet, en in welken vorm men dit onderwijs moet gieten.


§ 3.

Het leerstuk van de openbaring des Scheppers in de Natuur is eene dier waarheden, waarvan de overtuiging den allerheilzaamsten invloed op de zedelijke stemming des gemoeds kan uitoefenen. De levendige erkentenis van een Wezen, even oneindig in Liefde, als in Magt en Wijsheid, als de oorsprong van alle dingen en in het bijzonder ook van ons bestaan, moet natuurlijk, in een welgeplaatst hart, een onuitwischbaar gevoel van eerbied, ontzag en dankbaarheid opwekken. Maar is de algemeene erkentenis van eenen Schepper in de Natuur, vooral in dat opzigt, zoo wenschelijk, dan is het ook van het grootste belang, ja van eene volstrekte noodzakelijkheid, de zaak, in dat oogpunt, te vertoonen en zich, vooral in het volksonderwijs, niet te verliezen in diepzinnige bespiegelingen of uitgezochte spitsvondigheden aangaande de natuur en eigenschappen der Godheid, altijd oneindig ver boven de stoutste vlugt onzer denkbeelden verheven, noch zich te vermoeijen met van alles, wat zich aan ons oog voordoet, het hoe? en het

{==20==} {>>pagina-aanduiding<<}

waarom? haarklein te willen weten. Ons geheele onderwijs moet eene zedelijke strekking hebben; het moet ons het Opperwezen leeren kennen, in dat licht, waarin het zijner aanbiddelijke Wijsheid behaagd heeft zich aan den mensch te vertoonen. Dit is als Schepper en Onderhouder van alles, wat ons bekend is, als liefderijk Vader des menschdoms. De gouden woorden van den Psalmist: de Heer regeert, dat de aarde zich verheuge! (*) moeten den geest van ons geheele onderwijs uitmaken, opdat wij onze afhankelijkheid van Hem erkennen, liefde en dankbaarheid tot Hem in ons hart aankweeken, en zijne bevelen met eene vurige en kinderlijke gehoorzaamheid nakomen.
In dien geest zullen wij ons beijveren de sporen eener Gods-regering in de Natuur naarstig op te zoeken en behoorlijk te waarderen. Wij zullen dan nooit de dwaze vraag opwerpen: wat het eind - oogmerk des Scheppers met zijne schepping moge wezen; wij zullen nooit trotsch genoeg zijn, ons zelve als het middelpunt des geheels te beschouwen, of der Godheid die grenzen te stellen, welke ons kenvermogen zijn voorgeschreven. - Maar waarop zullen wij dan voornamelijk onze aandacht bepalen?


§ 4

1. In de eerste plaats, zal de onmetelijke ruimte der hemelen en het ontelbaar getal zonnen en werelden, waarvan wij, op onzen bol, naauwelijks de grenzen ontdekken, ons een flaauw denkbeeld geven van de Oneindige Grootheid en Verhevenheid des Scheppers. Dit

{==21==} {>>pagina-aanduiding<<}

uitgestrekt heelal, tot welks voorstelling onze verbeelding zich te vergeefs vermoeit, is het gewrocht van een Wezen, zonder welks wil het geen oogenblik kan bestaan; van dien wil hangt alles, volstrekt alles, wat er in de natuur is, of geschiedt, geheel af. Welke geest kan die gedachte vormen, zonder, in zijn binnenste, de hevigste ontroering te gevoelen, zonder te bezwijken bij de poging, om eenen flaauwen trek dier grootheid en verhevenheid in zijn gemoed te prenten? En, als hij dan daarbij bedenkt, hoe alles, zoo ver onze gebrekkige navorschingen gaan, in die geheele wereld vervuld is van schepselen; hoe één zandkorrel, één waterdrop krioelen van bewoners, en hoe zelfs de kleinste diertjes, welke ons oog waarneemt, weêr den grond uitmaken, waarop andere, nog kleinere, schepsels leven en onderhoud vinden; als hij bedenkt, hoe elk dier levende stofjes, niet minder dan alle die bollen, dan dat geheele zamenstel van werelden, zelfs geen oogenblik zijn kan of zich bewegen zonder het Welbehagen van dien Eénen, dan voorzeker moet de levendigste stoutste voorstellingskracht stil staan, en het hart weemoedig worden onder het onweêrstaanbaar gevoel der Almagt.
Dat gevoel zal op eene aangename wijze verlevendigd worden, door de beschouwing der oneindige verscheidenheid in gedaante, aard en eigenschappen, welke een oplettend oog in de zigtbare natuur bespeurt. Eene verscheidenheid, welke almede de ingespannen krachten der levendigste verbeelding te loor stelt. Nog opmerkelijker wordt ons die verscheidenheid bij het klein aantal der grondstoffen, waaruit wij de natuur zien zamengesteld, een getal, hetwelk nog telkens afneemt en dreigt te verminderen, naarmate wij in kennis vorderen. En zijn wij hier genoodzaakt ons geheel bij onze aarde

{==22==} {>>pagina-aanduiding<<}

te bepalen, wij vinden, in het naauwkeuriger onderzoek en de vollediger kennis; waartoe wij hier gelegenheid hebben, ruime vergoeding voor de beperktheid van het veld onzer beschouwingen. Ja! hoe naauwkeuriger wij de voorwerpen der natuur, welke onze woonplaats ons aanbiedt, navorschen, hoe meer wij overtuigd moeten worden, dat eene Almagtige hand het gebouw der wereld met de minstmogelijke bouwstoffen heeft opgetrokken.


§ 5.

2. Deze zelfde waarneming brengt ons tot de opmerking, dat er, bij al de schijnbare verkwisting, eene bewonderenswaardige spaarzaamheid in de natuur heerscht. En, als wij dit beginsel, benevens de daaraan zoo naauw verwante van orde en doelmatigheid, bij onze beschouwingen pogen aan te wenden, vinden wij daartoe telkens de ruimste gelegenheid. Dan eens moeten wij, in de bewegingen der hemelsche ligchamen, de uiterste orde bewonderen; dan weder, ons binnen onzen gezigtskreits bepalende, de doelmatigheid der wentelingen onzer planeet met verrukking erkennen. Maar in het bijzonder zien wij dit beginsel heerschen in de menigvuldige betrekkingen, waarin wij duidelijk ontwaren, dat alle dingen, welke wij eenigzins van nader bij kennen, tot elkander staan. Wij zien de zon in ons geheele zonnestelsel heerschen; wij bemerken eene naauwe betrekking tusschen onzen bol en zijne maan, en, op dien bol, tusschen hem en zijnen dampkring; tusschen hem en zijne bewoners, de planten en dieren; tusschen deze beide rijken en de verschillende deelen, waaruit zij bestaan. Betrekkingen, welke de oppervlakkigste beschouwing der natuur leert kennen, en die duidelijker

{==23==} {>>pagina-aanduiding<<}

worden, naarmate men haar met meer opmerkzaamheid gadeslaat. (*) Die menigvuldige betrekkingen doen ons met reden in het geheelal eene algemeene zamenstemming der deelen vermoeden, tot welker volkomene kennis onze beperkte vermogens ons thans nog beletten op te klimmen.
Voornamelijk echter zien wij in de bewerktuigde natuur de duidelijkste sporen eener wijze doelmatigheid. Daar zien wij baarblijkelijk gewrochten, welke een zeker bepaald inzigt verraden. Elk deel is werkzaam tot instandhouding des geheels; elk heeft zijne taak en alles is er naar ingerigt, dat het die taak volvoere. Men beschouwe de werktuigen der zinnelijke gewaarwording, de kunstige ledematen, of de inwendige deelen, en men zal, bij de dieren zoo wel als bij den mensch, telkens opgetogen staan van de doelmatigheid, welke zich in het maaksel en de schikking dier deelen zoo duidelijk vertoont. Hier vergenoege men zich echter niet met eene oppervlakkige beschouwing; hoe dieper men in den aard der bewerktuigde wezens doordringt, hoe zigt-baarder de sporen eener aanbiddelijke wijsheid in de formering derzelvo ons worden zal. Ik beken, dat er deelen gevonden worden, waarvan wij het nut nog niet inzien, ja wier figuur, wier plaats geheel tegen het beginsel der doelmatigheid schijnt te strijden. Maar weten wij dan alles? hebben latere ontdekkingen niet het nut van vele deelen geleerd, welke de oudheid als ondoelmatig beschouwde? kunnen wij bepalen, of de gedaante, ja het aanwezen van sommige deelen, toegestaan,

{==24==} {>>pagina-aanduiding<<}

dat zij geen of althans een zeer onbeduidend nut hebben, niet in verband staat met andere oogmerken? en is het dan geen blijk van wijsheid het mindere naar het meerdere te schikken? - Wij vergeten te dikwijls, bij de beschouwing der natuur, dat niets op zich zelven staat; schoon wij daarvan, elk oogenblik, nieuwe en sterker blijken zien. Naauwelijks doen die blijken zich min duidelijk voor, of wij zien ze onoplettend en gedachteloos geheel over het hoofd. De stevigheid b.v. van het beengestel zal zelfs een kind treffen, om hare groote nuttigheid; maar wie bedenkt daarbij, dat hetzelfde beengestel een werktuig is ter afzondering en zuivering, dat het dus nog eene bijzondere en allerge-wigtigste betrekking tot het geheel heeft, waarvan de plaatsing, de grootte, de gedaante van deze en gene deelen des geraamtes dikwijls een gevolg wezen kan. De hoornen, welke velen dieren ter verdediging dienen, hebben eene dergelijke strekking en de wonderlijke gedaante van sommige kan dus zeer wel in naauwere betrekking staan met het geheel, dan wij ons verbeelden. - Wanneer wij aan eenig zeer zamengesteld kunststuk, welks doelmatige inrigting ons duidelijk blijkt, zonder dat wij daarom in staat zijn het gewigt van elk der deelen behoorlijk in te zien, hier en daar, iets aantreffen, hetwelk ons of overtollig of zelfs verkeerd voorkomt, zullen wij ons echter wel wachten, zonder verder onderzoek, een beslissend oordeel te vellen, en ons door onze afkeuring in de oogen van kundiger belagchelijk te maken: maar bij de beschouwing der natuur zijn wij minder omzigtig, of liever zijn wij ten hoogste vermetel en dwaas; hier is oordeelen, veroordeelen zelfs, zonder onderzoek, niet alleen geoorloofd, maar zelfs prijsselijk! - Ik onthoude mij van verdere aanmerkingen.

{==25==} {>>pagina-aanduiding<<}

Die duidelijke sporen eener juiste doelmatigheid in de zigtbare schepping, die bewijzen van betrekking en zamenstemming aller harer deelen, hoe flaauw voor ons zwak gezigt, moet ons evenzeer van de verheven Wijsheid des Oneindigen overtuigen, als wij zijne Grootheid en Almagt uit de uitgestrektheid en veelheid zijner werken opmaken.
Die Wijsheid kunnen wij niet miskennen, te minder, omdat wij dikwijls niet alleen uit het nut de doelmatigheid van het bestaan leeren inzien, maar zelfs bemerken, dat het voorgesteld doel bereikt wordt door middelen, welke uit den aard der dingen, als van zelve, voortvloeijen. In het bijzonder zien wij in de levende schepselen daarvan bewijzen. Zoo merken wij het als eene wijze inrigting aan, dat er in de beenderen sleuven gevonden worden, waarin de slagaderen gelegen zijn. Maar, als wij dan daarbij bespeuren, dat die sleuven een gevolg zijn van de gestadige klopping der slagaderen zelve, en dus een natuurlijk gevolg van de ligging en onderlinge werking der deelen, dan zien wij duidelijk, dat hier naar een bepaald plan gewerkt is en wij moeten dit toch voor meer dan een bloot toeval verklaren. En zoo konde men eene zee van voorbeelden aantoonen, welke alle deze opmerking zoude bevestigen. Men vergunne mij hier een enkel bij te voegen. De uitsteeksels der beenderen, waar zich de spieren vasthechten, maken derzelver beweging gemakkelijker en krachtdadiger; en zijn ondertusschen een gevolg dier bewegingen zelve. Het is bekend, dat die deelen, welke sterker werken, ook grooter toevoer van vochten ontvangen; en is niet die toevoer zelve noodzakelijk, om het uitgeputte deel te herstellen en te versterken? Zien wij niet den regterarm door werkzaamheid en oefening in kracht toenemen? De

{==26==} {>>pagina-aanduiding<<}

verschillende aard der sappen, bij verschillende diersoorten is voorzeker een gevolg van het verschillend voedsel; maar geeft niet tevens dat verschil in de sappen aanleiding, dat die, welke ter spijsvertering dienen, wederom gewijzigd werden naar het voedsel, waarvan het dier leeft, zoodat verscheurende dieren een scherper maagsap en sterker gal hebben? Het verschillend voedsel geeft dus verschillende sappen en de verschillende sappen maken wederom het verschillend voedsel verteerbaar. - In de hevige bewegingen der ziekten, waarin de natuur zich duidelijker bloot geeft, openbaart zij ook duidelijker de Wijsheid des Scheppers. Wanneer een heilzame dorst den brandenden koortszieke dwingt te drinken, is dit alweder een gevolg van den toestand des ligchaams, van de uitdrooging of scherpte der sappen, van de krampachtige aandoening der fijne vaatjes. - Wanneer men in gal- en rotziekten zulk eene onweêrstaanbaren trek tot zuur heeft, is die heilzame zucht een gevolg van de aandoening der smaak-zenuwen: want wij voegen bij min- of meer- bedorven en zeer vette spijzen altijd azijn, of ook specerijen, niet om derzelver schadelijke eigenschappen te verbeteren, maar inderdaad om ze smakelijk te maken. Het zijn onze zintuigen, welke ons leiden in dien natuurlijken afkeer, dien wij voor het een, en dien onweêrstaanbaren trek, dien wij tot het ander gevoelen. En zouden wij ver van de waarheid afdwalen, met het verwonderlijk instinct der dieren van derzelver fijnere en min verwende zintuigen af te leiden? Zoo zoude dan den mensch die natuurlijke inspraak niet ontbreken, maar dezelve alleen verstompt zijn, even als de reuk en de smaak van den beschaafden, in vergelijking van die des ruwen wildemans.

{==27==} {>>pagina-aanduiding<<}

Wilde men nog meer voorbeelden, dat Gods wegen in de natuur duidelijker worden, bij eene opmerkzame beschouwing; men zoude spoedig ontwaren, hoe het een gevolg is van het ander; hoe alles zamenhangt, en, terwijl het, als door eene blinde noodzakelijkheid gebonden, de eenvoudige wetten der natuur volgt, aan het heerlijkst doel beantwoordt; ja; men zoude zelfs geen ingespannen onderzoek behoeven, om overtuigd te worden, dat elk deel, hoe klein en onaanzienlijk, terwijl het voor zich zelf en op zich zelf schijnt te bestaan, dienstbaar is tot onderhoud des geheels, dat in dat geheel een verheven Geest woont, zonder wiens wil zelfs het kleinste stofdeeltje geen oogenblik kan bestaan.


§ 6.

3. De bewijzen der Almagt en Wijsheid des Scheppers, welke ons de zigtbare natuur oplevert, zijn voorzeker allergeschiktst, om ons gemoed met een' betamelijken eerbied te vervullen, en ons onze nietigheid en afhankelijkheid regt te doen beseffen. En, daar hoogmoed en eigenwaan die kwalen der ziele zijn, welke onder het menschelijk geslacht het meest heerschen, moet deze voorstelling van den Oorsprong aller dingen, ook in een' zedelijken zin, de heilzaamste strekking hebben. Doch de natuurlijke zucht en de volstrekte behoefte naar geluk, allen menschen ingeschapen, verbieden ons hierbij te berusten. Zoodra de vermogens van den geest genoeg ontwikkeld zijn, om zich tot het denkbeeld eener Godheid te verheffen, gevoelen wij ons genoopt, in dien God, den liefderijken verzorger zoo niet der geheele natuur althans des menschdoms te beschouwen. Bij de Romeinen werd de titel van den Besten God

{==28==} {>>pagina-aanduiding<<}

aan Jupiter van Goede Godin aan Ceres gegeven, en het getal der helpende Goden overtrof bij hen, zoowel als bij de nog beschaafder Grieken, verre dat der schadende. Heeft al bij sommige zeer ruwe volken de vrees het eerst de Goden ingevoerd, liefde en dankbaarheid konden alleen dezelve behouden; en men bespeurt, over het algemeen, in het beeld der Godheid beminnelijker trekken, naarmate de menschen menschelijker worden. Is deze beschouwing van God als de Vader van zijne schepselen zoo algemeen; zij is niet minder belangrijk, omdat zij tusschen Hem en ons diezelfde betrekking vaststelt, welke wij, op aarde, algemeen, voor de naauwste, de beminnelijkste en tevens de eerbiedwaardigste houden. Wij kennen geene grootere teederheid, dan die der ouderen, tot hun kroost, geene grootere verpligting, dan die van kinderen jegens hunne ouderen. Die teederheid te onswaarts in den Almagtigen Heer des hemels en der aarde vooronderstellende en als het ware vorderende, leggen wij ons stilzwijgend alle de kracht der kinderlijke verpligting op, en uit de aardsche gevoelens van liefde, dankbaarheid en gehoorzaamheid ontkiemt, in onzen boezem, de hemelsche Godsvrucht.
Deze voorstelling van de Godheid krijgt nog meerder gewigt, door de gedachte, dat het vooral in dat oogpunt is, dat de Christelijke Openbaring Haar doet beschouwen; zoowel het oude, als het nieuwe testament zijn geheel in dien geest gestemd. Van het uiterst gewigt vind ik het daarom, bij de erkentenis van den Schepper in de zigtbare natuur der dingen, Hem voornamelijk als een' liefderijk Vader en Verzorger te doen kennen.
Het spreekt van zelf, dat wij den Schepper hier al-
{==29==} {>>pagina-aanduiding<<}
leen in betrekking kunnen beschouwen tot die schepselen, welke met gevoel begaafd en dus (althans in onze oogen) voor geluk of ongeluk vatbaar zijn. Behalve van den mensch, kunnen wij dit alleen van de dieren zeggen. In dit gedeelte van de huishouding der natuur zijn ons de wegen der Voorzienigheid nog zeer duister. Wij weten nog zoo weinig van den aard der gewaarwordingen en aandoeningen der dieren, vooral van diegenen, welke zich, in ligchaamsgestel, in aard en levenswijze verre van ons verwijderen, dat het zeer moeijelijk wordt, iets aangaande hun lot en hunne bestemming vast te stellen. Intusschen meene ik het volgend voor genoegzaam zeker te mogen houden en, hier ter plaatse, te moeten herinneren. Vooreerst, dat de dieren, naarmate zij zich meer van de zoogdieren en vogelen verwijderen, ook in bewustzijn, in gevoel en dus in vatbaarheid voor genoegen of ongenoegen afnemen. Ten tweede, dat de dieren, zelfs die der hoogste klassen, alleen of althans bijna alleen leven door en voor den indruk van het oogenblik, zonder zulk eene duidelijke nagedachte van het verledene, dat dezelve bij hen tot vergelijkingen met het tegenwoordige gelegenheid geve en althans niet met eenige de minste voorstelling van het toekomende en het lot, hetwelk hen daarin kan wachten. Gewoon alles met onzen maatstaf af te meten, verheffen wij de dieren even zeer tot ons als wij de Godheid verlagen en schrijven veel aan hun geheugen, hunne schranderheid, hun overleg toe, wat alleen het gevolg hunner voortreffelijke en misschien ons nog onbekende zintuigen en van hun sterk sprekend zinnelijk gevoel is.
Wanneer men dit onder het oog houdt, zal men in het lot der dieren ligtelijk de liefderijke hand van

{==30==} {>>pagina-aanduiding<<}

den Hemelschen Vader bemerken. Wat kan er voor zinnelijke schepselen, hoedanig wij ons dezelve mogen voorstellen, beter of wenschelijker bedacht worden, dan dat zij leven, genieten en voor volslagen gebrek en duurzame smart bewaard blijven? En hoe meesterlijk is in alle die opzigten voor de dieren gezorgd! Wij zien dit in de teedere zorgvuldigheid der ouden voor hunne jongen, welke met eene zeer enkele uitzondering, door het geheele dierenrijk, zoo ver wij het kennen, plaats heeft; eene zorgvuldigheid, onze opmerking te meer waardig, omdat dezelve, wanneer het kroost volwassen is en de ouderlijke hulp niet meer behoeft, in eene volslagene onverschilligheid overgaat. Vreemd steekt bij die teedere en dikwijls woedende liefde de schijnbare wreedheid af, waarmede vele zoogdieren en vogelen de zwakke en gebrekkige, welke zij baren, verstooten of verderver. Maar deze schijnbare wreedheid is inderdaad liefderijke voorzorg van God, welke die schepseltjes, ongeschikt voor allen levensgenot, voor een jammerlijk en ellendig aanzijn bewaart. - Op den verderen weg des levens beveiligen de fijnere zintuigen, het instinct en de, naar elks aard en vijanden geschikte, wapenen, het dier voor die gevaren, welke deszelfs leven bedreigen. En hoezeer is hier alles, tot in de kleinste bijzonderheden, berekend naar dien kring, waarin het schepsel leven moet.
Velerlei zijn voorzeker de genoegens, waarvoor de dieren vatbaar zijn; naar alle waarschijnlijkheid is ons, in dit stuk, nog veel onbekend; ook zal hetzelve bij dieren van verschillenden aard wel in vele opzigten verschillen. Tweederlei genot is er echter, waaraan schier alle dieren deel nemen, dat hetwelk in het gebruik van voedsel, en dat, hetwelk in de involging

{==31==} {>>pagina-aanduiding<<}

der teeldrift gelegen is. Wij zien, hoe rijkelijk voor beide in de natuur is gezorgd. Elk dier vindt zijn voedsel in overvloed; het geheele zamenstel van zijn ligchaam is daarnaar berekend, zijne geheele levenswijze er naar ingerigt, zoodat die rangschikking zelfs in de natuurlijke Historie minst gapingen overlaat en de natuur het meest op den voet volgt, welke van die deelen ontleend wordt, waarmede de dieren het voedsel of zoeken, of tot zich nemen. Leeft een dier van voedsel, hetwelk slechts in eene zeer bepaalde landstreek gevonden wordt, zoo is het ook aan die streek, als met eene onzigtbare, doch onverbreekbare keten verbonden; eene keten, die ik mij verbeelde, dat grootendeels door de bijzondere werking van de luchtstreek en den grond op de fijne en scherpe zintuigen des diers wordt gespannen: want, daar dit voedsel, hetzij dierlijk, hetzij plantaardig, met de eigenaardige gesteldheid van lucht en grond, op die plaats, in verband staat en daarvan min of meer afhangt, moet het dier, zich verwijderende van den vaderlandschen bodem, weldra hevig aangedaan worden door den onaangenamen indruk eener voor hetzelve vreemde lucht- en landstreek, en dan, als het ware, teruggedreven naar die plaatsen, welke voor hetzelve bestemd zijn. Is daarentegen het voedsel van dien aard, dat het wijd en zijd over den aardbol verspreid is, zoo zullen het ook de dieren zijn, welke er bij leven.
De sterke vermenigvuldiging van alle, in het wild levende dieren, toont genoegzaam, dat het genot der paring aan dezelve rijkelijk is geschonken. Velerlei inrigtingen bevorderen dezelve. De verschillende geslachten verschillen doorgaans vrij sterk van elkander en worden niet zelden of door sterke, zelfs door lichtende uitwasemingen, of door schitterende kleuren, of door schel-
{==32==} {>>pagina-aanduiding<<}
klinkend gezang tot elkaâr gelokt, of van elkanders nabijheid gewaarschuwd.
Geeft dus de weldadige Schepper zijne gevoelenden schepselen velerlei gelegenheid tot genot; niet minder beveiligt Hij dezelve voor gebrek en duurzame smarte. Zoo brengen sommige dieren den tijd, waarin het aardrijk hun voedsel weigert, in een' zachten winterslaap door. Zoo zijn alle de onderdanen van dit rijk behoorlijk gewapend tegen die onaangename en schadelijke indrukken, welke de dampkring, waarin zij leven, te weeg brengt, of waaraan hunne levenswijze hen blootstelt. Maar vooral heeft de Schepper gezorgd, dat eene langzame en pijnlijke dood eene zeldzaamheid in het rijk der natuur is. Weinig, zeer weinig dieren sterven, in den wilden staat, aan uitputting van krachten. Hunne natuurlijke vijanden brengen hun een' rasschen dood toe. In den aanval tasten de meeste verscheurende dieren, zoo niet allen, die plaatsen aan, waaraan het leven het naauwst verbonden is. De verscheurende dieren houden daarenboven een zeker evenwigt tusschen het dieren- en plantenrijk en weren van het eerste alle schaduw van gebrek en den schrikkelijken dood des hongers.


§ 7.

Het is bijzonder voor het menschelijk geslacht, dat zich de Schepper in de beminnelijke hoedanigheid van een' liefderijk en verzorgend Vader vertoont. De groote voorregten, welke wij, boven alle overige aardbewoners genieten, zijn ons duidelijke bewijzen, dat Hij eene bijzondere zorg voor ons geluk draagt. Deze bijzondere zorg openbaart zich vooral in de vier volgende opzigten.

{==33==} {>>pagina-aanduiding<<}

1. In de voorzorgen, genomen voor ons bestaan hier op aarde;
2. In de genoegens, welke dit ondermaansch verblijf ons oplevert;
3. In de duidelijke sporen eener zedelijke opvoeding, welke ons de geschiedenis des menschelijken geslachts aanwijst;
4. In den invloed, welken de gewone loop der natuur heeft op de lotgevallen van het menschdom en op die van elk mensch in het bijzonder.

1. De vaderlijke zorg der Voorzienigheid voor den mensch vertoont zich niet alleen in verscheidene dingen, welke hij met de dieren gemeen heeft, maar bijzonder in die voorregten, welke het menschelijk geslacht boven dezelve geschonken zijn. Men denke hier aan de geschiktheid van den mensch, om, onder allerlei klimaat, in allerlei landstreken te kunnen wonen, - om van allerlei voedsel te kunnen leven. Het menschelijk ligchaam is daarenboven voor vermoeijenissen en ontberingen bestand, tegen den nadeeligen invloed van weêr en wind gehard, waarvoor elk dier bezwijken moet. Zoo hij voor de meesten, onder dezelve, in volmaaktheid van een of ander zintuig, moet onderdoen, geen vereenigt dezelve alle in die volkomenheid, geen is met het vermogen des verstands, in die mate, begaafd, of bezit eene zoo kunstige hand, gereed hetgeen de geest bedacht, ten uitvoer te brengen. De mensch is inderdaad de heer der aardsche schepping. De geheele natuur opent hem hare schatkameren, brengt hem schatting en staat hem ten dienste. En zoude hij dan niet zijn gemoed, zoodra het eenen Almagtigen Schepper erkent,

{==34==} {>>pagina-aanduiding<<}

in de tallooze weldaden, welke hij dagelijks ontvangt, de liefderijke hand van eenen Vader erkennen?

2. Dit zal hij althans zeker (tenzij hij alle menschelijkheid hebbe uitgeschud), wanneer hij de duizende genoegens bedenkt, welke deze aarde hem oplevert, en waarvoor de voortreffelijke natuur van zijn ligchaam en van zijnen geest hem vatbaar maakt. Zinnelijk genot vooreerst, hem in dezelfde mate als de volmaaktste dieren geschonken, maar veredeld door de meerdere fijnheid van zijn zinnelijk gevoel. Welk genoegen verschaffen ons niet het gevoel, de reuk en de smaak; welk eenen wellust heeft God aan de voortplanting des geslachts verbonden, en hoezeer wordt deze dierlijke drift door de hemelsche aandoening der liefde en de onuitsprekelijke geneugten der oudervreugd veredeld? - Welke genoegens verschaffen ons de hoogere vermogens van onzen geest, en hoezeer heeft de Hemelsche Vader, ook in dat opzigt, voor ons geluk gezorgd! Bewaarde zijne Voorzienigheid niet meermalen de wetenschappen van den rand des verderfs? Was derzelver voortgang niet altijd evenredig aan de mate van verlichting des menschdoms, zoodat vaak de al te snelle vermeerdering van kennis gestuit werd! Wilde men bewijzen voor eene Godsregering opzamelen, men zoude dezelve nergens sterker vinden, dan in de geschiedenis der wetenschappen, bij de beschouwing van de trapsgewijze ontwikkeling van het menschelijk verstand. Eindelijk, verschaft niet de natuur, in duizende tafereelen, voedsel voor ons gevoel voor het Schoone en Verhevene? Is het niet uit hare beschouwing, dat de dichtende, dat de beeldende kunsten gerezen zijn? Is het niet van haar, dat die voortreffelijke vernuften onderwezen werden, wier onster-
{==35==} {>>pagina-aanduiding<<}
felijke werken de duidelijkste bewijzen zijn van den hoogen adel des menschen. Ik houde mij overtuigd, dat veel, in de natuur, waarvan wij te vergeefs eene reden zoeken te geven, veel vooral, wat de gedaante en schikking der dingen betreft, dus is ingerigt, om ons gevoel voor het Schoone en het Verhevene te treffen: want ik kan mij niet verbeelden, dat de Almagtige, welke den aanleg tot die verhevene aandoeningen in ons binnenste schiep, niet tevens op middelen bedacht was, om denzelven op te wekken en tot eene hoogere mate van volkomenheid te brengen.

3. De zedelijke geschiedenis der menschheid levert ons de krachtigste blijken eener Vaderlijke hand in de opvoeding van het menschelijk geslacht. Het is niet langer te loochenen, dat het menschdom, in weêrwil van duizende hinderpalen, voortgaat in kennis en beschaving: vooral, als wij de heilige Oorkonden raadplegen, en in verband brengen met de ongewijde geschiedenis, vinden wij duidelijk een plan tot deszelfs verbetering en veredeling. Zien wij hier op aarde dit plan slechts ten deele ontwikkeld, wij weten ook, dat dit leven slechts een gedeelte is van ons bestaan. Zien wij dus het menschdom als een groot geheel meer en meer der volkomenheid naderen; waarom weigeren wij daarin Gods leiding te erkennen? waarom spreken wij van geesten en geniussen, waar alleen de dankbare lof van onzen Hemelschen Vader moest weêrgalmen?

4. Die leiding der Voorzienigheid is, in het bijzonder, zigtbaar in den invloed, dien de natuur op de lotgevallen der menschen heeft. Wie zal ontkennen, dat

{==36==} {>>pagina-aanduiding<<}

onze ontwerpen, onze daden veelzins afhangen van den gewonen loop der natuur? wie, dat niet alleen elk bijzonder mensch, maar geheele volken, ja het gansche menschelijk geslacht de hulp der natuur behoeven, haren magtigen tegenstand ondervinden. Wij hebben daarvan, in deze laatste dagen, een voorbeeld gezien, hetwelk velen tot nadenken gebragt heeft; zoo als dan, in 't algemeen, onvoorziene uitredding uit rampen en gevaren, heugelijke wisseling van jammer en ellende in voorspoed en geluk den zinnelijken aardbewoner weêr tot het geloof aan God en de dankbare hulde zijner Oppermagt terugbrengt. Maar, als wij, door de ervaring geleerd, bedenken, dat tegenspoed, en wel bijzonder, tegenspoed, welke een gevolg is van de werking der natuur, zoo uitnemend geschikt is, om den verhevenen aanleg van 's menschen geest te ontwikkelen en, met zeer enkele uitzonderingen, ten goede te leiden, zullen wij in de rampen, welke orkanen en watervloeden, aardbevingen en vuurstroomen over landen en volken brengen, niet minder de leiding eener Vaderlijke hand bemerken en kennen, dan in de blijde geschenken, welke lucht en water en de vruchtbare schoot der aarde ons brengen. - En dit zij niet alleen gezegd van het menschdom, in 't algemeen, maar van elk sterveling in 't bijzonder: want wie zijn' levensloop met opmerkzaamheid doorloopt, zal verbaasd staan bij de ontdekking, hoeveel hij aan de natuur verschuldigd is, hetzij voor de voldoening aan zijne zinnelijke behoeften, hetzij voor de menigvuldige genoegens der zinnen en der verbeelding, des verstands, des verhevenen gevoels voor het schoone, ware en goede, door haar verschaft; hetzij voor de ontwikkeling zijner rede en de opleiding van zijn gemoed tot deugd en Godsvrucht.

{==37==} {>>pagina-aanduiding<<}

Wanneer wij zoo, zonder ons toedoen, ja veeltijds in weêrwil van ons ernstig tegenstreven de natuur zien dienstbaar gemaakt aan onze zedelijke beschaving; wanneer wij zien, dat zij, in dat verheven werk, zelfs geen oogenblik, van haren gewonen loop afdwaalt, wanneer wij dus zien, dat het zigtbare in de heerlijkste zamenstemming staat met het belangrijkste, wat wij kennen, met onze eeuwige zaligheid, moeten wij dan, daarin, niet de Vaderlijke liefde van dien God erkennen, wiens beeld in ons gemoed woont, en wien zich voor te stellen de verhevenste gedachte is, welke onze geest ooit dacht? Hooren wij dan zoo vele wijsgeeren, na het naauwkeurigst onderzoek, de diepzinnigste bespiegelingen, ons als met ééne stem toeroepen, dat hij ijs is en deugdzaam en gelukkig, die de natuur volgt, die zich geene schrede van haar verwijdert; dat in de natuur de bronnen onzer deugd en van ons geluk beide te vinden zijn: zoo zullen wij niet aarzelen die stelling als eene onwraakbare waarheid te erkennen; doch tevens, iets hoogers vindende in ons binnenste, zullen wij niet bij de natuur verwijlen, maar onzen geest tot Hem verheffen, die dit schoon geheel in die verrukkelijke o vereenstemming bragt, tot den Oorsprong van alles.


§ 8.

Ziedaar den hoofdinhoud van het volksonderwijs. De uitvoerige ontwikkeling dezer verschillende punten, waartoe vooral de natuurlijke historie en de geschiedenis der menschheid belangrijke bijdragen opleveren, zal elk opmerkzamen genoeg kunnen leeren, hoe duidelijk zich de Schepper in de zigtbare natuur der dingen openbare. Het is echter niet onverschillig, welken weg

{==38==} {>>pagina-aanduiding<<}

men in die verdere ontwikkeling volge, welken vorm men aan het onderwijs geve. Men moet hier natuurlijk raadplegen met personen en gelegenheden, van de laatste een voordeelig gebruik weten te maken, zich naar de vatbaarheid der eerste weten te schikken. Hieraan gedachtig willen wij nu eerst onze aanmerkingen bepalen tot het onderwijs der jeugd en vervolgens over dat der volwassenen spreken.
Doch men vergunne mij vooraf nog twee aanmerkingen, welke ik geloove, dat men, in het volksonderwijs, nimmer uit het oog moest verliezen. De eerste is, dat men de openbaring des Scheppers in de natuur niet opzettelijk als een bijzonder leerstuk moet behandelen, maar alleen, bij gepaste gelegenheden op de blijken eener Godsregering in de Natuur opmerkzaam maken. Eene opzettelijke behandeling versnippert (men vergeve mij deze uitdrukking) het verheven en roerend denkbeeld eener in de natuur aanwezige en werkzame Godheid te zeer; het onderwijs verliest daardoor aan belangstelling; de zedelijke indruk gaat geheel verloren, en daarmede vervalt de weldadigste zijde der zaak. Maar van den anderen kant (en dit is eene tweede aanmerking) moet in het geheele onderwijs die geest van godsvrucht heerschen, welke alleen, op eene gepaste en overtuigende wijze, van God en zijne betrekking tot de wereld leert spreken. Dan zal de onderwijzer geene gelegenheid verzuimen zijnen leerling op de Almagt en Wijsheid en Liefde des Scheppers opmerkzaam te maken en overal zal hij de duidelijkste sporen ontdekken van zijnen Hemelschen Vader.



{==39==} {>>pagina-aanduiding<<}

§ 9

Niemand zal twijfelen, of ook hier, zoo als bij de prediking van elke waarheid, welke het geheele menschelijk geslacht betreft, hangt het meeste af van de opvoeding en het onderwijs der jeugd. - Zoodra de kinderlijke gemoederen vatbaar beginnen te worden voor verhevener indrukken, dan die der zinnen, prente men dezelve het denkbeeld van een' onzigtbaren Maker en Bestuurder van alles, wat zij zien, wat zij ondervinden, vooral wat zij genieten, levendig in, en leide hunne kinderlijken geest tot de beschouwing van des Scheppers Almagt en Liefde, ten einde hun ontzag en wederliefde voor denzelven in te boezemen. - Eerst, wanneer de zielsvermogens verder ontwikkeld zijn, leere men hen de sporen van Gods aanbiddelijke Wijsheid gadeslaan. Een oplettend opvoeder zal daartoe ligtelijk de gelegenheden en, in de werkjes van eenen nieuwold, campe, saltzmann, van alphen, van den berg en martinet, genoegzame handleiding vinden. Behalve dat hiertoe in het algemeen dienstig is, de kleine en vooral de aankomende jeugd, op alles, wat haar omringt, wat dagelijks om haar voorvalt, vooral in de natuur, opmerkzaam te maken, geloof ik, dat zij niet eerder noch krachtdadiger tot het levendig gevoel der openbaring des Scheppers in de zigtbare natuur der dingen zal gebragt worden, dan door hare gevoelige zielen, bij bijzondere gelegenheden op eene plegtige, schoon altijd kinderlijk plegtige wijze, tot de erkentenis en vereering van den Hemelschen Vader te stemmen. Wanneer huisgezinnen en scholen, onder eene geschikte opleiding, jaarlijks eenige kinderlijke natuur-feesten vierden, waarin

{==40==} {>>pagina-aanduiding<<}

de dankbare hulde aan God gepaard ging met het blij genot zijner Vaderlijke weldaden, zoude zulks allergeschiktst zijn, zoowel om het jeugdig gemoed te vervullen met de gedachte aan God, als den Oorsprong en Onderhouder van alles, als om uit hunne harten die schrikbarende voorstellingen van het Opperwezen te verbannen, die zoo weinig met den liefderijken geest van het Christendom overeenstemmen. De verwisseling der jaargetijden; de eerstelingen der bij de jeugd zoo geliefde vruchten, de oogst; een gewenschte regen na langdurige droogte, afgewend gevaar van stormen of watervloeden enz., konden daartoe gelegenheden genoeg aan de hand geven. Men zal niet vorderen, dat ik hier de inrigting dier feesten opgeve; de gelegenheid van tijd en plaats kan dezelve zeer doen verschillen; doch ik wilde, dat hulde aan God, dankbaar genot zijner gaven en eene gepaste vrolijkheid den geest van dezelve uitmaakten.
Behalve de gelegenheden, welke de opvoeding der jeugd, in het algemeen, oplevert, zal het onderwijs in de Godsdienst en dat in de eerste beginselen der Natuurkunde, in het bijzonder aanleiding genoeg geven om haar het verheven denkbeeld van een' Schepper en Onderhouder der zigtbare natuur diep in het gemoed te prenten.
Alle bekwame opvoedkundigen zijn het thans genoegzaam eens, dat het Godsdienstig onderwijs moet aanvangen met de kennisse van God uit de natuur. Het bewijs voor het bestaan der Godheid, ontleend uit de werken der Schepping moge voor de koele regtbank des verstands aan vele wederspraak onderhevig zijn, het zal nimmer nalaten een' levendigen en blijvenden

{==41==} {>>pagina-aanduiding<<}

indruk op het gemoed te weeg te brengen. Die indruk, den geheelen mensch bewegende, zal overtuigend genoeg blijven voor allen, welke zich naderhand niet bijzonder met wijsgeerige bespiegelingen afgeven. Wanneer dan de jeugdige aankomelingen in kennis, bij alle voorkomende gelegenheid, met het denkbeeld eener onzigtbare Oorzaak van alles regt bekend beginnen te worden, zoude men hun, in eenige weinige, elkander snel opvolgende leeruren een kort overzigt kunnen geven der openbaringen Gods in de natuur, in dien geest, welke ik, hier boven, met slaauwe trekken, geschetst heb. Om den indruk te vermeerderen, moest men daartoe eene of andere gelegenheid aangrijpen, b. v. een dier zoo evengenoemde kinderfeesten. Ook moest men telkens dit onderwijs hervatten, ter belooning hunner vlijt, leerzaamheid of gehoorzaamheid; doch altijd kort, treffend en overeenkomstig het bijzonder karakter der leerlingen, opdat het steeds eene zedelijke strekking behoude.
Daarbij zoude men, ter verdere ontwikkeling en bevestiging van het geleerde, hun een of ander werkje, over dat onderwerp handelende, en naar de individuele vatbaarheid van meester en leerlingen geschikt, in de hand kunnen geven, hetzelve met hen lezen, waar 't noodig is, ophelderen, verklaren, verder aandringen, en, zoo er zich zwarigheden en bedenkingen bij de leerlingen opdeden, dezelve oplossen. Doch steeds zij een ootmoedig besef onzer eigene krachten, een eerbiedig ontzag voor den hoogen God de geest van dit onderwijs. Nimmer vergete men, hoe weinig men weet van den rijkdom der natuur, en hoeveel minder nog van hare oneindig boven ons verhevene Oorzaak; men legge dus dikwijls den vraagzieken leerling den vinger op den mond, spore zijnen lust tot onderzoek aan, maar

{==42==} {>>pagina-aanduiding<<}

beware zijne ziel voor de ziekte van alles te willen weten en verklaren, en make haar vooral geheel afkeerig van die meesterachtige beslissingen, welke ons, bij onze geringe kennis, zoo kwalijk voegen, voornamelijk, indien zij strijdig zijn met den eerbied, die ons voor den Oneindigen moet bezielen. En, gelijk alle godsdienstig onderwijs, vooral de verbetering en veredeling des harten ten doel moet hebben, zij ook de erkentenis des Scheppers in de natuur dienstbaar, om de beginselen eener opregte en levendige godsvrucht, de moeder van alle deugd, in de jeugdige gemoederen op te wekken en aan te kweeken.
Ook in het onderwijs in de Natuurkunde, en de Natuurlijke Historie moet de voorstelling van God als Schepper heerschen. Niet, dat men geen voorwerp zoude moeten beschouwen, zonder er eene of andere der Goddelijke eigenschappen bij aan te halen. Hetzelfde denkbeeld, te dikwijls wederkeerende, verliest veel van zijn' indruk, vooral indien het slechts in het voorbijgaan wordt voorgesteld, gelijk dit hier niet wel anders wezen kan. Het doel is hier de natuur te leeren kennen, en dat doel gaat geheel verloren, zoo men telkens de ingespannen aandacht op den Oorsprong vestigt. Het is even, als of men iemand een zeer zamengesteld werktuig willende leeren kennen, bij elk afzonderlijk deel hem vermoeide met den lof des kunstenaars. Men bepale zich dus liever bij enkele, treffende, voorbeelden, welke de Almagt, Wijsheid en Liefde des Oneindigen prediken. Dan zal men de meeste lessen of gesprekken doorgaans met een' dergelijken wenk kunnen aanvangen of besluiten. De voortreffelijke buys (*) en de geleerde

{==43==} {>>pagina-aanduiding<<}

uilkens (*) hebben ons, beide in werkjes door de verdienstelijke maatschappij: tot nut van 't algemeen bekroond en uitgegeven, eene schoone handleiding geschonken, om het Natuurkundig onderwijs die rigting te geven.
Het komt mij ondertusschen voor, dat de eenvoudige beschouwing van de voorwerpen der Natuur, in de Natuurlijke Historie, geschikter is voor deze bespiegelingen, dan het meer wetenschappelijk onderzoek van dezelve, in de Natuur- en Scheikunde. Hier worden onze proeven, onze berekeningen, onze redeneringen zoo zeer vermengd met hetgene de Natuur levert, dat wij meer gevaar loopen, dan elders, der Godheid onze inzigten op te dringen.
Uit het gezegde blijkt genoegzaam, hoe wenschelijk het ware, dat men, in het onderwijs der jeugd, vooral in het godsdienstig onderwijs, meer partij trok van de natuur, en hoe noodzakelijk het zij, dat elk opvoeder, elk schoolleeraar, elk onderwijzer in de Godsdienst eene meer dan oppervlakkige kennis der Natuur bezitte. Ondertusschen wordt daar weinig aan gedacht en zoo gaat de vrucht van dit onderwijs dikwijls verloren: want daar de natuur voor elk opmerkzamen openstaat, ontdekken schrandere leerlingen de grove en belagchelijke dwalingen hunner onervarene onderwijzers ligtelijk, en maken weldra van de gansche zaak een godgeleerd sprookje.


§ 10.

In het volksonderwijs der volwassenen zijn, uit hoofde

{==44==} {>>pagina-aanduiding<<}

der verschillende vatbaarheid dergenen, waarvoor het moet worden ingerigt, nog vele wijzigingen noodzakelijk. Men zal echter, zoo ik meene, hier kunnen volstaan met zich twee klassen voor te stellen, die der onbeschaafde en die der beschaafde standen. Bij de eerste moet men niet veel van den leertrant, voor de jeugd geschikt, afwijken, zich vooral bij de Almagt en Liefde van het Opperwezen bepalen, het meest gebruik maken van zulke voorwerpen en zulke verschijnselen der Natuur, welke binnen den dagelijkschen gezigtkring gelegen en het treffendst zijn, opdat zij gelegenheid tot dagelijksche herinnering mogen hebben; en het geheele onderwijs moet vooral op het hart en in een' zedelijken zin werken. Zulken, bij welke men eene meer beschaafde opvoeding en meer kundigheden kan vooronderstellen, moet men ook op de wijze doelmatigheid in de werkingen der Schepping zigtbaar, opmerkzaam maken; men moet zich hier een ruimer veld kiezen; hier en daar eene tegenwerping wagen, in een dieper onderzoek treden en de wapenen der redeneerkunde te baat nemen. Vooral moet men door de sieraden der welsprekendheid en dichtkunst, het gevoel voor het Schoone en Verhevene trachten op te wekken en door de tooverkracht der verbeelding het hart te vangen.
Drie gelegenheden doen zich voor, om op beide deze klassen te werken: 1o. door het openbaar onderwijs in de godsdienst; 2o. door natuurkundige oefeningen; 3o. door geschriften.

1. Het ware te wenschen dat de leeraren der Godsdienst, in het openbaar onderwijs, het eerste beginsel van alle Godsvereering, de erkentenis des Scheppers in zijne wer-
{==45==} {>>pagina-aanduiding<<}
ken, wat meer indachtig waren. Hoe zeldzaam hoort men de openbaring Gods in de natuur prediken! Deze belangrijke waarheid schijnt geheel uit de Christelijke kerke gebannen te wezen. Weinig volgen de Profeten van onzen tijd daarin het voorbeeld van hunnen Goddelijken Leermeester na, die zoo zeer gewoon was op de natuur te wijzen als op den spiegel, waarin men de volmaaktheden des Hemelschen Vaders kan aanschouwen. - De reden van dit verzuim is niet ver te zoeken; de meeste hunner zijn geheel vreemdelingen in de natuurkundige wetenschappen en doen ook niet de minste moeite, om met de wonderen der natuur nader bekend te worden.
Ondertusschen kan men deze belangrijke waarheid niet beter verspreiden, niet beter ingang verschaffen in de harten der menigte, dan door haar tot een onderwerp van het openbaar Godsdienstig onderwijs te maken. Hoe ligtelijk kon dit geschieden, wanneer de kerkleeraar, nu en dan, vooral bij daartoe geschikte gelegenheden, hoedanig ik boven reeds heb aangewezen, de kennis des Scheppers uit zijne werken bepaaldelijk tot het onderwerp zijner beschouwing koos, en zijne toehoorders de duidelijke sporen der Godsregering, in de natuur, deed opmerken en eerbiedigen. Het spreekt van zelf, dat zoowel de stijl, als de inhoud van zulke leerredenen over onderwerpen der Godgeleerde natuurkunde, berekend moeten zijn naar de vatbaarheid der schare, waaraan zij moeten worden voorgedragen. Voor het overige heb ik, wat de stof van dezelve aangaat, na het hierboven aangevoerde, geene bijzondere aanmerkingen.

{==46==} {>>pagina-aanduiding<<}

Doch geen leeraar zoude zich zulk eene taak moeten onderwinden, die niet met eene genoegzame kennis der natuur en geschiktheid om haar te beschouwen was toegerust; anders loopt men hier groot gevaar, door eene verkeerde of overdrevene voorstelling de zaak in een bespottelijk daglicht te brengen en allen indruk weg te nemen. - Deze bedenking vermeerdert de verpligting onzer godsdienstleeraren, zich de daartoe noodige kundigheden te verwerven.

2. De oefeningen in de Natuurkundige wetenschappen, waartoe in ons vaderland eene heerschende drift, vooral onder den gezegenden middelstand, plaats heeft, zouden insgelijks zeer wel tot datzelfde einde kunnen dienen. Wanneer zij, welke in die natuurkundige gezelschappen als sprekers optreden, zich beijverden, om de aandacht hunner toehoorders dikwijls op zulke onderwerpen te bepalen, waardoor men tot de erkentenis van den Schepper werd opgeleid, zouden zij het nut dier vriendenkringen, welke toch weinig ter eigenlijke bevordering der wetenschap kunnen strekken, aanzienlijk vermeerderen. Wenschelijk waren dergelijke inrigtingen voor minkundigen, waartoe hier en daar, in ons Vaderland, door de pogingen der loffelijke maatschappij: tot nut van 't algemeen, aanleiding gegeven is.
Wij moeten echter de meeste verspreiding dezer waarheid van het meer algemeen natuurkundig onderwijs der jeugd verwachten.

3. Vooreerst dus zal dit oogmerk nog wel het meest bevorderd worden door die geschriften, waarin men de natuur met een godvruchtig oog leert beschouwen.

{==47==} {>>pagina-aanduiding<<}

Voor min-geoefenden hebben wij in de prijsverhandelingen van de Heeren ten oever en verwey (*) een werkje, hetwelk weinig te wenschen overig laat; men zoude daarbij nog den kleinen Catechismus der Natuur van den in dit vak vooral verdienstelijken martinet, volgens de door uilkens bezorgde uitgave kunnen voegen. Lezers van beschaafder stand wijzen wij naar de Redevoeringen van denzelfden verdienstelijken Leeraar, naar de werken van ray, derham, bonnet, martinet, bernardin de st. pierre en anderen. De laatste vooral heeft dit onderwerp, mijns inziens, op eene meesterlijke wijze bewerkt; hoewel sommige zeer gewaagde en niet welgegronde stellingen den wensch doen vormen, dat eene kundige hand, het werk, in dien geest, doch met meer behoedzaamheid, hervatte.




{==48==} {>>pagina-aanduiding<<}

Tweede hoofdstuk.

Over de geschiktste middelen, om meer-geoefenden te leeren, hoe duidelijk zich de Schepper in de zigtbare natuur der dingen openbare.

§ 11.

Na deze korte schets van het volksonderwijs gaan wij nu tot het wetenschappelijk over, waarin wij ons moeten voorstellen diegenen tot erkentenis der openbaringe des Scheppers in de natuur te brengen, wier verstand een hoogen trap van volkomenheid bereikt heeft, en die met vele kundigheden zijn toegerust. Voornamelijk moet men hier het oog slaan op zulken, welke hunne hoofdbezigheid van de Natuurkunde en de Wijsbegeerte gemaakt hebben.
Het is zeer moeijelijk deze tot eene volkomene overtuiging ten opzigte van onze stelling, te brengen. Dezelve kan niet wel voor de regtbank des verstands gebragt worden, hetwelk, in bovenzinnelijke zaken, een zeer partijdig regter is en naar bekrompen inzigten oordeelt. Gewoon hun verstand te oefenen zijn bij deze menschen deszelfs voorstellingen zoo duidelijk, dat zij niet begrijpen kunnen, hoe er iets buiten, althans zeker niet, hoe er iets boven het bereik des verstands zijn kunne; de algemeene denkbeelden der rede, aangaande God, de onsterselijkheid, de vrijheid enz. hebben uit-
{==49==} {>>pagina-aanduiding<<}
hoofde van hunne duisterheid een gevolg van onze beperkte toestand hier op aarde, geen genoegzame kracht, om de bedachtzame redeneringen des verstands te ontzenuwen. Vele natuurkundige godgeleerden hebben de zaak verergerd, door over God en Goddelijke zaken, als over een gewoon natuurverschijnsel, te spreken; alles te willen verklaren, volgens een strikten betoogtrant te willen bewijzen; Gods eigenschappen te doen dienen tot verklaring der natuur en de natuur tot verklaring van Gods eigenschappen. Zoo heeft men door te veel te vorderen alles verloren en het eindelijk zoo ver gebragt, dat geen natuurkundige het wagen durft van een' Schepper en Onderhouder te spreken en dat geen Wijsgeer eenig acht geeft op alle de stemmen, die in de natuur voor het bestaan van een Opperwezen pleiten.
Daar ondertusschen in elk gemoed, hetwelk niet volkomen onbeschaafd en verwaarloosd is, die verheven denkbeelden heerschen, welke wij in de eerste afdeeling gezien hebben dat den grond uitmaken der erkentenis van den Schepper: daar er ook in die stelling niets tegenstrijdigs met het verstand gevonden wordt, moet ook zelfs hij, wiens verstand het meest ontwikkeld is, hier voor overtuiging vatbaar zijn. Het zal er maar op aankomen hier den regten weg in te slaan en dan verbeelde ik mij, dat men bij zulke menschen het meest zal vorderen, door vooreerst op hun gemoed te werken, waarin het geloof aan eenen God toch aanwezig is, hoezeer het sluimert, door vervolgens hun verstand binnen deszelfs ware grenspalen terug te wijzen en door, ten derde, hetzelve te eerbiedigen en deszelfs gebied niet moedwillig te schenden.



{==50==} {>>pagina-aanduiding<<}

§ 12.

1. Om het redelijk gevoel der zulken, welke in de gaven des verstands uitmunten, op te wekken en tot eene levendige overtuiging te brengen, zullen wij het best dat hoogste vermogen van den menschelijken geest op die punten aantasten, waar het met de lagere vermogens de zinnelijkheid en het verstand, meest in aanraking komt. Dit geschiedt vooreerst in het gevoel voor het schoone en verhevene, waarin onze rede de zinnelijke voorwerpen, naar de algemeene begrippen van eenheid en overeenstemming en van oneindigheid, beoordeelt. Het is dus op dit gevoel, dat wij bij wijsgeeren en natuurkundigen moeten werken, om hen van de openbaringe eenes Scheppers in de natuur te overtuigen. Wij zullen daartoe niet alleen het betooverend vermogen der welsprekendheid en dichtkunst aanwenden, maar vooral hunnen geest van de afgetrokkene bespiegeling der Godheid en harer eigenschappen, der natuur en harer krachten aftrekken en op het schoone en verhevene, hetwelk ons de zigtbare natuur in zulk eene ruime mate aanbiedt, vestigen. Hun zullen treffende natuurtafereelen oneindig dieper indruk geven van het aanwezen des Scheppers dan alle berekeningen, proeven of waarnemingen doen kunnen. Hun verstand is daarmede reeds genoeg overladen; zij behoeven eene voorstelling, welke het gemoed schokt. Of zoude de treffende schildering der oneindige wijsheid en almagt des Scheppers, zoo als zij in het boek Jobs en in sommige Psalmen voorkomt, voor hen verloren zijn? Ik beken, dat dit niet genoegzaam is ter overtuiging, doch het zal tot eene geschikte voorbereiding kunnen dienen en tevens dien afgetrokkenen betoogtrant voorkomen, die

{==51==} {>>pagina-aanduiding<<}

wel het verstand overtuigt, maar geen' indruk op het hart terug laat.
Wanneer de voorstelling van het schoone en het verhevene in de natuur den geest dan eenigermate tot het aannemen van een hooger beginsel, als in dezelve werkzaam, gestemd heeft, zal eene opzettelijke aanwijzing der duidelijke sporen van doelmatigheid, welke de natuur oplevert, den weg tot eene volledige overtuiging verder banen. Die doelmatigheid kan noch wijsgeer, noch natuurkundige loochenen, omdat zonder aanneming van dit beginsel een groot gedeelte der natuur volstrekt onverklaarbaar blijft. De bewerktuigde wezens verraden toch duidelijke blijken van zekere inzigten en oogmerken, en wijzen dus op een' oorsprong, welke in staat is volgens inzigten te handelen. Daarenboven zien wij ook buiten de bewerktuigde natuur, trekken van doelmatigheid, welke het ons waarschijnlijk maken, dat dit beginsel in de geheele natuur heerscht. En dit is ook genoegzaam; openbaring vooronderstelt toch niet noodzakelijk volledige kennis, te minder, omdat elke openbaring naar onzen tegenwoordigen toestand moet zijn ingerigt, en wij ons hier niet op den hoogsten trap onzer mogelijke kennis bevinden.
Brengen de sporen van doelmatigheid in de schepping aanwezig ons tot de erkentenis, dat in dezelve een willend wezen werkzaam is, hetwelk naar inzigten handelt, en doet ons de nadere beschouwing daarvan inzigten ontdekken, oneindig boven de krachten van onzen geest verheven, wij zullen daarvan nog nader overtuigd worden, wanneer wij bekennen, dat wij in het onderzoek der natuur eindelijk op zekere algemeene verschijnselen (b. v. de aantrekking) welke voor ons niet verder ver-
{==52==} {>>pagina-aanduiding<<}
klaarbaar zijn en waarvoor wij inderdaad geen grond kunnen vinden, stuiten want dat wij den grond der aantrekking vinden in de aantrekkingskracht is eene uitvlugt van ons beperkt verstand: hetwelk, gehoorzaam aan de wet der oorzakelijkheid, van alles reden wil geven. Dit grondelooze in de natuur duidt op eene, oorzaak buiten haar, waarin de grond van dat alles gelegen moet zijn, doch een grond, buiten het bereik van ons verstand liggende. Zoo zoude dan de beschouwing der natuur zelve ons noodzaken eene oorzaak buiten haar aan te nemen. Het is waar, het verstand kan niet beslissen, of deze oorzaak een Schepper en dus nog veel minder, of zij de eerste oorzaak de oorsprong van allen, of zij God is, doch hier komt ons het hooger vermogen, dat in ons woont, de rede te hulp, en verkondigt, hoewel somwijlen met naauwelijks hoorbare woorden, dat er een God en dat die God de almagtige Schepper is van Hemel en aarde.


§ 13.

2. En hier moeten wij de leiding van ons verstand verlaten en ons verzetten tegen zijne willekeurige aanmatigingen; te meer omdat wij blijkbaar zien, dat het ter kwader trouw handelt en ons door dubbelzinnige uitdrukkingen onbepaalde begrippen verleidt. Met dien geest zijn die profeten aangeblazen, welke nu het verstand als het hoogste vermogen van onze ziel en de natuur als het eenig mogelijk voorwerp onzer kennis prediken. Zij geven der natuur inderdaad alle de eigenschappen en regten der goddelijke Voorzienigheid en verbannen de laatste en uit hunne stelsels en uit hunne gedachten.

{==53==} {>>pagina-aanduiding<<}

Ik heb hier het oog op de zoo onbepaalde beteekenis, welke men thans in de natuurkunde vrij algemeen aan het woord natuur geeft en op de ongelijksoortige begrippen, welke in dat ééne woord verborgen zijn. Natuur en noodlot zijn thans inderdaad beide even zeer woorden zonder zin. Het is namelijk al te zeer in de wijsgeerte en de natuurkunde, vooral in onzen tijd eene gewoonte geworden zich de natuur als den uitersten grond van alles wat bestaat en zelfs als de wrochtende oorzaak van alles te beschouwen. Is dit niet dezelfde zaak tevens als oorzaak en gewrocht beschouwen? want in de wrochtende natuur niet het geheel al, als geheel beschouwd (de mundus van Zeno), wat is zij dan? En is zij 't, zegt men dan niet met zoo vele woorden, dat zij de oorzaak is van zich zelve, of dat het geheel de oorzaak is der deelen? Sommige gaan nog verder en toonen, dat zij zich waarlijk geen andere voorstelling vormen van de natuur, dan wij van den Schepper: want men hoort hen spreken van de wijsheid der natuur en hare voorzienigheid en dergelijke uitdrukkingen meer, zoodat men zonder de beteekenis der woorden geweld aan te doen, gerust in plaats van het woord natuur dat van God, of van Schepper of een van dien aard, stellen kan. Nu vrage ik, of dit niet heeten mag te spreken, zonder zelf te weten wat, en allen eerbied te vergeten voor de menschheid en een der edelste goederen der menschheid, de taal.
Ik achte het dus en noodzakelijk en pligtmatig in de natuurkunde naauwkeurig te bepalen, wat men door natuur te verstaan hebbe, en aan dat woord geene beteekenis te hechten, welke blijkbaar met deszelfs aard strijdig is; het strijdt ten minste met alle taal en redeneerkunde, dat dit woord tevens het geheel of den aard

{==54==} {>>pagina-aanduiding<<}

van iets zal te kennen geven en tevens den grond van deszelfs bestaan en eigenschappen. Dien grond zoude men dan wel genoodzaakt zijn elders te zoeken, en het verstand zoude zich niet vermeten het hoogere gebied der rede aan te tasten.


§ 14.

Maar even min moet deze laatste zich op het gebied des verstands wagen en hetzelve tot eene overtuiging dwingen, waartoe het niet kan komen. Met andere woorden, wij moeten God niet in de natuur brengen, noch de verschijnselen der natuur pogen te verklaren uit de eigenschappen der Godheid. Het verklaren dier verschijnselen is het werk des verstands en daar hetzelve zich nimmer tot het begrip der Godheid kan verheffen, kan dit begrip ook nimmer ten grondslag zijner verklaringen verstrekken. Even min moeten wij Gods bestaan voor den regterstoel des verstands willen bewijzen, dit zoude hetzelfde zijn, alsof wij afgetrokkene begrippen des verstands aanschouwelijk wilden maken voor de zintuigen; men heeft het immers al lang onder de dwaasheden gerekend, iemand door slagen te willen overtuigen van ons bestaan, of door gaan van de mogelijkheid der beweging.
De erkentenis van een' Schepper in de natuur moet vooral het werk onzer rede zijn; en het is aan de onderdrukking van dat hoogste vermogen in den mensch door de in evenredigheid te sterke ontwikkeling des verstands, dat men het moet toeschrijven, zoo, in weêrwil der duidelijke sporen van dien Schepper, in de zigtbare natuur der dingen, deze verhevene waarheid zoo weinig ingang vindt bij de wijzer dezer eeuwe.




{==55==} {>>pagina-aanduiding<<}

Waarom sterven er menschen aan geneeslijke kwalen? (*)


I.

Ars longa - occasio praeceps.

Hipp.
- Bijna zoude ik zeggen, omdat zij hunne toevlugt nemen tot de kunst en de artsen, en niet geduldig de pogingen afwachten en doorstaan, die de natuur ter harer redding in 't werk stelt. Wat willen wij toch van eene kunst verwachten, die, boven alle andere, het voorregt schijnt te hebben van door weetnieten en domkoppen beoefend te worden? Want, zoo horatius zich ergerde, dat elk, die ooit een paar rijmen aan elkander lapte, zich deftig in de rij der dichters plaatst, al weet hij er ook niets van, en al heeft hij er geen' den minsten aanleg toe, moet zich een regtschapen geneesheer nog veel meer ergeren, dat elk, die slechts weet, dat een glas water den dorst verslaat, vriend en vijand met zijne medicinale raadgevingen vermoeit. Maar beunhazen, zal men zeggen, bederven alle kunsten en ambachten; en daarenboven ziet men niet alleen die menschen sterven,

{==56==} {>>pagina-aanduiding<<}

die tot dezelve hunne toevlugt nemen, maar wel degelijk ook zulken, die de heeren raadplegen, welke tot het gild van galenus gerekend worden. En vergelijkt men dan, op de sterflijsten, de ziekten, waarvan zij gezegd worden het slagtoffer geweest te zijn, dan bemerkt men al spoedig, dat velen onder een hoofd gebragt zijn, en dat het, wil men zeer naauwkeurig zijn, noodzakelijk is, op die lijsten een nieuw rubriek te stellen voor de menigte, welke door de pillen en drankjes, die ze geslikt hebben, bezweken zijn.
En dit is geen wonder. Er behoort toch zoo veel toe, om zieken behoorlijk te kunnen genezen; en er wordt door hen, die zich daartoe bekwamen, veelal zoo weinig gedaan, om iets van dat veel magtig te worden, dat het waarlijk eer een wonder moet gerekend worden, dat er nog zoo vele zieken den dood ontsnappen, die geen beter veldjagers kon uitkiezen, dan dat heer van Eskulapen, hetwelk als bij dozijnen uit het stof der scholen, schraaltjes toegerust, de maatschappij binnentreedt. Wie den loop der studien van een' aanstaande geneesheer, zoo als dezelve zeer dikwijls plaats hebben, nagaat, zal ophouden zich over de gebrekkige kennis dier heeren te verwonderen en, met ons, in derzelver onkunde en gebrekkige opleiding eene eerste oorzaak van de menigvuldige sterfgevallen, eene gedeeltelijke beantwoording der opgeworpen vraag vinden.
Met een mondvol latijn en zonder eenige voorbereiding in de natuurkundige wetenschappen, komen de jongelingen, voor de geneeskunde bestemd, op onze hoogescholen. Het eerste, wat zij doen, zoo zij studeren, is, zich met de beenderen en lijken gemeenzaam te maken. Den tienden valt het niet in, dat de mensch slechts een

{==57==} {>>pagina-aanduiding<<}

gedeelte is van het groote rijk der natuur en onderworpen aan deszelfs wetten, en dat men tot het bijzonder onderzoek van den mensch niet naderen moet, zoo lang men in dat rijk een vreemdeling is, zoo lang men naauwelijks iets weet van natuurlijke historie, natuur- of scheikunde. Zij leeren die wetenschappen te hooi en te gras, en wanneer dit zoo eens met hunnen tijd uitkomt en de studentenmode het wil. Zij maken er nog niet veel werk van. En waartoe zou dat ook dienen? De optica of de theorie der verbranding leert geene katarrhale koorts genezen. Wat is hier nu het gevolg van? Onbekend met de algemeene natuurkunde, ontmoeten zij in de natuurkunde van den mensch, of physiologie, telkens onoverkomelijke zwarigheden, en wordt hun de ziektekunde eene bloote optelling en verklaring van eenige half grieksche namen. Natuurlijk is hun de leer der geneesmiddelen, bij dat gebrek van voorbereidende studiën, een collegie van Frans Baltens, waaruit zij niet veel meer wegdragen, dan een of ander geneesmiddel, waarmeê de professor hoog liep, en een paar anderen, die in de mode en voor alles goed zijn, b. v. kina en kwik. Zoo ligt gewapend, vallen zij nu eindelijk op de eigenlijke geneeskunde aan; doch met welk een gevolg, laat zich ligt begrijpen. Zoo veel leeren zij, dat er eene menigte zieken zijn, en dat men alle zieken den pols voelt en de tong laat uitsteken.
Ja, al weten zij veel meer, al kunnen zij aardig het zijdewee en de leverontsteking, de jicht en het flerecijn van elkander onderscheiden; al weten zij zeer duidelijk de verschillende zitplaats, oorsprong en oorzaken dier kwalen aan te wijzen; en al kennen zij, naar de rij af, alle middelen van buiten, die er ooit, met eenig gevolg, tegen zijn aangewend, - wat baat zulks? zij staan

{==58==} {>>pagina-aanduiding<<}

nog telkens verlegen, door hunne geringe kennis van de natuur. Waar natuur- en scheikunde hun konden behulpzaam zijn ter verklaring van de ziekteverschijnselen, of van de werking der geneesmiddelen, staan zij als de domste boer voor het ziekbed te gapen, kijken zeer onnoozel, en halen de schouders op. Daar zij naauwelijks de lessen der hoogleeraren verstonden, hoezeer dezelve tot hun bekrompen verstand afdaalden, verstaan zij de verheven taal der natuur nog veel minder, waarin zij zich niet het minst geoefend hebben. Voor hen is het licht, dat over de geneeskunde opging, door den hoogen stand der natuurkundige wetenschappen, verloren. Zij zijn als de mollen, welke men in het volle daglicht trekt, - ziende blind.
Deze onkunde en halve wetenschap moet natuurlijk invloed hebben op de beoordeeling en behandeling der ziekten. De hippocratessen, de sydenhams, de boerhavens, die in de duisternis licht zien, en in de schemering met zoo veel zekerheid handelen en wandelen als op den vollen dag, zijn zeldzaam. Rijke voorraad van kundigheden, en een, door bewerking van dien voorraad, geoefend oordeel, moet, zal het wel gaan, bij gewone menschen en bij gewone geneesheeren, de plaats vervullen van het genie. Het is ondertusschen niet gemakkelijk, zich dien rijken voorraad te verschaffen; terwijl het genie geen de minste moeite of inspanning kost, ja zelfs elk' aanroeper van Apollo, het zij arts of poëct, als van zelve schijnt toe te vloeijen, zoodra zij slechts beginnen te rijmen of den pols te voclen. En menig zieke wordt vermorst, omdat zijn arts, zonder het minste vonkje van genie, hem regt genialisch, volgens de ingeving van het oogenblik, behandelt.

{==59==} {>>pagina-aanduiding<<}

Hoe veel te erger, wanneer de doctor inderdaad een domkop is, en, met de leeken in de kunst, zenuwen en kramp voor eene soort van kwade stoffen houdt, die door het ligchaam vliegen. - En, helaas! het vertelsel van gellert, waarin men van vier zonen den halven gek tot geneesheer bestemd ziet, is niet uit de lucht gegrepen; het bevat veeleer eene alledaagsche waarheid.
Maar het is niet alleen de onwetendheid der artsen, welke de kwalen der stervelingen gevaarlijker maakt, dan zij anders zijn zouden: ook velen, welke het waarlijk niet aan kunde en geleerdheid ontbreekt, zijn ongelukkig in hunne behandeling, en studeren voor het kerkhof, omdat zij geen' aanleg bezitten voor eene kunst, waartoe niet minder, dan tot de dichtkunst, eene rijke ader gevorderd wordt. Het is geen gemeen verstand gegeven, de natuur in hare geheimste bewegingen te bespieden, de afgebrokene en geheimzinnige teekenen te verstaan, waarin zij van het ziekbed spreekt, en daar, waar alles van het oogenblik afhangt, met eene stoute vaardigheid, hare naauwelijks merkbare wenken te volgen. Eene vlugge bevatting, een gelukkig geheugen, een scherp oordeel, eene groote mate van standvastigheid, moeten den geneesheer bezielen, zal hij op alles acht geven, van alles partij trekken, het verledene en de toekomst vereenigen, en, terwijl hij zich door niets omstandigheden schijnt te laten leiden, zich door niets van een na rijp beraad ontworpen geneesplan laten afbrengen.
Doch ook de best ingerigte opleiding, gepaard met het gelukkigst talent, zijn niet voldoende, om den geneesheer op den duur wel te doen slagen, wanneer hij

{==60==} {>>pagina-aanduiding<<}

niet, door vermeerdering zijner wetenschappelijke kundigheden, en door een verstandig gebruik zijner ervaring, zijn aangeboren en verworven kunstvermogen versterkt en beschaaft. De meeste geneesheeren hebben naauwelijks den doctorshoed op het hoofd, of zij sluiten hunne boeken weg, en meenen zich al wonder wel af te slooven, zoo zij 's middags of 's avonds, onder een pijpje, eenige geneeskundige tijdschriften doorbladeren; even als of het gedekte hoofd den verkregen hersenschat voor alle vervliegen of verkouden bewaarde. - Maar, gelijk de toonkunstenaar, die zijn instrument jaren in 't stof laat hangen of achteloos behandelt, achteruit leert; gelijk de dichter, die zijne goddelijke kunst slechts ter loops, bij een vriendenfeest of openbare gelegenbeid, beoefent, al had hij het talent van homerus, eeuwig een bavius blijft, - wordt de kundigste en schranderste arts een zielloos polsenvoeler, wanneer hij zijne dagelijksche ervaring niet ten nutte maakt, zijn geheugen niet verrijkt met het belangrijkste uit zijne waarnemingen, denzelven met die van anderen niet gedurig vergelijkt, en immer nalaat, de verschijnselen aan het ziekbed met de heldere sakkel der natuurkunde toe te lichten. Tot eene gelukkige practijk is eene voortgezette studie noodzakelijk; maar eene studie, waarvan het ziekbed het middelpunt is. Wij gelooven toch, dat eene opzettelijke beoefening van een of ander bijzonder vak van geleerdheid, het zij letterkunde of wijsbegeerte, of zelfs natuur- en menschkunde, zonder bepaalde toepassing op de kunst zelve, niet dan nadeelig kan wezen voor den kunstoefenaar, als zoodanig: want dit leidt zijnen geest van het gewigtig beroep af, waaraan hij zich heeft toegewijd, en hetwelk de geheele inspanning zijner krachten vordert en verdient. Hoe is het

{==61==} {>>pagina-aanduiding<<}

mogelijk, dat een man, verrukt over eene plaats uit de schriften der oudheid, of vermoeid door eenig afgetrokken, wijsgeerig vraagstuk, of vervuld met eene belangrijke ontdekking in natuur- of scheikunde, de gansche kracht van zijnen geest aan de dagelijksche voorvallen der ziekekamer kan schenken, welke dikwijls zoo nietsbeteekenend schijnen, en waarvan toch altijd leven en gezondheid afhangen? Vanhier, dat eene groote geleerdheid den geneesheer, in de uitoefening zijner kunst, niet zelden meer nadeel dan voordeel verschaft, en dat zij, die op het papier het karakter der verborgenste kwalen meesterlijk schilderen, en de krachtigste geneesmiddelen duidelijk opgeven, somwijlen in de dadelijke behandeling der ziekten, de meest gewone naauwelijks kennen, en altijd naar het verkeerde hulpmiddel grijpen.
Moet zoo menig lijder de wijsgeerige bespiegelingen of de letterkundige geleerdheid van zijnen arts met den dood bekoopen, menig ander wordt het slagtoffer van de te uitgestrekte practijk van den zijnen. Het is waar, die geneesheeren, welken de dag bijna te kort is, om het heer hunner lijders te bezoeken, loopen weinig gevaar, hunnen geest met iets anders dan met dezelve bezig te houden; doch zij zijn aan een ander gevaar blootgesteld, hetwelk evenzeer op den armen zieke terugstuit, -het gevaar namelijk, dat zij, door de al te groote menigte van gelijksoortige en evenwel verschillende voorwerpen in verwarring gebragt, duizelig en als verblind worden, zoodat zij eindelijk, in een' onafzienbaren kring van zieken en ziekten gestadig ronddraaijende, naauwelijks meer weten, waar zij zijn, dus veel minder, wat zij doen. Ook met het beste voornemen en den gelukkigsten aanleg, gaat de ervaring van

{==62==} {>>pagina-aanduiding<<}

dagen en jaren bijna nutteloos voor hen verloren; even als de gulzigaard, dagelijks met spijs en drank overladen, geen voedsel trekt van zijne maaltijden. - Enkelen mogen, door den tooverslag van hun genie, in dien bajert licht weten te brengen; die enkelen zijn meer dan zeldzaam. Over het algemeen moet de overlading met beroepsbezigheden, daar ze den geest vermoeit en opvult met een' nutteloozen ballast van waarnemingen? der volmaking van den arts, als kunstoefenaar, zeer in den weg staan. Men moet dus van zulke drukbezette artsen geene genezing van moeijelijke, vooral niet van slepende kwalen verwachten; even min als men van een' schilder, die bij het dozijn werkt, een meesterstuk verwacht. En ondertusschen is de genezing van eene moeijelijke, hoewel geneeslijke kwaal inderdaad een grooter meesterstuk van menschelijk vernuft, dan een Laöcoön of eene Venus de Medicis, om wier wil men naar Italië reist. Men vergt dus te veel van den grooten hoop der arsten. En wanneer men bedenkt, hoe veel de geringe kunde en de gebrekkige geestvermogens der menigte, die het polsvoelen als een handwerk drijven, bij de vorderingen der kunst te kort schieten, zal men zich niet meer verwonderen, dat er zoo vele menschen aan geneeslijke kwalen sterven.
Doch er zijn nog andere oorzaken van dit verschijnsel, welke wij bij eene volgende gelegenheid willen opsporen.



{==63==} {>>pagina-aanduiding<<}

II.

Quandoque bonus dormitat Homerus.
Elkeen is wel te vreden, wanneer de natuur om de twintig jaar een' uitstekend goed dichter voortbrengt; maar uitstekend goede artsen verlangt men bij geheele dozijnen. Ondertusschen is de kunst, om duizenderlei kwalen der stervelingen in derzelver duistere schuilhoeken op te zoeken, bij derzelver groote gelijkheid en twijfelachtige kenmerken vaardig te onderscheiden en gelukkig te behandelen, voor het minst even moeijelijk, vereischt even veel aanleg, oefening en nadenken, als de kunst om lierzangen en treurspelen te maken. De vergelijking is hier zelfs ten nadeele van den arts; want, terwijl de dichter de lier behoeft op te nemen noch de snaren te tokkelen, wanneer hij niet door eene heilige geestdrift wordt aangevuurd, kan de geneesheer ieder oogenblik geroepen worden, om de harp des menschelijken ligchaams te stemmen, en er, voor krijtende wanklanken, heldere toonen uit te lokken. Hij wordt daartoe geroepen, vermoeid van zijnen dagelijkschen arbeid; midden uit den diepsten slaap; afgetrokken door zijne letteroefeningen, en stomp gedacht; door eigen leed overmeesterd; door zijne driften geschokt. Hij kan er toe geroepen worden, midden uit den roes der vermaken, met benevelde zinnen, met een hoofd zonder gedachten. Hij kiest daarenboven zijne stof ter bearbeiding niet uit, maar zij wordt hem voorgeworpen. Hij moet handelen, en het oogenblik hem dienen. Één

{==64==} {>>pagina-aanduiding<<}

misgreep, en de gelegenheid is voorbij, onherstelbaar verloren, of althans niet dan moeijelijk weêr te vatten.
En wie zal het dan den armen arts wijten, dat hij niet altijd even vaardig, even gelukkig is, den juisten, toon aan te slaan? Zelfs de goede homerus is wel eens wat dodderig. Het is ondertusschen jammer, dat de nalatigheid en onnaauwkeurigheid van den geneesheer zijnen lijderen zoo duur te staan komt; terwijl de lamste en zotste verzen toch niet meer kunnen, dan vervelen.
Het is zeker jammer, dat de doctorshoed geene bovenmenschelijke vermogens geeft. Zoolang de geneesheeren, even als wij, aan alle menschelijke dwalingen en zwakheden blootstaan, zijn wij er de onvermijdelijke slagtoffers van: want wie staat er ons voor in, dat wij onzen doctor niet dán zullen noodig hebben, wanneer hij vermoeid of ongesteld is, of zijn hoofd vol heeft van andere zaken? En wie is zoo dwaas, dat hij niet inziet, hoe, langs dezen weg, uit eene kwade maag hevige rotkoortsen, en uit eene ligte verkoudheid de tering kan voortvloeijen? De beginselen toch van alle ziekten en ligchaamsgebreken zijn meestal ligt, en gemakkelijk te herstellen of voor te komen; maar hebben zij ééns wortel geschoten, of werden zij in den beginne verkeerd aangetast, dan laten zij zich even min uitroeijen, als een stevige eik door schudden en trekken.
Sterven er dus vele lijders aan geneeslijke kwalen, zoo moeten wij dit gedeeltelijk ook daaraan toeschrijven, dat de geneesheeren menschen zijn.
Met loome leden, met doffe oogen, met een zwaar hoofd verlaat exophilus zijne legerstede. Een vriend van het tafelen, heeft hij gister wat diep in de schotels

{==65==} {>>pagina-aanduiding<<}

getast, en vooral den beker wat hoog geligt. Hij voelt zich slaperig, dof, ongeschikt tot denken. Ware hij een koopman, hij zou geen oog in zijn boek slaan, geen' belangrijken brief beantwoorden, althans geen' aanmerkelijken koop of verkoop sluiten. Ware hij een advocaat, tien maal zoude hij zijne stukken stellen en verscheuren. Maar nu is hij een arts; hij moet naar zijne zieken. Werktuigelijk steekt hij zijne hand naar den pols uit, zonder te voelen, en laat den lijder de tong uitsteken, zonder te zien; geeuwend doet en herhaalt hij driemaal dezelfde vragen, en vraagt zonder eenigen zamenhang. Hij schrijft voor! Gelukkig de zieke, bij wien zich op dien dag geene dubbelzinnige teekenen voordoen, wiens ziekte dan niet tusschen leven en dood zweeft! Iedereen gevoelt intusschen, hoe gemakkelijk zulks gebeuren kan. En, hoewel niet alle geneesheeren zulke vlijtige tafelbroeders zijn, ja de matigheid en ingetogenheid, met regt, onder de hoofdeigenschappen van een' waardigen arts behooren, gevoelt toch elk, dat de geest der matigheid niet noodzakelijk in alle de priesters van het heiligdom van Esculaap woont, en dat daarenboven, vooral voor een' gezocht en geliefd geneesheer, nog al dikwijls de tijd daar is, dat hij zijner maag meer dan zijne hersenen moet offeren.
Zijn er niet daarenboven honderd andere omstandigheden in het dagelijksch leven, welke de vrije werking van iemands geest, en dus ook die van den geest des bekwaamsten geneesheers, voor een' halven dag kunnen stremmen? En al is het dan maar voor een enkel oogenblik; kan niet de ongelukstar van menigeen denzelven juist in dat noodlottig uur om raad en hulp tot hem brengen? Is hij, wiens eergierigheid gekrenkt is, (en

{==66==} {>>pagina-aanduiding<<}

hoe vaak gebeurt dat bij den arts) die een zwaar verlies in have en goed leed, die huisselijk verdriet heeft, in staat, op alle bijzonderheden acht te geven, die aan het ziekbed beslissend zijn? Hoe ligt kan men dan, door onoplettendheid, iets verkeerd hooren of zien, iets voorbijgaan, iets vergeten! Dat dit alles kan gebeuren, zal de domste boer beseffen; dat het werkelijk plaats heeft, elk opregt geneesheer erkennen; en dat de behandeling en genezing der ziekten er vaak bij lijdt, is maar al te waar.
Het ongelukkigst nog van alles is, dat de artsen hier op aarde een ligchaam noodig hebben, en niet als geesten of onweegbare stoffen onder ons kunnen zweven. Zij zouden dan ten minste voor ligchaams vermoeidheid en ziekten veilig wezen, waardoor zij nu dikwijls zoo ongeschikt voor hun beroep zijn. Voor zware ziekten, wel is waar, zijn de artsen, wanneer zij eens een' geruimen tijd de kunst geoefend hebben, veelal bewaard; kleine ongesteldheden overvallen hen daarentegen nog al dikwijls, houden hen niet van het ziekbed af, en maken hen evenwel, op dat oogenblik, tot denken en handelen min geschikt. Iederen geneesheer, daarenboven, die slechts eenigen loop heeft, overvalt dagelrjks de kwaal der vermoeidheid. Versleten voor dien dag en hijgend naar rust bezoekt hij vaak zijne laatste lijders. Inspanning van het ligchaam mat den arts niet minder af, dan inspanning van den geest; en nog te meer, dewijl, in dit beroep, even als in elk ander, al ras de eentoonigheid binnensluipt, en al ras de gedachten met eene gelijkmatige traagheid dwingt te gaan naar de maat van haren looden slinger. Het Werd slechts enkelen gegeven, zich aan hare magt te ontrukken.

{==67==} {>>pagina-aanduiding<<}

Wilde ik nu nog spreken van de menigte lage driften en nietigheden, die het gros der geneeskundige zielen vervullen; van hunne eigenbaat, verkeerde eerzucht en waan, gehechtheid aan zekere geneeswijzen en geneesmiddelen, verachting van alles, wat niet met hen en hunne wijze van zien instemt, - ik zoude een boek kunnen schrijven. Maar ik wilde slechts iets zeggen van die dwalingen, van die zwakheden, waarvoor ook de beste geneesheeren blootslaan, opdat men ophoude de kunst te beschuldigen, of van de kunstoefenaren te vorderen, wat hunne, wat alle menschelijke krachten te boven gaat.
Het is geen' sterveling gegeven, altijd meester te zijn van zijne driften en neigingen, of vrij te blijven van die zwakbeden, waardoor ieder mensch zichzelven en anderen zoo vaak benadeelt. Waarom zouden wij in de zonen van Eskulaap meer zoeken, meer verwachten, vooral in die van den gewonen stempel? Hunne hulp is dus dikwijls gebrekkig en wisselvallig. ‘Maar doen wij dan niet beter,’ zal men zeggen, ‘dat men baar niet inroepe, en zich in de veilige handen der natuur overgeve?’ Dit rade ik ieder aan, die, ook in zijne gezonde dagen gewoon is, de algemeene moeder te raadplegen, en hare lessen te volgen. Anderen zoude het niet baten: want het is de grootste dwaasheid, te verwachten, dat hij, wiens geheele leven een zamenweefsel van kunst is, in wien niets meer der nature toebehoort, in zijne ziekten, een enkel oogenblik zonder de inspanning der kunst zoude kunnen blijven bestaan.



{==68==} {>>pagina-aanduiding<<}

III.

Qui nescit - tamen audet.

horat.
Men wil, dat een zamengesteld werktuig veel volkomener wordt, wanneer elk der deelen door een' afzonderlijk werkman wordt bereid, die zijn geheele leven door niets anders vervaardigt. Welke meesterstukken moet dan niet de geneeskunst opleveren, daar geen zieke ooit zijne herstelling ziet, dan door den vereenigden arbeid van vele handen! De een zoekt door uitwendige teekenen de geheimen van zijn binnenste uit te vorschen; een ander helpt hem met zijne handen, gewapend of ongewapend; een derde bemoeit zich met de bereiding van het geneesmiddel, een vierde, met hetzelve toe te dienen. Waarbij komt het dan, zoude men zeggen, dat daar er zoo zelden een horlogie mislukt, er zoo vele geneescuren mislukken?
De reden is duidelijk: omdat zij oneindig moeijelijker zijn, en oneindig minder van den mensch afhangen. Tegen deze reden valt niet veel te zeggen, en zij redt de eer der zonen van Esculaap volkomen. Zij plaatsen dan ook met reden deze gewigtige waarheid op den voorgrond, dat zij niets zijn dan de stomme dienaars der natuur, aan welke alleen het gegeven is zichzelve te helpen. Dus, hun onvermogen en hunne afhankelijkheid bekennende, schuiven zij de schuld van hun misbak op den hals hunner meesteresse: immers, als de natuur niet helpen wil, zijn onze beste pogingen vergeefs,

{==69==} {>>pagina-aanduiding<<}

werken de uitgezochtste geneesmiddelen niets uit. Ik herhaal het, tegen deze reden valt niets te zeggen; maar ongelukkig is dit de éénige reden van het geneeskundig misbak niet. - Als, bij het maken van horlogies, hij, die de wijzerplaten vervaardigt, omdat hij daarin zeer ervaren is, eensklaps in zijn hoofd kreeg, raderen en rondsels te maken; zou dit gaan? Bezwaarlijk, geloof ik. En hoe moet het dan gaan, als hij, die voortreffelijk beenen en armen zet, alleen omdat hij daarin uitmunt, en zonder verdere voorbereiding, inwendige kwalen gaat behandelen?
Het spreekt van zelf, dat men met den geheelen omvang der geneeskunde vertrouwd kan zijn, en zich echter, het zij uit keuze, het zij door toevallige omstandigheden, bij de uitoefening van een' harer takken kan bepalen. Zelfs geloof ik niet, dat men een goed heelof verloskundige zal aantreffen, die niet tevens, in den volsten zin, geneesheer is. En dan verstrekt het eer ten voor- dan ten nadeele des lijders, dat de geen, waarbij hij in een bepaald geval hulp zoekt, zich tot een bijzonder gedeelte der kunst bepaalt, daaraan alle zijne krachten toewijdt, en hetzelve meer en meer zoekt te volmaken. Dezulken kan dus het verwijt niet treffen, dat zij zich met zaken ophouden, waarvan zij geen verstand hebben. Maar wanneer een heelmeester, wiens eerste operatie het gladscheren van eene boerenkin geweest is, en die vervolgens, na verloop van jaren, het zoo ver gebragt heeft, dat hij eene eenvoudige zweer kan behandelen, met dezelfde driestheid, waarmede hij zijn mes door een absces jaagt, inwendige en dikwijls diep verborgene kwalen behandelt, waarvoor de schranderste geneesheer stilstaat; dan behoeft men zich niet

{==70==} {>>pagina-aanduiding<<}

te verwonderen, dat de gemeente smelt, en dat er de boomen op het kerkhof weelderig groeijen.
Nog erger is het, wanneer de vrjzel het gezag voert aan het ziekbed, en een waanwijze apotheker, in plaats van zich met zijne kruiden bezig te houden, en op te letten, dat de bereiding der geneesmiddelen, welke hem is toevertrouwd, behoorlijk geschiede, met een deftig gelaat den pols voelt, zonder eens te weten, wat een pols is, en - de hemel weet, op wat voor gronden of naar wat regelen! - het recept voorschrijft, dat hij naauwelijks lezen kan. Turende op den gouden knop van zijnen grooten rotting, zit zulk een staartpruik voor het ziekbed, spreekt met veel wijsheid van koortsen en krampen, en haalt den geneesheer door, die het geluk niet heeft in zijne gunst te staan. Zonder eenige de minste kennis van het menschelijk ligchaam, van den aard, van de oorzaken of van de gevolgen der kwalen, schrijft hij, op de namen alleen afgaande, en schier op de gis, de geneesmiddelen voor, te vreden, zoo zijne doozen en flesschen leêg komen. Onderwijl worden de voorschriften der artsen in zijnen winkel gereed gemaakt door halfbakken leerlingen, en die buiten het gezigt van den meester natuurlijk gemakkelijk vallen en hunne zaken ten halve verrigten, ook wel eens een leêg fleschje uit een ander vullen, als hunne apothekerswijsheid denkt, dat het in kracht overeenkomt. Zoo wordt dan van twee zijden het heil van den armen kranke in de waagschaal getteld. Eerst maakt de apotheker, door zijne averegtsche behandeling, van eene ligte ongesteldheid eene hevige ziekte; en, als dan eindelijk de geneesheer geroepen wordt, worden deszelfs oordeelkundige voorschriften door de schraapzucht of de eigenwijsheid van een' giftmenger verknoeid. Nu zetten de heeren doctoren

{==71==} {>>pagina-aanduiding<<}

den doctoralen hoed eens regt op het hoofd, en zeggen: ‘Zoo moeten zij varen, die langs slinksche wegen en als ter sluik genezen willen!’ Doch laten zij hunne stem vrij een toontje lager zetten: want, op de keper beschouwd, geven zij - zelve aanleiding tot die omkeering der standen in den staat van hippocrates. Wanneer een geneesheer geene zwarigheid maakt, ook zonder de minste heelkundige ervarenheid, heelkundige hulp te verleenen, of zelfs wel, uit eene lage afgunst, de hand des heelmeesters zoo lang mogelijk van de wonden en zweren zijnes lijders afhoudt, en met zijne dranken en poeders genezen wil, waar het mes alleen of een behoorlijk verband kan helpen, verwaarloost hij zijnen lijder niet minder, en verlaagt hij de edelste kunst niet minder tot een broodgevend handwerk, dan de heelmeester, die in de betrekkingen van den geneesheer treedt. Onder de oogen van den eersten groeit uit een eenvoudig gezwel de boosaardigste kanker, en onder de handen van den laatsten uit eene ligte verkoudheid eene ongeneeslijke longtering.
Even nadeelig, als deze ontijdige vermenging der genees- en heelkunde, is de bereiding der geneesmiddelen door geneeskundigen, welke niet de minste kennis van de apotheek bezitten. Men weet, dat dit op het platte land en in vele kleine steden plaats heeft. Het is waar, de wetgeving heeft, sedert vele jaren, in dit kwaad voorzien; maar het onkruid, hetwelk eeuwen welig getierd heeft, laat zich zoo ligt niet uitroeijen. Verbeeldt u een' geneesheer, die, niet zoo zeer uit loffelijke inzigten, maar vooral om zoodra mogelijk eene groote menigte patiënten, d.i. lijders, te bezitten, zich op eene kleine plaats neêrzet, waar hij alleen is en dus alles inheeft. Zijn eerste werk moet natuurlijk wezen, zich een'

{==72==} {>>pagina-aanduiding<<}

voorraad geneesmiddelen aan te schaffen; maar, weinig kennis hebbende van derzelver echtheid of vervalsching, nog minder van de geschiktste wijze van inkoop, verzameling, bewaring en zuivering, neemt hij van het eene te veel, van het andere te weinig, ziet er niet naar om, dan als hij ze noodig heeft, en vindt daardoor, al wordt hij niet eens bedrogen, de helft van zijn kramerij telkens bedorven, terwijl de andere helft het is, zonder dat hij het vermoedt. Hij is dan ook altijd verlegen, omdat hij op het oogenblik het noodige niet heeft, neemt nu al ligt het een voor het ander, en komt al spoedig tot het geloof, zoo goed voor zijne beurs, maar zoo slecht voor zijne arme zieken, dat men met een paar zouten, wat rabarber, wat valeriaan en wat middelmatige kina het gansche heerleger der menschelijke kwalen gemakkelijk het hoofd kan bieden.
Doch niet genoeg, dat de arme kranke dus een slagtoffer wordt van de baatzucht der geneeskundigen, welke hen aandrijft, zich met die gedeelten hunner kunst te bemoeijen, waarvan zij weinig of niets verstaan; nog erger vijanden vinden zij dikwijls in hunne dierbaarste betrekkingen, wanneer deze niet te vreden aan het ziekbed, onder de leiding van den arts eene ondergeschikte rol te spelen, zich vermeten, zelve den staf van Esculaap te zwaaijen, en ongevergd hunnen lastigen raad den arts willen opdringen, hem tegenwerken, of althans van deszelfs voorschriften afwijken, om een of ander geliefkoosd huismiddeltje of wereldberoemd arcanum te beproeven. Dit is in 't bijzonder het geval, wanneer eene ziekte langer dan drie dagen duurt; wanneer men zeer wijsselijk oordeelt, dat de doctor het niet getroffen heeft, en hem dus voorstelt, eens wat anders te probéren. Verkiest hij zulks niet, zoo laat men zij-
{==73==} {>>pagina-aanduiding<<}
ne middelen staan, en probeert zelf. Wonderlijke dingen slaat de lijder nu te lijve, en wonderlijke dingen ondervindt hij er van. Heeft de herstellende lijder nog gebrek aan eetlust, zoo wekt men dien op door verhittende spijzen, en bezorgt er hem de koorts door. Klaagt iemand over kramppijnen in de ingewanden, zoo schroeit men ze hem met heete melk digt. Is een ander bezet met jicht en graveelstoffen, zoo geeft men hem Haarlemmer-olie ter verzachting, zoodat hij het huis bijeen schreeuwt: want, over het algemeen, werken de huismiddeltjes niet zachtzinnig. Dit is ook de begeerte der minste lijders. De boeren althans zien het fleschje, dat hun het zweet van benaauwdheid uitdrijft, of de ingewanden vaneenscheurt, met ongelijk meer eerbieds aan, dan den drank, waarbij zij ongemerkt genezen. En, wat het geneeskundig geloof aangaat, zijn zelfs de steden met boeren opgevuld.
Vele zieken worden dus bedorven, en, eer het behoeft, den doodgraver in de handen gespeeld, omdat de schoenmaker niet bij zijne leest blijft. En wat is daar de oorzaak van? De deunheid, die geen goed leêr wil betalen, den meester niet naar zijn werk loont. De zuinige huismoeder rekent op hare vingeren, hoeveel het haar uithaalt, als zij voor een dubbeltje rabarber laat halen, zonder den arts te ontbieden. Of als men, in een erger geval, den apotheker eens laat komen, dat haalt een' doctorsgang uit. Doch de gierigheid bedriegt ook hier niet zelden de wijsheid, en het dubbeltje rabarber heeft dikwijls een' nasleep, die de geheele faculteit voor jaar en dag op de been houdt.
Het is echter niet te ontkennen, dat de baatzucht der gildebroeders zelve een groot deel heeft aan deze

{==74==} {>>pagina-aanduiding<<}

ongeregeldheid in de uitoefening der kunst. Doch deze ondeugd is een gemeen eigendom des menschelijken geslachts; en het zoude dus eene onregtvaardigheid zijn, de geneeskundigen van het genot daarvan te willen uitsluiten.


IV.

- Infelix, quia ponere totum nescit.
Seneca verweet den Romeinen, dat zij alle de werelddeelen, alle elementen vereenigden op hunne maaltijden. Wat zoude hij nu wel zeggen, wanneer hij zijne oogen op het tafeltje voor het ledekant van een' onzer lijdende croesussen kon slaan, en daar dikwijls in één fleschje of doosje het noorden en het zuiden, het oosten en het westen vond zamenvermengd? Ten minste zoude men denken, dat de menschen tot de veilige eenvoudigheid der natuur moesten wederkeeren, wanneer zij op het smartelijk en verdrietig krankbed zoo zwaar moeten boeten voor de versmading harer wijze lessen. Maar neen! er kan geen boom ongestoord groeijen in de diepste wouden van Peru, en de ingewanden der aarde verbergen te vergeefs het vergiftig rattenkruid; nicts blijft onaangeroerd; het moet verschijnen voor het bed des armen lijders, om hem, behalve het geweld der ziekte, ook nog de vreesselijke woede van een onzeker geneesmiddel te doen verduren.
Ik ben er verre van verwijderd, om het omzigtig gebruik van vreemde of sterkwerkende middelen te wraken. De rijkdom der natuur staat voor den mensch open,

{==75==} {>>pagina-aanduiding<<}

en de Hemel schonk hem de gave der opmerking en des oordeels, om zich van hare schatten tot zijn eigen voordeel, tot zijn behoud te bedienen. Maar het is jammer, dat onder de verfrisschende voorjaars-kruiden de vergiftige scheerling wast; of liever, het is jammer, dat er onder de menschen zoo vele menschengedaanten rondwandelen, welke, in plaats van opmerking en oordeel, zich alleen van hunne oogen en handen bedienen, en, even als hunne broeders, de eigenlijke apen, hetgene zij zien, nadoen, zonder er den zin van te vatten.
Waar zien wij dit meer, dan in de geneeskunst? waar heerscht meer omslag, meer onnoodige vertooning, dan aan het ziekbed? waar meer naäperij, dan onder de zonen van Esculaap? Zij leeren eene menigte namen van ziekten en van geneesmiddelen van buiten; ziet daar hunne wetenschap! Geen wonder dus, dat zij aan alle hunne bedrijven, door uiterlijke vertooning, een zeker gewigt trachten bij te zetten. - De eenvoudigheid is het zegel der waarheid. Hoe weinig waarheid moet er dan zijn bij hen, welke wij den schat onzer gezondheid toevertrouwen! De taal, waarin zij zich doen verstaan, is een zamenstel van geheimzinnige woorden, teekenen en krullen; en naauwelijks zetten zij hunnen voet in het ziekenvertrek, of een leger van trawanten omringt, als met een' tooverslag, het bed van den kranke, (vooral wanneer zijn geld dien tooverslag betalen kan) allen even vurig om hem te helpen, allen even ijverig en bezig, alsof zij vreesden, dat het minste ondeeltje der ziekte hun ontsnappen mogt, de minste schaduwe des doods het bed mogt naderen. Gelukkig, zoo de geneesheer, als een toovergod van den eersten rang, niet alleen in naam, maar in wezenlijke magt verheven is boven de lagere geesten, welke hij heeft doen opda-
{==76==} {>>pagina-aanduiding<<}
gen. Maar helaas! naauwelijks in staat zijne bevelen te geven, is hij al te dikwijls nog minder in staat, derzelver uitvoering behoorlijk te besturen: zoodat zij hem weldra de baas zijn, en, van den heelmeester of apotheker tot den minsten ziekenoppasser, elk op zijne wijze, den zieke bezorgen.
Wie ziet niet in, dat dit de mogelijkheid der genezing vermindert, naarmate het de handen vermeerdert, waardoor zij gaan moet, eer zij den kranke bereikt? - Ook het beste geneesmiddel verkeert, onder de handen van een' gewetenloos of onkundig apotheker, in een krachteloos mengsel, of zelfs wel eens in een hevig vergift. Of het mes, dat in weinige oogenblikken de oorzaak van een langdurig smartelijk lijden moest wegnemen, neemt, door eene onbedreven hand bestuurd, na schrikkelijke folteringen, het leven weg, of verminkt ellendig. Maar in 't bijzonder is het de slechte, of ook wel eens de al te zorgvuldige oppassing der kranken, welke meermalen het beste geneesplan verijdelt, en waarvoor niet zelden een lijder bezwijken moest, die aan het vereenigd geweld der ziekte en der geneesmiddelen gelukkig weêrstand had geboden. En daar vele mijner lezeren, buiten twijfel, in de gelegenheid zullen zijn of komen, om in dit opzigt veel nadeel aan te rigten of veel kwaad voor te komen, willen wij er hunne aandacht, zoo het mogelijk zij, een weinig op vestigen.
Het oppassen van zieken is eene kunst, welke, even als elke andere, hare beginselen en regelen heeft. Onze Duitsche naburen hebben er zelfs boekdeelen over vol geschreven. Dit is nu juist zoo noodig niet: want wat behoeven wij, even als zij, te leven op het papier,

{==77==} {>>pagina-aanduiding<<}

en dood te zijn voor de dadelijke wereld? Voor den opmerkzamen is een woord genoeg.
Vier stukken zijn er, welke men vooral in een' getrouw ziekenoppasser vordert. Vooreerst, eene oplettende waarneming van alles, wat er in den lijder plaats heeft, van alles, wat er om en bij hem gebeurt, ten einde daarvan berigt te geven aan den geneesheer; ten tweede, een naauwkeurige, doch tevens oordeelkundige volvoering van deszelfs bevelen; ten derde, de verligting van den kranke; en ten vierde, de verhoeding en voorkoming van alle verdere nadeelen.
Wil men nader weten, hoedanig deze stukken doorgaans volvoerd worden, men trede slechts in de ziekenkamer! Wanneer men daar een weinig de kaart van het land kent, en weet, welke soort van wezens zich in dien dampkring van potjes en fleschjes bewegen, zal men spoedig bemerken, dat er tweederlei ras van ziekenoppassers is, welke ook de doelmatigste behandeling des geneesheers bederven. Van beide hier een enkel woordje: want van de liefderijke en verstandige oppassing van lijders te spreken, valt buiten mijn bestek. Elk geneesheer kent er de waarde, maar ook de zeldzaamheid, van. - Vooreerst heeft men in het ziekenvertrek eene soort van levende automaten, welke even als uurwerken door de komst des doctors worden opgewonden, en tegen dat hij weêrkomt afloopen, zoodat zij stilstaan, als hij zich ongelukkig wat laat wachten. Deze hebben hunnen vasten gang, hunne vaste stem, en hunne vaste manier in alles. Men heeft er, die, op bepaalde tijden, den kop door de bedgordijnen steken, om te zien, of de zieke de oogen open heeft, hem dan zijne medicijnen aanbieden, of vragen, of hij iets drinken wil, of

{==78==} {>>pagina-aanduiding<<}

zij zijne kussens eens zullen opschudden, enz. Men heeft anderen, die zich in een' gemakkelijken armstoel zetten, en, terwijl de arme zieke den slaap niet kan vatten, bij een goed vuur eene zoete rust genieten, en des morgens, bij het bezoek van den arts, den genoten slaap op rekening van den lijder stellen. Deze laatste soort heeft ook de manier, zoo veel van het geneesmiddel weg te werpen, als zij vergeten hebben er den zieke van te geven; ook zijn zij gewoon, hem niets versterkends of verkwikkends aan te bieden, zonder er vooraf zakelijk van geproefd te hebben, en den wijn met vrij wat water te mengen, opdat dezelve niet naar des lijders hoofd stijge.
Van eene geheel andere natuur zijn de ziekenoppassers van de tweede soort, waarin zoo weinig automatisch is, dat zij zich veeleer door hunne aandoeningen laten beheerschen. Hiertoe behooren voornamelijk de vrouwelijke betrekkingen van den lijder. Met een angstig gelaat en naauwelijks hoorbare stem, vragen zij hem, wel twintigmaal in een half uur, hoe hij 't heeft, en pijnigen hem bijna, om hem tot bekentenis van kwalen te brengen, welke hij niet gevoelt. Naauwelijks vernemen zij van verre den arts, of zij trippelen denzelven tegen, om hem hare ontdekkingen mede te deelen, en bedwelmen den armen geneesheer bijna met de opsomming van alles, wat in den voorgaanden nacht is uitgestaan. Is er een, in haar oog bedenkelijk verschijnsel, b.v. gebrek aan ontlasting, of hoest, of sterk zweeten, zoo worden zij boos, wanneer de arts met hare bezorgdheid niet instemme. Zij zien niets liever, dan dat hij bij elke verandering, hoe onbeduidend ook, een ander middeltje bij de hand heeft, en zij zijn niet beter in haar' schik, dan wanneer de tafel vol is van fleschjes,

{==79==} {>>pagina-aanduiding<<}

doosjes en potjes, waarvan het eene dit, het andere dat uur moet gegeven worden, zoodat er meer dan gewone oplettendheid toe vereischt wordt, om er niet in te verwarren. Naauwelijks is er een bevel uit den mond van den Esculaap gekomen, of men bemerkt eene drokte en gemurmel als in een' bijenzwerm, en eene pap te warmen, of een weinig gerstewater te koken, heeft zoo veel in, dat er het geheele huis, en somtijds de halve buurt, aan te pas komt. Met de oogen gebieden zij stilte en loopen, alsof zij op eijeren gingen, en met den mond en handen laten zij den armen lijder geen rust, en vermoeijen hem met vragen, zóó ingerigt en met zulk een gelaat en stem, dat, zoo de zieke nog eenig besef heeft, hij van angst, en soms van ongeduld, erger moet worden. Altijd hebben zij wat aan zijne kussens of aan zijn dekte verschikken, of leggen hem de handen onder de dekens, of vegen hem het aangezigt af, of hebben wat aan zijne muts enz. te plooijen; somtijds dwingen zij hem zelfs te drinken zonder dorst, iets zoets te nemen op de medicijnen, schoon hij van aller zoet walgt; of zij stoppen hem tot de ooren in de dekens, schoon hij schier stikt van benaauwdheid. Zóó trachten zij den lijder zijnen onaangenamen toestand te verligten en dragelijk te maken!
In alle dingen van eenig aanbelang keurt men het noodzakelijk, volgens een zeker plan te werken, en niets te doen, hetgene los en op zichzelven staat; maar in de ziekenkamer laat men zich geheel beheerschen door het oogenblik: het eene uur durft men naauw ademhalen, en het volgende maakt men zoo veel beweging, loopt men met zulke ontstelde gezigten door elkander, alsof de zieke den adem reeds had uitgeblazen. Of, zoo men eenig hoofddenkbeeld volgt, het is om den zieke te om-
{==80==} {>>pagina-aanduiding<<}
ringen met al wat akelig en naar is. Een enkele lichtstraal moet, in het duister vertrek, alles in lange schaduwen hullen, als wilde men den lijder van lieverlede aan het schimmenrijk gewennen. Alles, tot zelfs het ingeven der geneesmiddelen, moet met een' zekeren angst en verlegenheid geschieden; tot dat eindelijk de zieke zelf er van wordt aangestoken, en hem de vrees bekruipt, erger dan de ergste ziekte. Wanneer men dan daarbij nog met den ijlenden gaat redeneren, en alles in het werk stelt, om de zwakke hersens door dwaze tegenspraak nog meer te krenken, of zoetelijk met hem voortijlt, in plaats van hem op eenige andere wijze af te leiden, of wanneer men den wispelturigen kranke, zelf niet wetende wat hij wil, in alles te wille is, en hem dus de vreemdste dingen laat naar binnen slaan, om nu niet van nog erger misslagen te spreken, waardoor men den kranke in de waagschaal stelt, dan moet de kans der genezing onzekerder worden, dan die van behoud van schip en lading in een' vliegenden storm.


V.

Is het eene kunst ziekten te genezen, het is niet minder eene kunst, ziek te zijn. Wordt er tegen de voorschriften en regelen der eerste veelmalen door de artsen gezondigd, niet minder dikwijls wordt er tegen de laatste gezondigd door de lijders. En evenwel wijt niemand het mislukken van een geneesplan zichzelven, maar altijd der kunst of den geneesheer. Niemand bedenkt, dat het vrij wat inheeft, de hinderpalen uit den weg te ruimen of te vermijden, welken de zich doorkrui-
{==81==} {>>pagina-aanduiding<<}
sende menschelijke hartstogten den geneesheer in den weg stellen. Werd het, van de vroegste oudheid af, eene kunst van hemelschen oorsprong gerekend, de ontspannen lier des menschelijken ligchaams zóó te stemmen en te bespelen, dat zij, voor pijnlijke wanklanken, welluidende toonen geeft, - hoe veel te grooter kunst moet dit gerekend worden, wanneer het menschelijk gemoed, als een booze geest, telkens de pas gestemde snaren doet springen! En hoe dikwijls gaat het dus aan het ziekbed! Hoe dikwijls worden daar, door de zorgeloosheid, de eigenzinnigheid, het ongeduld of het wantrouwen der kranken, de beste pogingen van den arts te leur gesteld! Vooral moet men het veelvuldig mislukken der behandeling van slepende ziekten aan dergelijke oorzaken toeschrijven. Dergelijke kwalen ontstaan langzamerhand en onbemerkt. Ten minste hinderen zij, in het eerst, zoo weinig, dat men van dag tot dag verschuift, den geneesheer te raadplegen. En, als men er dan toe overgaat, wil men, dat hij bijna aan onzen neus ziet, wat ons deert, antwoordt hem niet dan ter loops op zijne vragen, en vindt het zeer lastig, als zijn onderzoek een weinig diep gaat. Ik beken, dat dit het geval bij alle zieken niet is, en dat vele zich integendeel beijveren, om het geduld en de aandacht van hunnen geneesheer op de proef te stellen, door een langwijlig en vermoeijend verhaal van alles, wat hun ooit is overkomen, van hun zitten en hun opstaan; zoodat zelfs de meest ingespannen opmerkzaamheid buiten staat is, den draad te vatten, waardoor die menigte van woorden zamenhangt. Zulke lijders zijn evenwel, in vergelijking der vorige, zeldzaam: want, schoon men zoude denken, dat er den menschelijken geest veel aan moest gelegen liggen, de inrigting zijner aardsche woonstede, en vooral

{==82==} {>>pagina-aanduiding<<}

derzelver leemten en gebreken, goed te kennen, leert de ondervinding, dat hij op geen ding bijna zoo weinig let, en dat hij nergens minder 't huis is dan in dat huis, waarin hij zijn hoogste gelukzaligheid zoekt. Dit is, in onze hoogst beschaafde tijden, te minder te vergeven, daar men gelegenheid in overvloed heeft, zich de in dat opzigt noodige kennis te verschaffen (*). Maar ik moet bekennen, dat de boeren hierin alle anderen overtreffen: zij toch zetten, als zij den geneesheer komen raadplegen, hem ten minste het water van den zieke voor, waardoor hij althans een punt heeft, vanwaar hij, gissenderwijze, zijn onderzoek kan beginnen; anderen zeggen eenvoudig: ik ben ziek, of nemen ook wel de vrijheid, zelve te bepalen, aan welke kwaal zij willen lijden, b.v. verkoudheid, rheumatismus, of eene vuile maag. En wanneer dan de doctor niet spoedig met zijn recept gereed is, worden zij zeer verdrietig.
Nog erger is het, wanneer een lijder, hetgeen zoo dikwijls gebeurt, niet zuiver opbiecht, en, het zij hij zich zijner kwale schaamt, of bevreesd is voor de geneeswijze, het scherp onderzoek van den arts zoekt te ontduiken, hem verkeerde antwoorden geeft, en zoo doende misleidt. Dit heeft vooral plaats, wanneer men vreest, dat het gebrek eene heelkundige behandeling en het gebruik van het mes zal vorderen. Hoe menigeen, die, eene breuk hebbende, dezelve stil laat zitten, tot dat zij eindelijk beklemd raakt, of die eene kleine wen

{==83==} {>>pagina-aanduiding<<}

tot een monsterachtig gezwel laat voortgroeijen, en, om de smart van een oogenblik te ontgaan, zich in een nameloos lijden van weken en maanden stort! Hoe menigeen vooral, die, de droevige gevolgen van verboden wellust willende verbergen, het gif, als een inwendige kanker, in zijn lijf laat rondvreten, en niet met ernst naar hulp omziet, voordat hij levend verrot! En, als dan eens de kwaal tot die hoogte gekomen is, vordert men genezing; ja, wat nog meer is, in eene kwaal, welke jaren lang noodig had om zich te ontwikkelen, vordert men die genezing in eenige weinige dagen!
Dat ongeduld van den lijder is niet minder dikwijls eene oorzaak van het mislukken eener geneescuur. Op zich zelve reeds is deze gemoedsgesteldheid zeer nadeelig voor het ligchaam, vooral voor het, over het algemeen, gevoelig gestel van een' zieke: want er is geene vruchtbaarder bron van gedurige teleurstelling, verdriet en gemelijkheid, en deze zijn onder de grootste vijanden onzer gezondheid te tellen. Dat ongeduld drijft den lijder, zijnen geneesheer onophoudelijk te plagen, om telkens van geneesmiddelen te veranderen; iets, dat de genezing van langdurige kwalen bijna onmogelijk maakt. Want, even als een arbeider, een' zwaren boom omver willende houwen, weinig vorderen zoude, zoo hij nu eens hier, dan eens daar eenige bijlslagen deed, even weinig vordert men in de behandeling eener ziekte, als men, zonder vast plan, alleen voorschrijft om niet ledig te schijnen. Het is wel zoo, de meeste ziekten laten zich van meer dan één punt, met voordeel, aantasten; maar wil men dit voordeel behouden, dan moet men, met standvastigheid, op hetzelfde punt blijven werken, waar men eerst de kracht der ziekte verzwakt heeft.

{==84==} {>>pagina-aanduiding<<}

Hieruit kan men opmaken, hoe weinig nut de ongeduldige lijder verwachten kan van het, helaas! bijna algemeen aangenomen gebruik, om, als eene kwaal meer dan een paar dagen duurt, van den eenen doctor naar den anderen te vliegen. Immers, voorondersteld, dat men in den grooten kring van geneesheeren, waarlangs men, met eene hijgende borst of verstopt onderlijf, ronddraaft, niets vond, dan mannen van beproefde kunde en ervaring, zal elk derzelve toch zijne eigene wijze van zien en zijne eigene wijze van doen hebben; en er zal dus een wonder moeten gebeuren, grooter dan de duizendmijlige reistogtjes van mahomed, zoo niet de een zoo veel met uwe genezing achteruit gaat, als de ander vooruit gegaan is.
Van die gedurige verwisseling is het voor een braaf man zoo onteerend wantrouwen, waardoor velen de zoetste vruchten der kunst verbitteren, niet zelden de oorzaak. Tegen dat wantrouwen kan men weinig doen; maar men kan het ligt voorkomen, wanneer men, in de keuze van eenen geneesheer, met behoorlijken ernst en voorzigtigheid te werk gaat; wanneer men een' doctor naar zijn hart zoekt. - Zeldzame kundigheden en rijpe ervaring zullen zich eindelijk het vertrouwen van alle menschen, ook van het verschillendst karakter, verwerven. Maar zeldzame kundigheden en rijpe ervaring zijn niet elken geneesheer gegeven, en daarom doet, in 't algemeen, eene zekere overeenstemming in het karakter van den lijder en den arts dikwijls zoo veel af. Niet alle menschen zijn gediend met een' luchtigen snaak, die koortsen en hoofdpijn met allerlei potsen verdrijft, even min als anderen gediend zullen zijn met een' ernstig en gemoedelijk man, die zich aan het ziekbed op

{==85==} {>>pagina-aanduiding<<}

eene andere manier neêrzet, dan aan een' vrolijken maaltijd.
Wat evenwel nog meer dan dit alles den geneesheer beletten kan, in weêrwil zijner beste pogingen, over de ziekte te zegepralen, is de verregaande zorgeloosheid en eigenzinnigheid, waaraan vele zieken zich schuldig maken, ten aanzien van de voorschriften der artsen. Wie maakt er zich eene gewetenszaak van, de voorgeschrevene geneesmiddelen te weigeren, of, wat nog erger is, weg te werpen en te verdonkeren, en vervolgens zijnen geneesheer diets te maken, dat ze genomen zijn? Behalve dat dit, vooral in heete ziekten, zeer gevaarlijk wezen kan, daar er dikwijls het oogenblik door verloren gaat, hetwelk voor eene beslissende werking gunstig was, is het laatste (daar het een laag bedrog is, onder den schijn van vertrouwen en vriendschap gepleegd) zeer misdadig; en zulks te meer, dewijl men daardoor den geneesheer in de verzoeking brengt, of de beste geneesmiddelen, daar hij er geene werking van ziet, te mistrouwen, of, in andere gevallen, krachtelooze en verkeerde middelen aan te wenden, dewijl hij er te voren eene heilzame werking van meent bespeurd te hebben, - eene werking, welke hem, door vroegere lijders, schandelijk is voorgelogen. Voornamelijk zal dit plaats hebben bij jongere kunstoefenaars, door gebrek aan eigene ondervinding, nog niet zoo vaardig, om, in zulke gevallen, het ware van het valsche, het waarschijnlijke van het onwaarschijnlijke te onderscheiden.
En kan men al eens zoo veel van zich verkrijgen, dat men des doctors pillen slikt, zoo blijft het daar ook bij; zijne overige voorschriften, den dagelijkschen leefregel betreffende, worden in den wind geslagen, en men vindt

{==86==} {>>pagina-aanduiding<<}

allerlei onnoozele uitvlugten om dezelve te ontduiken. Zoude men de man niet meer dan dwaas rekenen, die een oogenblik aarzelde, om te kiezen tusschen den tabak en zijn leven? En hoe menigeen heeft toch aan een pijpje eerst zijne bloeijende gezondheid en vervolgens zijn leven opgeofferd! Hoe duur moet men dikwijls het gemelijk gezigt betalen, waarmede men den arts ontving, die ons eene geliefkoosde spijze verbood! of den spottenden lach, waarmede men hem over de nadeelen van het heet of gulzig eten, of van het sterk broeijen des ligchaams, of van het uitwerpen des speeksels hoorde spreken! Uit deze en dergelijke kleinigheden ontstaan dikwijls de pijnlijkste en gevaarlijkste ziekten; hoeveel te meer moeten er ligtere ongesteldheden door verergeren, en eindelijk ongeneeslijk worden!
Vindt men zijne lijders, bij het voorschrijven van een eenvoudig drankje, dikwijls reeds zoo eigenzinnig, dat zij niet tot het gebruik van hetzelve te bewegen zijn; hoe veel te erger wordt dit bij het voorschrijven van eene omslagtige geneeswijze, en vooral als men van het mes spreekt! Dan verheffen zich op ééns alle bezemen en tangen, om den vermetelen uit te drijven, die zoo iets durfde voorslaan of aanraden. Een bad? ‘Zoude ik mijn kind, tot den kop toe, in het water stoppen? Het arme worm zoude zich immers dood schreeuwen!’ - Pappen? ‘Wat is dat lastig en nat en smerig! Kan men het niet even goed met een pleister doen? Die blijft er op liggen, en men behoeft er verder niet naar om te zien.’ - Snijden? ‘Daar moet gij mij niet mede aankomen; ik kan geen bloed zien, zonder flaauw worden.’ - Door deze en dergelijke uitvallen wordt ieder geneesheer dagelijks in zijn geneesplan gehinderd; en geschiedt het niet altijd zoo lomp, zoo regtstreeks, het

{==87==} {>>pagina-aanduiding<<}

geschiedt toch. Men legt hem allerlei zwarigheden in den weg; men dwingt hem, iets anders te verzinnen; men verlamt zijne beste pogingen, en - men wijt hem den slechten uitslag.
Zoude raphaël zulke verrukkelijke beelden hebben kunnen malen, haydn zulke betooverende toonen scheppen, zoo elke domkop hen midden in hun werk had komen storen, met zijne aanmerkingen lastig vallen, of hun de wet voorschrijven? En met wat regt zal men dan van elk gewoon geneesheer vergen, hetgene men van zulke uitmuntende vernuften met geen regt zoude mogen vorderen? Dit ware immers even dwaas als onregtvaardig. Men vrage dan nimmer, waarom er menschen aan geneeslijke kwalen sterven: want, zoo het antwoord dikwijls niet zeer vereerend is voor de faculteit, zal het dit even weinig voor hen wezen, die haar op zoo velerlei manieren de handen binden.




{==88==} {>>pagina-aanduiding<<}

Over de beoordeeling der afgestorvenen.

De oudste bewoners van Egypte hadden de gewoonte hunne afgestorvenen, voor dat zij dezelve ter aarde bestelden, aan het algemeen oordeel over te geven. Wanneer dit ten hunnen voordeele besliste, werden zij naar een, aan de overzijde der rivier gelegen, eiland gebragt, alwaar hunne schimmen, volgens de overleveringen des volks, allerlei genot en de hoogste gelukzaligheid vonden; doch zoo de stemmen des volks ongunstig van hun leven getuigden, zoo werden zij in het water geworpen en den visschen prijs gegeven.
Deze gewoonte moet ons, met een' bijzonderen eerbied en ontzag voor het overblijfsel en de nagedachtenis onzer dooden bezield, noodzakelijk vreemd en zelfs wanvoegelijk voorkomen. Wij oordeelen het veelmeer het kenmerk van een weldenkend en beschaafd mensch, dat hij met schroomvalligheid en terughouding van elk afgestorvene spreke, en achten het onmenschlievend derzelver karakter in een min gunstig licht te vertoonen. Zoude deze zachtmoedigheid een gevolg zijn van onze meerdere verlichting, of moet zij aan andere oorzaken worden toegeschreven? Zoude de bekende spreekwijze,

{==89==} {>>pagina-aanduiding<<}

men moet de dooden laten rusten de uitspraak zijn van het beschaafd verstand, of van het vooroordeel en bijgeloof? Wanneer wij bedenken, dat dit gevoelen ons met de ruwste en domste volkeren gemeen is; dat het zich in de hoogste oudheid, in tijden verre verwijderd van alle verlichting, verliest; dan kunnen wij geen' schijnbaren grond voor het eerste vinden, en zijn genoodzaakt te erkennen, dat wij in deze spreuk de stemme des vooroordeels niet onduidelijk hooren. Bij alle natiën is de dood een hatelijk wezen, en zijn zij, die in deszelfs geweld zijn, voorwerpen van afgrijzen en schrik. Men is zelfs geneigd, om aan de geesten der afgestorvenen iets kwaads toe te schrijven, en het gemeen vreest hen, als de uitvoerders der helsche wrake. Vandaar dat men de assche der dooden ducht aan te raken, om hunne schimmen niet, ter kwader ure, op te wekken. Daarom misschien wil elk, dat men de dooden zal laten rusten. Doch wij vinden ditzelfde gezegde bij de Grieken en derzelver afkomelingen, de Romeinen, weder; hier echter heeft het eene veel zachtere en schoonere beteekenis. Men moet de assche der afgestorvenen ongemoeid laten, als dierbare en eerbiedwaardige overblijfselen van wezens, die nu een veel hooger natuur, dan wij hebben aangenomen; die eens ons in velen opzigte belangrijk en waard geweest zijn, en waaraan wij dikwijls de grootste verpligting hebben; die hier op aarde nog vele betrekkingen nalaten, aan welke iedere schennis van dezelve gevoelig zijn moet. In dezen zin wordt gewoonlijk ons spreekwoord gebruikt, doch niet zoo zeer, ten aanzien van de overblijfselen, als wel van de nagedachtenis der dooden. Onze meerdere beschaving schijnt aan deze overoude uitspraak een' edeler zin gehecht en het Christendom zoowel op dit als op zoovele andere gevoelens en

{==90==} {>>pagina-aanduiding<<}

gewoonten den stempel der verhevene zachtmoedigheid, welke haar kenschetst, gedrukt te hebben.
De geest van het Christendom gebiedt uitdrukkelijk de grootste zachtmoedigheid en liefderijkheid in het beoordeelen onzer naasten; en is het wonder, dat wij daaronder ook de nagedachtenis onzer dierbaarste betrekkingen willen geteld zien? Maar het is er verre van daan, dat zij elk oordeel over dezelve verbiedt; dit zoude met alle menschelijke begrippen strijdig zijn en de rijkste bron van kennis en verbetering des harten afsluiten. Zonder oordeel over anderen, en in het bijzonder over hen, die het tooneel der wereld vóór ons betraden, bestaat er geene geschiedenis, is alle mogelijkheid tot menschenkennis verloren, en vergaat dus de ruimste gelegenheid om schatten van wijsheid en ervaring voor onszelve op te zamelen, om anderen te leeren en te verbeteren. Dit is zeker eene gewigtige bedenking tegen de heilige rust, die wij onzen dooden zoo gaarne gunnen; eene bedenking, welke het nader onderzoek van dit gevoelen ten sterkste aandringt.
Een gevoelen, hetwelk geen' genoegzamen grond heeft en grootendeels op gewoonte en verkeerde begrippen steunt, is voorzeker een vooroordeel te noemen; en een vooroordeel is des te schadelijker en gevaarlijker, naarmate het algemeener verspreid is, vooral zoo het zelfs bij de besten des volks bescherming vindt. Beide mogen wij met reden beweren ten opzigte der overdrevene zachtmoedigheid, waarmede men veelal, ten minste in het gemeene leven, gewoon is de dooden te beoordeelen. En zouden wij dan niet, met het volste regt dit volksbegrip voor de regtbank des verstands mogen roepen en, zoo het noodig is, bestrijden? Hieraan, geloof ik,

{==91==} {>>pagina-aanduiding<<}

zal niemand uwer twijfelen, maar veelmeer erkennen, dat hetzelve een onderzoek waardig is en tevens behoeft.
Vergunt mij daartoe eene poging te wagen, en u in dit uur te onderhouden over de beoordeeling der afgestorvenen.
Laat ik uwe aandacht bij de volgende punten mogen bepalen:
Ten eerste zal ik den aard dezer beoordeeling trachten te ontwikkelen, ten einde men zich geen verkeerd denkbeeld van dezelve make, en daardoor in zijn vooroordeel gestijfd worde;
Ten tweede zal ik de heilzame gevolgen aantoonen, welke de beoordeeling van afgestorvenen zoowel voor het algemeen, als voor elk bijzonder mensch, hebben kan;
Ten derde zal ik ook de regtmatigheid dezer beoordeeling betoogen, om de bezwaren derzulken weg te nemen, die haar als strijdig met onze pligten en met onze verhevene bestemming mogten beschouwen.
Bij de behandeling dezer punten verzoeke ik uwe gunstige en bemoedigende aandacht.

I. Gelijk elke beoordeeling zijn bepaald onderwerp heeft, volgens bijzondere regelen wordt ten uitvoer gebragt, en tevens de eene of andere bedoeling hebben moet; zoo is het ook met de beoordeeling der dooden gelegen: wij moeten dus weten, wat wij in hen moeten beoordeelen, hoedanig wij dit oordeel moeten inrigten, en met welke oogmerken hetzelve geschieden moet.
Het is voorzeker dwaas en buitensporig, wanneer wij ons over dingen een oordeel aanmatigen, welke buiten den kring onzer kennisse gelegen zijn. Wij mogen dus

{==92==} {>>pagina-aanduiding<<}

ook, in het beoordeelen der menschen, ons niet vermeten de geheimste gedachten, de binnenste wenschen en zuchten des harten voor de vierschaar van ons verstand te roepen, welke daartoe niet bevoegd is. Van alles, wat den mensche aangaat, zijn het alleen de daden en woorden, waarover wij een juist oordeel kunnen vellen, en het is uit derzelver naauwkeurige kennis en vergelijking, dat wij met eenige zekerheid, het karakter, waarvan zij de uitvloeisels zijn, kunnen opmaken. Verder mogen wij nimmer gaan. Verder strekke zich dan ook ons oordeel over afgestorvenen niet uit. Het zijn menschen, welke wij beoordeelen, waarvan wij niets dan het uitwendige zien, het binnenste alleen door eene voorzigtige gevolgtrekking raden kunnen. Doch, gelijk wij uit den geregelden loop van een uurwerk tot deszelfs innerlijke waarde en deugdzaamheid besluiten, mogen wij ook met regt uit de redenen en uit de gedragingen van iemand deszelfs aard opmaken, en een besluit trekken tot de gesteldheid van zijn gemoed.
In het algemeen laten zich onze daden afleiden uit de ligchaamsgesteldheid en uit de zinnelijke neigingen en bewegingen der ziel, die daarvan een gevolg zijn, of uit de werkzaamheid des verstands, als gevolgen van overweging en bedaard nadenken, of eindelijk zij zijn de onmiddellijke tolken van het heilig gevoel voor goed en kwaad, hetwelk in onzen boezem spreekt, en ons luide toeroept, wat wij doen of laten moeten. - Wij kunnen ook dus der afgestorvenen daden zoowel beoordeelen, of zij een gevolg waren van hunnen zinnelijken aanleg of niet, of zij verstandig waren of niet, of zij overeenkwamen met de voorschriften der rede en der Godsdienst of aandruischten tegen Goddelijke en menschelijke wetten. Wij kunnen beoordeelen, welke de gesteldheid van hun lig-
{==93==} {>>pagina-aanduiding<<}
chaam, welke de neigingen van hun hart, welke de gaven van hunnen geest, en hoedanig de zuiverheid en deugdzaamheid van hun gemoed geweest zijn. Een uitgestrekt veld, maar hagchelijk te betreden; een schoone oogst van wijsheid en kennis, maar niet voor ieder te maaijen! Want gelijk men geen kind de sikkel in de hand geeft, om die in het koren te slaan, maar daartoe den forschen arbeider verkiest, zoo kan hij alleen over der menschen daden oordeelen, die met wijsheid en kennis is toegerust.
En dit geleidt mij tot de beantwoording der tweede vraag: hoedanig men de dooden moet beoordeelen, waaruit ons de aard, maar ook tevens de moeijelijkheid van dit oordeel nog nader kenbaar zal worden.
Elk oordeel, hetwelk ongegrond is, is een vooroordeel; van een juist en regtmatig oordeel is dus het eerste vereischte, dat het op goede gronden steune. Hoeveel meer is dit hier het geval; daar wij in eene zoo teedere en moeijelijke zaak oordeel vellen! Geene losse geruchten, geen oppervlakkig onderzoek moet ons hier leiden, wij moeten of in de gelegenheid geweest zijn, of er ons in stellen, om alles met naauwkeurigheid na te gaan en met bedaardheid te overwegen. En hoe zullen wij dit kunnen, zonder genoegzame kennis? Wie zal over de betrekking tusschen iemands daden en zijn ligchaamsgestel, wie zal over den invloed van zijn temperament, zijne ligchaamsgebreken en ziekten kunnen oordeelen, die niet is ingewijd in de geheimen der menschelijke natuur? Hoe oneindig veelvuldig zijn de werkzaamheden van onzen geest! Welk een onoverzienbare afstand tusschen den geringen handwerksman, die een eenvoudig kunststuk vervaardigt en het verheven vernuft, dat den loop

{==94==} {>>pagina-aanduiding<<}

der sterren afmeet! en alle, die dien afstand vervullen, moeten, zullen zij wel beoordeeld worden, door kenners worden beoordeeld. Doch dit alles is niets in vergelijking van hetgene voorondersteld wordt, eer wij in staat zijn, met eenig regt, over de zedelijke daden der menschen ons gevoelen uit te brengen. Men zal zeggen dat ons eigen gevoel van goed en kwaad hier ten minste duidelijk beslist en ons van elken dwaalweg afhoudt; maar dat gevoel is bij ieder onzuiver; bij den een door eene geliefkoosde neiging, welke hem allen verschoonen doet, die daaraan mede schuldig zijn; bij een' ander door een lang gekoesterd vooroordeel, dat hem belet het kwade eener handeling in te zien; bij een' derden door de spitsvondigheden des vernufts, die hem al, wat eerbiedwaardig en heilig is in het oog der braven, doen wegredeneren. Wie kan daarenboven oordeelen, of de eene daad goed of kwaad zij, zonder op het temperament, op de beschaving des verstands, in één woord op alles acht te slaan.
Gij ziet, M. V! waarheen ons het oordeel voeren moet, wanneer het op geene goede gronden steunt; maar gij ziet tevens de moeijelijkheid om een gegrond oordeel te vellen. Hieruit is het dan ook ligtelijk op te maken, dat men in deze beoordeeling, ten tweede met voorzigtigheid moet te werk gaan. Er is misschien geen grooter raadsel dan de mensch; zijne natuur is zoo zamengesteld, zoo ingewikkeld en zoo duister, dat zelfs het uitstekendste verstand daarin dwalen kan. En wat is gevaarlijker, wat is onmenschelijker dan te dwalen in het oordeel over zijn medemensch, over een' afgestorvene? Zulk een dwaling is nimmer te herstellen en teistert ons eigen hart. Overhaasting en roekeloosheid brengen nimmer tot een goed einde, veel minder hier, waar bijna

{==95==} {>>pagina-aanduiding<<}

iedere schrede zoo niet in de duisternis ten minste in de schemering gedaan wordt.
Indien het verstand ons voorzigtigheid aanraadt, ons hart dringt ons tot liefderijkheid en zachtmoedigheid, en dit is het derde vereischte eener behoorlijke beoordeeling der afgestorvenen. Waarom zouden wij, die zelve zoovele verschooning behoeven, anderen gestreng beoordeelen? En al ware het niet de vrees der wedervergelding, die ons hiervan terughield; kunnen wij, die zelve menschen zijn, ons onkundig houden van hetgene der menschelijke natuur eigen is? Kunnen wij, die weten, hoe moeijelijk het is, midden in den storm der driften meester van ons hart, van onze daden te blijven, anderen diezelfde zwakheid verwijten? Kunnen wij een oogenblik verantwoorden voor ons zelve? en zouden wij dan niet een' zachten blik slaan op de afwijkingen van onzen broeder, vooral nu het ons niet meer vergund blijft, hem van zijn verderf te redden, of op het moeijelijk pad der deugd te helpen?
Wij moeten onzen medemensch, zelfs na zijnen dood ook nimmer beoordeelen, zonder eerbied voor de verhevene bestemming te gevoelen, welke hij met ons gemeen heeft. Ook den domsten, den slechtsten zijn wij eerbied verschuldigd. Zij blijven menschen, en wij weten niet, welk een' hoogen rang zij nog eens in de schakel der wezens zullen bekleeden, welke grootsche oogmerken de Voorzienigheid met hen voor heeft: wij weten niet, of die gebreken, waarom wij hen nu verachten, niet eens weggenomen zullen worden, en zij in luisterrijker gedaante verschijnen, dan wij van de schitterendste deugden verwachten. Verachting van de nagedachtenis eenes menschen is beneden de waardigheid,

{==96==} {>>pagina-aanduiding<<}

welke wij onszelve verschuldigd zijn op te houden. Wij moeten nimmer vergeten, dat het menschdom één eenig uitgestrekt huisgezin uitmaakt, en dat de verguizing van éénen niet nalaten kan allen te treffen.
Ik zal niet noodig hebben hier bij te voegen, dat men in de beoordeeling der afgestorvenen, altijd denkeh moet, dat zij betrekkingen nalaten, aan welke hunne nagedachtenis dierbaar en heilig is. De welvoegelijkheid, zoo wel als de menschlievendheid gebieden, deze teedere snaar niet moedwillig te roeren, en hun de onaangenaamheid te sparen van hetgene zij heilig en onbesmet wanen, als onrein veracht te zien.
Maar ook zoodanig eene beoordeeling, welke op goede gronden met behoorlijke voorzigtigheid, liefderijkheid eerbied en welvoegelijkheid geschiedt; welke zich bij de daden en de blijkbaarste karaktertrekken bepaalt, blijft nog altijd te misprijzen, wanneer zij niet door het oogmerk, waartoe zij geschiedt, veredeld wordt. - Dit was de derde aanmerking, welke ons den aard der beoordeeling, die wij bedoelen, moet leeren kennen. - Nimmer moet men iemand, veel minder een' afgestorvene, uit eene ijdele praalzucht, of uit kwaadsprekendheid of uit eenig ander min loffelijk oogmerk, beoordeelen, maar ons eenig doelwit hiermede moet zijn, ons zelve en anderen te leeren en te verbeteren. De bedrijven van anderen zijn een leerzame spiegel, waaruit wij ons zelve leeren kennen. De indruk, welke voorbeelden op ons nalaten, is oneindig levendiger dan die der welsprekendste lessen. Vandaar het groote nut der geschiedenis; en het is uit dit oogpunt, dat men vooral de beoordeeling der dooden beschouwen moet. Wanneer wij ons dan met het karakter dergenen bezig houden, die ons

{==97==} {>>pagina-aanduiding<<}

zijn voorgegaan, geschiede het alleen, opdat de betrachting hunner deugden ons aanmoedige, de werkzaamheden van hun vernuft ons den weg der kennisse banen zouden; het geschiede ter waarschuwing van het kwade, en om ons die klippen te leeren vermijden, het zij van het verstand of van het hart, waarop zij schipbreuk geleden hebben.
Zulk eene beoordeeling der dooden kan niet nalaten de heilzaamste gevolgen mede te brengen, en deze weldadige vruchten willen wij in een tweede gedeelte nader leeren kennen.

II. Vooreerst deelt de beoordeeling der afgestorvenen in het voordeel, hetwelk de oordeelkundige beschouwing der menschen in het algemeen hebben kan, wanneer dezelve wel wordt ingerigt; zij is namelijk zeer nuttig voor de opscherping des verstands en de verbetering des harden. De ondervinding is de beste leermeesteres, en zij is het, welke ons hier leert. In de uitkomsten der daden van anderen te beschouwen en dezelve met die daden zelve in vergelijking te brengen, ligt eene rijke bron van levenswijsheid, en leeren wij, op eene duidelijke en overtuigende wijze, wat wij doen en wat wij laten moeten. Hier worden de verhevene lessen der wijsheid diep in ons harte ingeprent; hier met de levendigste kleuren afgemaald, wat de welsprekendste tong nooit zoo kan leeren. Allermeest kan ons het onpartijdig onderzoek der doodenwereld omtrent de uitkomst van ons gedrag onderrigten. Daar vertoont zich naakt en bloot zoowel de grootste Vorst, als de geringste arbeider; daar valt den huichelaar het masker af; daar verschijnt de lieveling der wereld alleen en zonder verdedigers; daar zwijgt de scherpe tong des lasteraars, en de honigzoete lippen des vlei-
{==98==} {>>pagina-aanduiding<<}
jers doen er zich niet open. Wij zien er den mensch in zijn geheel en zoo als hij is.
En zoude het niet tot onze leering strekken, zoude het geen' weldadigen indruk op ons gemoed nalaten, daar wij de wegen des levens voor ons zien liggen en nog onzeker zijn welk pad te betreden, wanneer wij dan de voetstappen van hen, die hetzelve reeds ten einde toe afwandelden, met onzen geest volgen, en zien, waarheen hen hunne levenswandel gevoerd heeft; moet deze beschouwing dan niet een krachtdadig besluit in ons te wege brengen en, zoo anders onze ziel niet geheel ontzenuwd is, beslissend zijn voor ons volgend leven? Heeft de aandachtige overweging der geschiedenis, vooral van de getrouwe beschrijving der levens van beroemde mannen, reeds zulk weldadig uitwerksel op het gemoed van een' braaf en gevoelig man; hoeveel sterker moet dan niet zijne ziel bewogen worden door de herinnering dier handelingen, waarvan hij zelf ooggetuige, ja dikwijls deelgenoot was, door het herdenken aan het karakter, aan het gedrag en aan de lotgevallen zijner reisgenooten, welke van zijne zijde werden weggerukt. Konden de gedenkteekenen ter eere van den Atheenschen held miltiades opgerigt, deszelfs landgenoot themistocles in lateren tijd, zulk een vuur voor groote daden inboezemen, dat zij hem nacht noch dag ruste lieten, voor dat hij ook zich een' naam verworven had; hoeveel te meer moet het den edele ontvonken, wanneer hij die daden voor zijn oog zag verrigten, waarvan gedenkteekenen slechts met eene zwakke stemme spreken; wanneer hem gedurende zijn geheele leven de lof in de ooren klinkt van den man, die eens aan zijne zijde stond, met welken hij naar dezelfde eerepalmen dong.

{==99==} {>>pagina-aanduiding<<}

Doch misschien zult gij aanmerken, dat de daden van groote mannen met regt in aandenken gehouden en derzelver karakter, met vrucht, gestrengelijk kan beoordeeld worden, maar dat zij, die in duisternis hun leven slijten, nimmèr zoo belangrijk voor hun nageslacht kunnen wezen, en dat men hen dus liever moet laten rusten. Laten wij ons niet bedriegen, M. H! niets is te gering, wat het verhevenste wezen op aarde, de mensch, bedrijft, en in het stille huisselijk leven blinken niet zelden de grootste deugden uit, gelijk het helaas! ook dikwijls door de verfoeijelijkste en uitgezochtste ondeugden ontsierd wordt. Daarenboven verheft de bestemming der meeste menschen zich zelden boven den kleinen kring, waarin zij geboren en opgetogen werden; en waarom zouden wij dan, om voorbeelden ter leering en waarschuwing op te zoeken, ons verre boven denzelven verheffen! Zoude het niet dwaas zijn van een' leerling in de schrijfkunst, dat hij de moeijelijkste en schoonste voorschriften uitkoos ter navolging? Ik achte het daarom veel beter, dat men, bij de verzameling van levenswijsheid, binnen den kring blijft, waarin de Voorzienigheid onszelve plaatste; en het is uit dit oogpunt, dat ik de beoordeeling der afgestorvenen, waarmede wij leefden, als leerzamer en krachtdadiger beschouwe dan de beoefening der geschiedenis, welke ons alleen groote mannen en groote gebeurtenissen ter beoordeeling aanbiedt.
Het uitwerksel van de beoordeeling der afgestorvenen, dat wij tot hiertoe beschouwden, kan ook de overweging van het gedrag der levenden gedeeltelijk verschaffen; maar deze beschouwing heeft nog een tweede, en voorzeker niet minder heilzaam gevolg, hetwelk haar bijzonder eigen is, ik meene den indruk, welken de over-
{==100==} {>>pagina-aanduiding<<}
tuiging, dat wij zelve na onzen dood ook zullen beoordeeld worden, op onze ziel maken moet.
Wat zal de stemme van het nageslacht zeggen van mij? wat zij allen, die mij nu omringen, wanneer ik eens niet meer zijn zal, wanneer er van mij niets meer zal overig zijn dan de levendige nagedachtenis van het gene ik deed? Mag ik verwachten, mag ik wenschen, dat iemand mijne voetstappen drukken zal? Zal mijn naam in zegening wezen onder hen, die mij volgen? Zal iemand hunner op het onzeker pad des levens mijn gedrag als zijn leidstar kiezen? Zoude ik dwalen M. V. wanneer ik beweerde, dat zulke gedachten zelden in ons hart opkomen? En echter, welk eene spoorslag ter betrachting van onzen pligt, welk eene magtige stemme ter aanmoediging op den weg van waarheid en deugd!
Ik zal na mijnen dood beoordeeld worden. Mijne nagedachtenis zal overblijven en in de harten der menschen vloek of zegen opwekken. Het kwaad, dat ik doe, zal met mij vergaan in het stof, of indien het voortwoedt, zal er geen oogenblik ruste zijn voor mijne assche. Het goede, dat ik gedaan heb, zal immer rijper en betere vruchten voortbrengen, en nooit zal mijn naam genoemd worden, zonde een' heiligen eerbied. Heilig zal alles zijn, wat mij behoorde, en de minste kleinigheid zal eene onschatbare waarde bekomen in de oogen van duizenden, die mijne deugden zegenen.
Ik zal na mijnen dood beoordeeld worden. De schrikken des doods zullen mij niet beveiligen voor den gestrengen regter. Verlaten van alles zal ik weerloos voor hem staan. Hoe vreeselijk ik was, niemand zal meer, uit angst, zijne stemme terughouden; hoe kunstig ik mij hield in den mantel der schijnheiligheid, hij zal

{==101==} {>>pagina-aanduiding<<}

mij voor de oogen van den eenvoudigste zelfs niet bedekken. Noch de tooverkracht der zinnen noch het alvermogen des vernufts zullen mij iets meer doen schijnen, dan ik wezenlijk ben.
Ik zal na mijnen dood beoordeeld worden, en mijne dierbaarste betrekkingen zullen dat oordeel vernemen Vergeefs zullen zij de stemme trachten te smoren, die wrake over mijne assche roept. Nog, als ik reeds lang ruste, zal ik hun geluk krenken, hunne zoetste genoegens bitter als gal maken. Nog, nadat ik niet meer ben, zal eene grijze moeder wee! roepen over den ontaarden zoon, zal het schuldeloos kroost zich schamen mij, den oorsprong van hun leven, te noemen! Maar ook, indien ik de lessen der wijsheid gehoor gaf, de voorschristen der deugd en der Godsdienst volgde, zal ieder zich eene eere rekenen, tot de mijnen behoord te hebben, zal ik de rijkste bronnen van redelijk genot openen; en ook dan nog in het midden der mijnen het ware geluk vestigen.
Wien dergelijke gedachten in het hart oprijzen, moet een monster en geen mensch zijn, indien hij geene hevige en bestendige drift voor alles, wat edel en goed is in zijn' boezem voelt ontvonken; indien nu eenige pligt hem te zwaar, eenige overwinning te moeijelijk voorkomt. En zou dan niet elk onzer, even als weleer Cicero, telkens tot zich zelven zeggen: uwe naam gaat verder dan dit korte leven; gij leeft niet alleen voor dit, maar ook voor het nageslacht; daarin zult gij eens een' gestrengen regter vinden, van wien geen verheven staat, geen aanzienlijk geslacht, geene magtige vrienden, noch zelfs de welsprekendste voorspraak u redden kan.
De beoordeeling der afgestorvenen is dus heilzaam in

{==102==} {>>pagina-aanduiding<<}

hare gevolgen, daar zij niet alleen ons leert en vermaant, maar ons tevens den sterksten prikkel geeft, om in deugd en kennis voort te streven.
III. Doch de beoordeeling der afgestorvenen moge ons de grootste voordeelen beloven, wij zouden geene vrijheid hebben, om haar u zoo zeer aan te prijzen, indien wij ook niet van hare regtmatigheid overtuigd waren.
Velen houden de beoordeeling van onze medemenschen voor eene ongeoorloofde zaak, voor iets, dat met de beginselen des Christendoms en met de algemeene welwillendheid, welke hetzelve gebiedt, geheel en al strijdig is. Doch wij moeten hier vooral tusschen het beoordeelen der menschen en het veroordeelen onderscheid maken; het laatste is ons ten minste ten aanzien der zedelijke daden, ongeoorloofd, omdat de binnenste bewegingen van des menschen hart geen voorwerp zijn onzer kennis. Maar het eerste strijdt niet tegen de liefde, welke wij anderen verschuldigd zijn, wanneer ons oordeel op goede gronden steunt, wanneer het niet uit eene ijdele kwaadsprekendheid, maar ter leering en verbetering van ons zelve of van anderen geschiedt. Zelfs de Stichter van het Christendom maakt ons opmerkzaam op het gedrag en op de uitkomst van de daden der menschen, opdat wij daaruit zelve wijs zouden worden. Alleen het ongegrond, het ontijdig, het liefdeloos oordeelen wordt met reden afgekeurd.
Maar, al staat het mij vrij der menschendaden te beoordeelen, zal ik daaronder ook den afgestorvene betrekken, die zich niet meer verdedigen kan, wien ik er niet door kan verbeteren, en wiens onschuldige betrekkingen daardoor nog dikwijls moeten lijden? Wat het laatste betreft,

{==103==} {>>pagina-aanduiding<<}

ook dat is verkeerd, wij moeten niemand minachten, omdat een der zijnen verachtelijk is; en wij hebben te voren reeds gezegd, dat men in het beoordeelen der dooden altijd alles vermijden moet, wat den achtergeblevene grieven kan. - Ook is het waar, dat hij, wien ik na zijn dood beoordeel, geen nut meer daarvan trekken zal, maar dit is ook het oogmerk daarvan in het geheel niet, en niemand kan dat vorderen. Waarom handelde ik dwaas en verkeerd? opdat een ander mij weder zoude te regt brengen? Dit is iets, hetwelk men van de heiligheid zelve niet eischen kan. En wat eindelijk de onmogelijkheid der verdediging aangaat, deze bestaat er niet; de doode zwijge in zijn graf, zijne daden spreken, deze zullen den laster doen verstommen; maar tevens het regtvaardig oordeel bekrachtigen, en het is alleen daarvan, dat ik spreke.
Wij beoordeelen daarenboven niet slechts de boozen, maar ook de braven; en dit misprijst niemand. Waarom zou dan hij, die zich schuldig maakte aan het geheele menschdom, vrij wezen voor den strengen regter, waarvoor de weldoener van duizenden verschijnt.
Wij mogen dus in het algemeen vaststellen, dat de beoordeeling der dooden niet strijdig is tegen de pligten, welke wij onzen medemenschen verschuldigd zijn; dat zij dus ook, wel verre van ongeoorloofd te wezen, voor regtmatig mag gehouden worden; hetwelk door de korte overweging der volgende punten, zoo wij vertrouwen, nog duidelijker worden zal.
De beoordeeling der afgestorvenen is dan vooreerst regtmatig, omdat wij nimmer betere en meerdere gronden kunnen vinden, waaruit wij hun karakter leeren

{==104==} {>>pagina-aanduiding<<}

kennen, dan na hunnen dood. Dan vertoont zich de geheele levensloop voor onze oogen, en wij zien denzelven, met alle de ongelijkheden, die er zoo dikwijls in voorkomen. Er is niets veranderlijker, dan de mensch, en niet zeiden ontwikkelen de omstandigheden in iemand een karakter, hetwelk men nimmer in hem verwacht zoude hebben. Dan openbaren zich ook vele dingen, welke, zoolang het bart slaat, daarin diep verholen blijven, en er verspreidt zich over het geheel een licht, zonder hetwelk wij dikwijls de schaduw voor de zaak zelve aanzien.
De beoordeeling der afgestorvenen is voorts regtmatig, omdat er veel, zoo niet alles van verwijderd is, hetgene het oordeel der menschen partijdig maakt. Teruggekeerd in den schoot der aarde, verliest de doode de verblindende onderscheiding, waarin zijn gedrag zich aan het gestreng onderzoek der menigte onttrok; beroofd van dien glans blijft hem niets over dan zijne daden, die voor hem spreken kunnen, en zij zijn het, die zijne schande het eerst uitroepen. - Maar ook van den anderen kant, beveiligt de heilige rust des grafs de onderdrukte onnoozelheid; en uit hetzelve stijgt de lofspraak op, waaraan de toestemming des geheelen volks beantwoordt. Het is waar, dat ook dikwijls de stem van het nageslacht nog lang zwijgt, doch dit heeft meer plaats ten aanzien van dezulken, wier daden en karakter de geschiedenis toch naderhand in het licht zet. Wij bedoelen thans meer de beoordeeling van hen, wier leven binnen de gewone palen der burgerlijke verkeering besloten is. Ook hier sluiten rang en vermogen magtige invloed, aanzienlijke betrekkingen dikwijls den mond der regtvaardigheid, en de beschouwing van het leven

{==105==} {>>pagina-aanduiding<<}

dier menschen is dus, na hunnen dood, belangrijker en vruchtbaarder ter leering, ter waarschuwing en ter vermaning.
De beoordeeling der afgestorvenen is ook daarom regtmatig, omdat zij minder nadeelig is voor hem, die er het voorwerp van is: op hem heeft zoodanig oordeel geen' invloed weer, het vermindert zijn geluk, het verbittert zijn bestaan niet. Dikwijls belemmert ons dit in de beoordeeling der levenden. De menschlievendheid houdt ons terug, ook dan, als wij met onze uitspraak der waarheid hulde doen, velen voor het verderf waarschuwen, velen tot de betrachting der deugd op eene magtige wijze aansporen wilden.
Ten vierde mogen wij ook daarin de regtmatigheid dezer beoordeeling stellen, dat zij overeenkomt met het regt, dat wij als redelijke wezens hebben, om onze kennisse, op alle geoorloofde wijzen uit te breiden, en met de verpligting, die op ons rust, om ons hart, waar het mogelijk is te verbeteren en te veredelen. Dat daartoe de beschouwing en overweging van der afgestorvenen daden juist geschikt is, hebben wij reeds meer dan eens en bijzonder in het tweede gedeelte dezer redevoering, opgemerkt. Wij mogen en moeten dus van een middel gebruik maken, hetwelk God-zelf, die ons verstand gaf om te oordeelen en om wijsheid aan te nemen, ons verleend heest. Zullen wij dan, als het redeloos vee onzen weg vervolgen, zonder op de voetstappen te merken dergenen, die voor ons gingen? Zullen wij de assche laten rusten, waaruit het zaad der deugd, in veler harten, nieuwe krachten krijgt, om op te schieten? Laten wij veeleer, hoewel met eerbied voor den mensch en met liefderijke verschooning zijner zwakheid, de

{==106==} {>>pagina-aanduiding<<}

schimmen onzer dooden oproepen, om ons te helpen in het betrachten onzer pligten. Mogten vooral onze harten vervuld worden met eerbied voor het nageslacht, hetwelk ook ons eenmaal zal beoordeelen; dan zullen wij, door eene edele eerzucht gedreven, onvermoeid de uitstekende voorbeelden navolgen, wier lof wij door het tegenwoordige geslacht hooren vermelden.



{==107==} {>>pagina-aanduiding<<}

De kunst, om ziek te zijn.

Twee geleîgeesten zijn den mensch op zijne aardsche wandeling medegegeven, - Natuur en Kunst. Beide schijnen met elkander in een' gedurigen strijd, en stemmen echter, in allerlei bijzonderheden, zamen. De Natuur laat den mensch zoo als hij is, en toont hem ook in die ruwe gedaante; - de Kunst vervormt er alles aan, verbergt, wat zij niet kon fatsoeneren, en toont alleen de glad geslepen zijde. De Natuur laat den mensch op zijne plaats: zoo lang hij onder haren invloed is, blijkt hij duidelijk een deel te zijn van dat groot geheel, hetwelk wij de wereld noemen; - de Kunst plaatst hem op een eigendunkelijk verkoren standpunt, waar hij op zichzelven schijnt te staan, afgezonderd van alle voorwerpen, waarmede men hem zou kunnen vergelijken, en waardoor hij dan grooter en voortreffelijker voorkomt. De Natuur drukt op ons, even als op alles, wat onder haren invloed is, den stempel der degelijkheid en waarheid, - de Kunst dien van bevalligheid en schijn. En echter is de Kunst niets zonder de Natuur, ontleenende daaruit kracht en leven, zij poogt haar altijd na te streven, en het is haar grootste triomf, wanneer men haar voor Natuur houdt.

{==108==} {>>pagina-aanduiding<<}

Een enkel voorbeeld moge aan dezen vloed van woorden eenigen zin geven. Wanneer iemand, de maag overladen hebbende, met een misselijk gezigt zich krimpt en wringt, den vinger in de keel steekt, en zoo zich poogt te ontdoen van zijnen overvloed, dan volgt hij de Natuur, als geleîgeest. Doch als hij, in dezelfde omstandigheden, begint te klagen over de benaauwdheid van het vertrek, wat hooger ademhaalt, met eene zachte hand den buik wrijft, een pepermuntje neemt, en, als dat geen lucht geeft, het hoofd laat hangen, bleek wordt en de oogen sluit, zoo dat hij schijnt te bezwijken, en de omstanders, zoo zij eenigzins weten te leven, wel genoodzaakt zijn, met eau de Cologne, droppeltjes, enz. op de been te komen, of wanneer een ander, in zulk een geval zich schielijk wegmaakt, met een schoon beddejak en slaapmuts zich neêrlegt, hijgend en blazend om den arts roept, want dat hij de koorts heeft, - of wanneer een derde dan zachtjes gaat kuijeren, klagende over de vermoeijenis van den dag, zijne vrienden de handen drukt, en zijne vrees openbaart, dat hij 't niet lang zal maken: dan zien wij de hand der Kunst. De Kunst toch heeft ook nog dit boven de Natuur vooruit, dat zij dezelfde zaak in verschillende gedaanten vertoornen kan; terwijl de eenvoudige Natuur slechts éénen weg heeft, in eene regte lijn voortloopende, zonder eenige het einde verbergende en het oog verpoozende slingerpaden.
Alle Kunst vooronderstelt een doel, een bepaald oogmerk, hetwelk men bereiken wil; en zij is vooral gelegen in de vaardigheid, om dat doel gemakkelijk te bereiken. Maar wie, die niet volkomen dwaas is, zal men zeggen, stelt zich voor oogen, ziek te zijn? Of hoe zal men eene vaardigheid verkrijgen zonder oefening, zon-
{==109==} {>>pagina-aanduiding<<}
der de regelen, die het oordeel aan de hand geeft, om onze krachten bij die oefening goed te leiden? Ook is deze kunst geene kunst voor boeren en ambachtsluî: zij is, even als de edele danskunst, of als de kunst om zich te vervelen, alleen geschikt voor die verhevene zielen, welke eene zekere hoeveelheid ledigen tijd hebben te vullen, en geld, om de Esculapen in beweging te zetten, en zucht, om de oogen tot zich te trekken, en geen middel weten, om zulks op eene andere wijze te doen. Alleen zulke menschen kunnen, met eenige hoop op een goed gevolg, zich op die moeijelijke kunst toeleggen: want alleen zij bezitten er den vereischten aanleg toe; en zonder natuurlijken aanleg is de kunst, om ziek te zijn, even min aan te leeren, als de dichtkunst of eenige andere.
Te weten, de kunst, om ziek te zijn, bestaat voornamelijk in deze drie stukken: Vooreerst, in de kunst, om ons eigen dierbaar ik (dat is, ons ligchaam; want daarin zit toch de mensch) te beschouwen als iets van zeer groote waarde en van niet minder groote teêrheid, ten minste gelijk aan het beste kraakporselein. Ten tweede, in de begaafdheid, om zich regt afhankelijk te maken van alles, wat ons omringt. Ten derde, in eene heerschende zucht, om dit op een ieder te wreken en te verhalen. Door de twee eerste middelen wordt men ziek, en door het laatste blijft men het. Het laatste valt evenwel dikwijls zeer moeijelijk. Het heeft veel in, zich te verzetten tegen de ingeschapen zucht naar gezondheid; veel in, den juisten klaagtoon te vatten; oneindig veel in, zich zoo geheel te verplaatsen tusschen den Doctor en zijne fleschjes, dat men er, in den eigenlijken zin, t'huis is. Niets is lomper, dan met smaak te eten, of 's nachts niet wakker te blijven, en niet tel-
{==110==} {>>pagina-aanduiding<<}
kens om wat drinken te vragen. Alleen erger te worden als het slecht weêr is, of als men zich van een onaangenaam bezoek wil verschoonen, is ook nog het ware talent niet. Tegen het voorjaar te verslimmeren, of op het oogenblik van eene door ons zelven lang gewenschte partij, toont veel fijner kunst. Ook is het nog goed, als men zeer erg wordt op een verjaarfeest van na betrekkingen, of tegen eene bruiloft, of bij dergelijke omstandigheden, waarbij men om ons heen vrolijk is. Maar het verraadt de hoogste kunst, als men zich om dat alles niet bekommert, met alle inspanning van ziel en ligchaam ziek is, de kwaal volgens alle de regelen der kunst laat afloopen, en op zijn' tijd, voor eenige weken, geneest.
Het spreekt van zelf, dat men, om in deze moeijelijke kunst wél te slagen, zekere regelen moet in acht nemen, welke uit den aard der zaak voortvloeijen, en door de ondervinding als goed en doelmatig worden aangeprezen. Wij willen er eenige, welke onze eigen ondervinding ons als beproefd heeft doen kennen, en welke tevens uit hunnen aard duidelijk genoeg zijn, hier neêrschrijven:
1. Wees omzigtig in de keuze van een' Geneesheer. Kunt gij niets anders krijgen, dan een kundig', ervaren', schrander', en oplettend' arts, zoo stelt gij u aan vele onnoodige moeite bloot. Gij moet zijne voorschriften dan verwaarloozen, u dikwijls gezond houden, om vervolgens zieker te kunnen worden, enz. Dit alles vermijdt men door slechts den eersten den besten te nemen, mits hij wat naam hebbe, opdat men met eere van hem kunne spreken, en mits hij bij eenige kunde ook veel voorzigtigheids pare, omdat uw doel is, ziek te wezen, en niet, te sterven. Hij is te beter,

{==111==} {>>pagina-aanduiding<<}

naarmate hij meer te doen heeft: want dan hebt gij te meer kans, dat hij weinig om u denkt, daar hij altijd zieken heeft, die lomper ziek zijn, en dus zijne aandacht meer vorderen. Voorts is hij ook beter, naarmate hij meer en telkens wat anders voorschrijft, naarmate hij u aan strenger' leefregel bindt en allerlei vreemde kuren doet ondergaan: des te minder zal de natuur werken, en des te meer zal al, wat om u is, overtuigd wezen van uwe ziekte, u vieren en u beklagen.

2. Wees zeer gezet op eene trouwe oppassing, mits dezelve door vele handen geschiede. Bij de minste ongesteldheid verveelt alle drukte; het zal dus eene te spoedige herstelling beletten. Gaat het al te erg, zoo kunt gij door eene flaauwte of zenuwtoeval, welke dan meestal spoedig volgen, eenige rust krijgen en u herhalen.

3. Zoek, van tijd tot tijd, alle gelegenheid op tot ergernis, en maak u dan regt boos.

4. Proef van alles, en eet niets. Laat altijd tien spijzen opnoemen, eer gij er eene kiest. Dit gedwongen vasten onderhoudt den staat van zwakte, teêrheid en bleekbeid, zonder welke geen zieke interressant is.

5. Spreek altijd zeer zachtjes, en nooit meer, dan één woord te gelijk.

6. Voor vrouwen en meisjes is het ook raadzaam, veel met stille tranen haar verlangen naar beterschap uit te drukken.



{==112==} {>>pagina-aanduiding<<}

In hoeverre kunnen wij uit de scheikundige ontleding der artsenijmiddelen een zeker besluit opmaken tot derzelver geneeskrachten?

De beroemde richter beweert, dat wij dit in geen opzigt kunnen (*). Hij staaft zijn gevoelen met verschillende redenen, en saust dezelven met het verhaal van een droomgezigt van lichtenberg, waarin dien schranderen Natuurkenner, door een hooger Geest, al de dwaasheid van het scheikundig onderzoek geopenbaard werd. Maar Zieners vonden nimmer veel ingang bij hen, die hunne oogen gebruiken; en het droomgezigt van lichtenberg heeft niet kunnen beletten, dat de zucht tot scheikundig onderzoek hoe langer hoe meer veld wint, en menigeen' zooverre brengt, om daarvoor zelfs oogen en handen te wagen.
Zoude nu de Geneeskunst niet het minste voordeel genieten van de zaamvereenigde pogingen der groote vernuften, welke zich, sedert eenige jaren, met het scheikundig onderzoek der natuur bezig hielden? Gaarne wil ik bekennen, dat zelfs berzelius lang werk zal hebben, eer het hem gelukke, de Natuur na te cijferen. Gaarne wil ik bekennen, dat het onze werktuigen altijd te veel aan naauwkeurigheid, de middelen, welke wij kunnen aanwenden, te veel aan kracht, onszelven te veel aan doorzigt zal ontbreken, om de Natuur volkomen op het spoor te komen, en al de schakeringen en zachte overgangen, welke er in de eigenschappen en betrekkingen der ligchamen plaats hebben, te vatten. Maar werken wij dan altijd, in onzen genees-
{==113==} {>>pagina-aanduiding<<}
kundigen werkkring, op die fijnere betrekkingen? Zijn er dan geene geneesmiddelen, dan zulke, welke op die onbekende zijde van ons bestaan, op het nog altijd zoo duister levensbeginsel werken? Is er dan geen enkel, dat in de grovere stof, waaruit ons ligchaam is zamengesteld, veranderingen te weeg brengt? En zoude ons hier de scheikunde geen licht kunnen verschaffen?
o Zeker! ten zij wij moedwillig onze oogen sluiten. Als mij het scheikundig onderzoek, in eenig gewas, die bestanddeelen toont, welke er in de voedzame granen gevonden worden, waarom zoude ik dan van hetzelve geene voedende kracht verwachten? Als het mij, in eene nog onbeproefde plant, het zamentrekkend beginsel aanwijst, mag ik dan niet besluiten, dat dezelve dáár helpen zal, waar zulke geneesmiddelen helpen, welke dat beginsel bezitten? De magnesia tempert het zuur, zoowel in als buiten het ligchaam. De scheikunde heeft ons geleerd, dat zij, even als andere alkaliën, het graveel moet tegengaan, en de ondervinding heeft het bevestigd.
Maar wij moeten, bij de beoordeeling van de mogelijkheid der scheikundige werking eens geneesmiddels, nimmer vergeten te onderzoeken:
1o. Of het op de grovere stof werke, dan wel op het levensbeginsel. Hier kan de scheikunde ons alleen leeren, of een of ander ligchaam beginselen bevatte, welke daarop werken, of niet.
2o. Of in het ligchaam de bestanddeelen werken, dan of het ligchaam werke als een geheel. In het salpeter b. v. is wel een zuur en een alkali, maar zoo naauw verbonden, dat zij ophouden afzonderlijk te werken.

{==114==} {>>pagina-aanduiding<<}

In de tamarinde, daarentegen, is het zuur vrij, en werkt als zuur.
3o. Of de verschillende bestanddeelen, hoewel elkander niet opwegende, elkanders eigenschappen echter niet wijzigen. De harsachtige deelen van het heulsap geven hetzelve eene prikkelende eigenschap, welke andere bedwelmende middelen niet hebben.
Dit in aanmerking nemende, zal ons het scheikundig onderzoek zeer dikwijls veel licht geven in het beoordeelen van de geneeskrachten der artsenijmiddelen (*). Niet die geweldige ontbinding, welke men door de werking van het vuur bewerkstelligt, waardoor zeker meestal andere beginselen verkregen worden, dan er te voren in het geneesmiddel aanwezig waren; maar die zachtere ontbinding, door de werking van onderscleidene oplossende middelen, waardoor de bestanddeelen der ligchamen van elkander gescheiden en zuiver verkregen worden. Op die wijze heeft men nu zelfs het bedwelmend beginsel van het heulsap gevonden; en het is niet onmogelijk, en zelfs niet onwaarschijnlijk, dat men, zoo voortgaande, langzamerhand meer dergelijke ontdekkingen doen zal, welke, vereenigd en in een punt verzameld, eindelijk, in dit duister gedeelte der Geneesmiddelkunde, meer en meer licht zullen verspreiden.
Niets is zoo nadeelig voor de wetenschap, als eenzijdige beschouwingen. Het is niet te ontkennen, dat noch de scheikunde, noch eenig ander deel der natuur-
{==115==} {>>pagina-aanduiding<<}
kunde, de éénige grond der geneeskundige, wetenschap kunnen uitmaken. Maar de biologie, of de leer van het levensbeginsel, kan dit even min. En de ervaring aan het ziekbed is dood, zonder natuurkundige kennis. Ziekenoppassers, bakers en minnemoêrs zien dikwijls meer aan het ziekbed, dan de Geneesheer zelf; maar zij begrijpen niets van hetgene zij zien, omdat zij de taal der natuur niet verstaan. En wie haar meent aan het ziekbed zelf te zullen leeren, gelijkt iemand, die, om Grieksch te leeren, zonder eenige taalkundige kennis, noch andere voorbereiding, een verminkt handschrift van plato bij den kop vat. Wat zal hij zien? eene partij figuren, hem even duister als Egyptische Hieroglyphen. Al leer ons dan de scheikunde niets dan de letters, waarin het boek der natuur geschreven is; zonder deze te kennen, zal niemand tot den verheven zin kunnen indringen.



{==116==} {>>pagina-aanduiding<<}

Over eenige oorzaken van de gedurige verbastering der menschelijke maatschappij.

Onder de eigenschappen, welke den geest van onzen tijd kenmerken, zal niemand uwer die algemeene verspreiding van kennis en beschaafdheid ontsnapt zijn, welke het verheven gevoel voor menschenwaarde en menschengeluk in harten opwekte, tot dusverre, alleen vatbaar voor dierlijk genot. De tijden zijn voorbij, toen een groot gedeelte der Europesche Maatschappij, in slaafsche onderwerping, de ketenen torschte, wier knellend gewigt alleen domheid en onkunde dragelijk maakten. Die ketenen zijn verbrijzeld, verbrijzeld met een geweld, waarvan zich de schok nog laat gevoelen, en zich steeds verder verspreidt. Europa gelijkt een' fieren jongeling, die de kindsheid ontwassen en stout op zijn krachten der tucht moede is, en nu met eigen oogen zijn pad afmeet.
Die staat geeft heerlijke verwachtingen, doch baart tevens angstige bekommering. De jeugd is de bloem des levens; maar onzeker zijn de vruchten, die er uit voort

{==117==} {>>pagina-aanduiding<<}

zullen komen. Haar karakter is overmoed en slaat geheel losgelaten, ligt tot balddadigheid over. Dezelfde vrees bekruipt ons onwillens bij de gedurige gisting, waarvan wij getuigen zijn. Wie onzer is niet overtuigd, dat in den mensch de zaden liggen der hoogste volmaaktheid? Wie onzer weet niet, dat het menschelijk geslacht, gedurende de eeuwen van zijn bestaan, van die hoogste volmaaktheid, voorbeelden heeft opgeleverd; hetzij wij de schatten beschouwen van zijn verstand, of de verhevene kracht van zijn vernuft, of dat heilig gevoel voor goed en kwaad, hetwelk hem verzekert van zijne, hooge bestemming? Wie onzer is zoo onkundig in de geschiedenissen, dat hem de sporen onbekend zouden zijn van den onophoudelijken voortgang der verlichting en beschaving, niet wanneer men jaren met jaren, maar wanneer men, zoo als behoort, geslachten met geslachten, en eeuwen met eeuwen vergelijkt? Maar wien ook, wien leerden niet diezelfde geschiedenissen, hoe dikwijls de schoonste hoop vervloog, en de zekerste vooruitzigten bedrogen. Zijn niet de luisterrijkste tijd perken van Egypte, van Griekenland, van Rome opgevolgd door eeuwen van, barbaarschheid en onkunde? Mogen wij voor Europa, voor ons geliefd Vaderland, met reden, eene betere toekomst verwachten? Mogen wij dit, in een' tijd, dat het gebouw der maatschappij, aan alle zijden gescheurd, op zijne grondvesten wankelt?
Bij het belang, hetwelk wij allen zoo regtmatig stellen in den voortgang der verlichting, en bij de geringe zekerheid, welke ons de geschiedenis oplevert, onze vurige verlangens vervuld te zien, is het niet onnatuurlijk, zoo wij de redenen dier gedurige teleurstelling trachten op te sporen. Velen meenden daarin een bewijs te vinden, dat het menschelijk geslacht, als dat der dieren,

{==118==} {>>pagina-aanduiding<<}

in een' bepaalden, engen kring besloten, geen aanspraak heeft op eene hoogere volmaking. Zoude dit ontmoedigend gevoelen waarheid behelzen? Zoude onze nakomelingschap eene magt van barbaarschheid wachten zoo woest en donker, of erger misschien, dan die, waarin het ver verwijderd voorgeslacht leefde? Wij mogen de mogelijkheid daarvan niet ontveinzen. Doch het moet daarom van het grootste aanbelang wezen, de wijze na te gaan, waarop dit kan gebeuren, opdat wij met alle krachten binnen ons bereik gelegen, zulk een onheil verhoeden.
Vergunt mij daartoe eene poging te wagen, en ten dien einde eenige oorzaken te beschouwen der gedurige verbastering van de menschelijke maatschappij; bij welke beschouwing ik uwe toegevende aandacht inroepe.
Van verbastering sprekende, verstaan wij niet, dat de menschheid, van hare oorspronkelijke waarde vervallen, met het verloop der eeuwen, meer en meer hare voortreffelijke hoedanigheden verliest en zich zelve ongelijk wordt. Zulk eene vernederende gedachte moge het ledig brein van menigen dweeper vervullen, er is geene grond voor dezelve, in de geschiedenis. Deze leert ons veelmeer, dat het menschelijk geslacht, in 't algemeen, en ieder volk in 't bijzonder uit ruwe beginselen ontsproten, met den voortgang der tijden voortgaat in ontwikkeling en beschaving. Dit echter is alleen waar, ten aanzien van het menschdom, als één geheel beschouwd. Beschouwen wij, daarentegen in de geschiedenis der volkeren, afzonderlijke gedeelten van het zelve, zoo worden wij, onzes ondanks, genoodzaakt te erkennen, dat de menschelijke maatschappij niet zelden stilstaat, ja zelfs teruggaat in de ontwikkeling van dien

{==119==} {>>pagina-aanduiding<<}

verhevenen aanleg, die den mensch is ingeschapen. Zulk een volk verliest daardoor het edel voorkomen, den mensch natuurlijk eigen, en maakt zich dien schoonen naam onwaardig. Zulk een volk beschouwen wij te regt als een ontaard verbasterd geslacht, ofschoon het met ons denzelfden oorsprong en ook denzelfden aanleg blijft behouden.
En welke is dan de oorzaak, die een volk tot zulk een' ellendigen slaat kan verlagen? Ik vertrouwe het mij niet, u dezelve in haar geheel noch in alle hare kracht te leeren kennen. Alles, wat ik mij vermeet, is eenige omstandigheden, wier invloed niet ondubbelzinnig is, te beschouwen. Die oorzaken zijn gedeeltelijk natuurlijke gevolgen van den toestand waarin het menschdom zich bevindt, van de inrigting der menschelijke maatschappij, van de manier, waarop dezelve zich ontwikkelt en beschaaft; gedeeltelijk zijn zij meer toevallig en niet zoo zeer een noodzakelijk gevolg van's menschen aard en, handelwijze. De eerste kunnen wij dus meer voorzien dan de laatste, en ons ook meer tegen dezelve wapenen. Zij verdienen dus ook bijzonder onze overweweging en wij zullen er ons thans alleen mede bezighouden.

1. Onder de natuurlijke oorzaken van den teruggang in beschaving, dien wij in de geschiedenis meermalen ontwaren, stelle ik op den voorgrond, de eenzijdige beschaving van den mensch. Wij kennen den mensch als een zeer zamengesteld wezen, als een wezen uit zeer ongelijksoortige bestanddeelen bestaande. Welk een verschil tusschen ligchaam en ziel, en in deze tusschen de hevig opbruisende drift, en het bedaard overleggend verstand! En echter, zal de mensch met al de

{==120==} {>>pagina-aanduiding<<}

kracht zijner natuur werken, zal hij zich slechts eenigzins gelukkig gevoelen, zoo moet er in hem de schoonste zamenstemming heerschen. Wordt deze nu bevorderd, wanneer, met verwaarloozing van alle overige, slechts een gedeelte van den mensch eene zekere mate van voortreffelijkheid verkrijgt? Wat is ligchaamskracht of vlugheid der leden, bij een volslagen gebrek aan geestvermogens? eene machine, welke slechts door een ander werkt. Welk nut heeft de maatschappij van hem, die alleen vatbaar voor grof-zinnelijke aandoeningen, in alle andere opzigten, in een' diepen slaap ligt gedompeld? Ik ga verder. Wat zegt de fijnste smaak voor het schoone het levendigst gevoel voor het verhevene? wat de uitgebreidste kennis, het schranderst oordeel, wat het schitterendst vernuft? wanneer dat heilig gevoel voor het goede en edele in den boezem sluimert, waarin vooral wij den mensch verlangen weder te vinden? Elk onzer voorzeker zoude de vlekken uitgewischt wenschen, die de geschiedenis van zoo vele uitstekende vernuften ontfieren. Maar wanneer wij ons nu eene maatschappij van zoodanige voorstellen; wanneer wij ons voorstellen, dat dit de geest van een geheel menschengeslacht wezen kan; wanneer de waarheid aan eene sierlijke zinsnede, eerbied voor het Heiligste aan een geestig gezegde, eerlijkheid en goede trouw aan een' beroemden naam worden opgeofferd, wat mogen wij dan verwachten? Dien geest van ligtzinnigheid en geweld, dien wij met oogen aanschouwd en met handen getast hebben, waardoor de maatschappij in Europa op den rand van haar verderf gebragt is, en nog wankelt.
Het is intusschen niet alleen de zedelijkheid des volks, die onze zorge en aandacht vordert, ook de ligchamelijke beschaving moet niet achter liggen voor die van den

{==121==} {>>pagina-aanduiding<<}

geest. Niets inzonderheid is zoo gevaarlijk, als die teêrheid en weekheid van gestel, welke door eene dwaze vertroeteling des ligchaams, door onmatige streeling der zinnen, door een overdreven gevoel, of onberedeneerde inspanning van den geest veroorzaakt, den mensch ongeschikt maakt tot inspanning zijner ligchaamskrachten en dus voor de meeste bedrijven van het dagelijksch leven. Weerloos en zwak als een kind, hangt zulk een slaaf der weelde geheel af van de hulp van anderen en krijgt daardoor een vreesachtig en laag karakter: want het is onmogelijk, dat slapheid des ligchaams geen' nadeeligen invloed hebbe op de veerkracht der ziel. Zal de krachtelooze zich voelen opgewekt tot stoute ontwerpen? Zal hij daartoe moed en standvastigheid vinden in zijn binnenste? En wanneer dit nu het karakter is eener geheele natie? Thebe's burgerij verkocht in het midden van Griekenland en Romes val mogen ons leeren, dat zij noch tegen binnenlandsche beroerten, noch tegen buitenlandsch geweld bestand zal wezen, en dat de grootste mannen niets meer zullen vermogen, dan haren val te vertragen.

2. Zoo nadeelig als de eenzijdige ontwikkeling der bestanddeelen van den mensch voor zijne ware beschaving is; zoo nadeelig is die der bestanddeelen van de maatschappij voor den voortgang in verlichting en deugd, in dezelve. Niets is zoo natuurlijk, als het verschil der standen; niets zoo duidelijk, als dat zij elkander onophoudelijk behoeven en op elkander werken. De verwaarloozing derhalve der mindere standen, ten opzigte van de ontwikkeling hunner geestvermogens, moet nadeelig wezen voor de welvaart van het geheel. Wij hebben voor weinige dagen gelegehheid gekregen, om

{==122==} {>>pagina-aanduiding<<}

dien gewigtigen invloed der mindere standen op de verlichting en zedelijkheid der maatschappij in 't algemeen nader te leeren kennen, en ik zal mij daarom, vergenoegen aan te merken, dat, daar deze standen het grootste gedeelte, de massa des volks uitmaken, de toestand, waarin zij zich bevinden, bij alle buitengewone omstandigheden, van zeer veel belang moet wezen. Hoe minder het volk zich verheft boven den lagen, dierlijken staat van den natuurmensch, hoe meer het zich verwijdert van de hoogere standen, hoe minder hetzelve verbonden zal wezen aan het algemeen belang, hoe onverschilliger voor alle lotverwisseling en rampen, waaraan de maatschappij zich vindt blootgesteld. In dien ongelukkigen staat daarenboven, wordt het gemeen een werktuig in de hand der Grooten. En wie, die geen vreemdeling is in de geschiedenis, wie weet niet, welk een vreesselijk werktuig! Getuig het, Rome! toen gij het slagtoffer waart der bloedige twisten van marius en sylla! En mogen wij nu verwachten, dat zulk een woest gemeen een' dam zal opwerpen, wanneer de stroom der barbaarschheid alle beschaving dreigt te vernietigen. Zal het niet veel eer groeijen in alle binnenlandsche beroerten? Zal het niet den vernielenden vijand, hoe wreed en hoe barbaarsch, de hand reiken, en juichen op de puinhoopen der praalgestichten van hun vaderland, die uit hun zweet en bloed opgerezen, hen niets herinnerden, dan hunne ellende en slavernij. O voorzeker! de jammerlijke toestand van het grootste gedeelte des volks heeft Romes ondergang verhaast en de verspreiding der barbaarschheid door Europa bevorderd.

3. Ons derhalve (dus boor ik menig-een aanmerken) staat zulk een lot niet te duchten, zelfs in de schamelste

{==123==} {>>pagina-aanduiding<<}

hut dringt het licht der waarheid, en door de verhevene pogingen van edele menschenvrienden verspreidt het zich meer en meer. Ja! wij mogen ons verheffen op meer ware verlichting, dan bijna eenige natie in Europa. Maar juist dit moet ons eene dubbelde mate van voorzigtigheid inboezemen, om niet in een tegenovergesteld uiterste te vervallen. De verschillende standen, in de maatschappij, hebben niet denzelfden aard en dezelfde gesteldheid. Hunne beschaving kan dus ook noch op dezelfde wijze, noch in dezelfde mate plaats hebben, en in 't bijzonder moet men hierin, ten aanzien der mindere standen met groote omzigtigheid te werk gaan. Eene overdrevene en ongeschikte verlichting van dezelve kan aanleiding geven tot de grootste verwarring in de maatschappij, en den weg banen tot eene geheele omkeering en barbaarschheid. Deugd en godsvrucht, zij zijn het gemeen eigendom der menschheid; daaraan moet het niemand ontbreken. Zedelijke beschaving kan dus niet te zeer verspreid, niet te sterk bevorderd worden. Maar de goederen des verstands kunnen ongelijk verdeeld wezen, zonder dat iemand in zijne waarde, of in zijn, regt wordt verkort, zonder dat de maatschappij eenigzins lijdt. Wij behoeven geen timmerlieden, die de mathesis verstaan, noch verwers, ervarenin de scheikunde. Wat meer is, die vermeerdering van kundigheden zal hen noch geschikter voor hun beroep, noch beter, noch gelukkiger maken. Wanneer, in hunne vroege jeugd, hun verstand behoorlijk is opgescherpt, en dit in lateren leeftijd, wordt aangewend tot de oordeelkundige uitoefening van hun beroep, zoo zal het wel zijn. Bij eene grootere uitbreiding van den kring hunner gedachten, zullen zij zich ligt verkeerd geplaatst gevoelen, een' walg

{==124==} {>>pagina-aanduiding<<}

hebben van den nuttigen stand, waartoe zij behooren, zich daaruit pogen te wringen naar verandering en omkeering hunkeren. Zulk eene onrustige burgerij is slecht te regeren, zij draagt in baar binnenste de zaden harer ontbinding. Onder die omstandigheden toch gaat het vertrouwen tusschen volk en regering noodzakelijk verloren, is gedurig tweespalt onvermijdelijk, en er wordt niets meer gevorderd, dan de, stoutheid van eenen magtigen nabuur, om zulk eene natie voor altoos uit de rij der volkeren te delgen.

4. En juist dit brengt den gevoeligsten slag toe aan ware verlichting en beschaving. Geene natie blijft zich zelve lang gelijk, zoodra zij haar onafhankelijk, nationaal beslaan verloren heeft. Laat Griekenland het getuigen, na den slag van Cheronea. Doch waartoe Griekenland? Wij spreken hier uit eigen ervaring; wij beroepen ons op hetgene ieder onzer, voor weinig jaren, heeft kunnen ondervinden, zien en opmerken. Waar ging het heen met Nederland onder de klaauwen van den Adelaar? Hoe verflaauwde de zucht, hoe verminderden de middelen tot onderzoek der waarheid, tot beoefening der schoone kunsten, tot alle nuttige inrigtingen en ondernemingen? Geen krachtiger middel dan ook ter verbastering van een volk dan verwaarloozing der nationale beschaving. Ik versta door nationale beschaving zulk eene ontwikkeling van den geest, zulk een veredeling en verbetering der zeden, welke voornamelijk door middelen verkregen wordt, eigen aan het land onzer geboorte en aan het volk, waaronder wij opgetogen zijn. De voorwerpen, welke ons omringen, de lucht, die wij inademen, de bijzondere manier, waarop wij van kindsbeen af, gevoed, gekleed en gehuist zijn,

{==125==} {>>pagina-aanduiding<<}

heeft een' magtigen indruk op ons gemoed zoo wel, als op onzen geest. De vader der Geneeskunst heeft reeds opgemerkt, dat de geaardheid der menschen grootendeels afhangt van het land, hetwelk zij bewonen. Niets is ook natuurlijker. Wij-zelve zijn, wat ons ligchaam betreft, inderdaad een gedeelte van ons Vaderland, wij leven, wij bestaan, met het huisvee, dat ons voedt, ten koste van den grond, dien wij betreden. En zoude, by de afhankelijkheid der ziel van het ligchaam, het geheele karakter dan niet gewijzigd worden, naar dat van het land onzer geboorte en inwoning. Dit karakter is ons natuurlijk eigen, elk ander ons vreemd. Gaat dat verloren, dan verliezen wij alle oorspronkelijkheid, en daarmede weldra het heilig gevoel van eigen waarde. Schoon, ik beken het, klinkt de naam van wereldburger. Maar wat is hij? een ijdele titel, uitgezonderd voor die weinigen, die met zulk een ruim hart bevoorregt zijn, dat elke Samojeed of Vuurlander er binnen kan als eigen vrouw en kinderen. Gewone menschen is dit niet gegeven. Voor hen is het voornemen wereldburgers te zijn, hetzelfde, alsof zij zich leden aanmerkten van alle huisgezinnen in hunne woonplaats, en zich alle derzelver aangelegenheden aantrokken, als hunne eigene. Wie overal t'huis is, is het nergens, is vreemdeling in zijn eigen huis. Zulk een stelt in niets belang, dan alleen, omdat hij er is, gelijk de reiziger zich weinig bekommert of de velden, die hij doortrekt, om regen zuchten, wanneer hij slechts zonneschijn mag hebben. Wat moeten wij verwachten van eene burgerij die met zulk een' geest bezield is? Dat ieder meer zal denken, meer zorgen, voor zijne verre betrekkingen in China of Groenland, dan voor de belangen van zijn

{==126==} {>>pagina-aanduiding<<}

huisgezin, voor het welzijn de genoegens zijner stad- en landgenooten. Dit is de geest. welke een volk bezielt, lang cijnsbaar aan anderen, de geest, die in Griekenland, in Opper-Italië heerscht, die onder ons begon te heerschen. En welke vruchten die geest voortbrengt, leere ons de ruwe Mainoot, tusschen de puinhoopen van Athene.
Ter bevordering dier nationale beschaving is het niet genoegzaam, dat een volk zijn eigen taal bezitte, door eigen instellingen en wetten bestuurd worde, de bevordering, de verbetering van alles, wat landeigen, wat nationaal mag heeten, is voorzeker even noodzakelijk. Kunsten en wetenschappen moeten op eene nationale wijze beoefend worden; die takken van wetenschap, welke met den geest en met de behoefte der natie het meest overeenkomen, verdienen steeds den voorrang. En hoewel het de grootste dwaasheid is, binnen de grenzen van zijn land alle behoeften der beschaafde maatschappij te willen besluiten, en even als een gierigaard, zich met eigen voortbrengselen te behelpen, opdat het geld niet uit het land ga, verdienen echter alle pogingen ter bevordering van inlandsche nijverheid, ter veredeling der voortbrengselen van eigen grond, ter volmaking van eigen werk, de levendigste toejuiching.

5. Vooral echter zal de nationale beschaving worden bevorderd, wanneer wij den burger het land zijner geboorte en inwoning leeren beminnen. En dit zal geschieden door bevordering van nationale welvaart, welker verwaarloozing mede eene hoofdoorzaak der verbastering eenes volks uitmaakt. Zelden zien wij daar, waar de havelooze armoede heerscht, de Muzen of Mi-
{==127==} {>>pagina-aanduiding<<}
nerva gehuldigd. Waarom vereeren wij zoo zeer uitstekende begaafdheden, waarom deugd en godsvrucht, wanneer zij eene schamele hut tot verblijfplaats hebben? Omdat wij gevoelen, dat keurigheid van smaak of zuiverheid van zeden uaauwelijks verwacht mag worden bij hem, die in het slijk des gebreks wentelt.
Het is waar, uit welvaart wordt niet zelden weelde geboren en verslapping der zeden. Maar, behalve dat dit gevaar aanmerkelijk vermindert bij algemeene verspreiding van kennis en verlichting, wordt hetzelve nog meer voorgekomen door eene algemeene verspreiding van de volkswelvaart. Vooral dan, wanneer zich de schatten van een volk op weinigen, onder hetzelve, zamenhoopen, en het overige in armoede en afhankelijkheid zucht, zien wij die weinigen zich in overdaad en wellusten baden, en de menigte hunnen wellust, als beesten, dienen. Maar is de welvaart meer algemeen onder de arbeidzame klassen verspreid; is er een gezeten burgerstand in de maatschappij, en is deze onafhankelijk en welvarend, dan zal het karakter der natie niet tot eigenlijke weelde overslaan; deze zal altijd slechts een klein gedeelte beheerschen. En, wanneer dan door die algemeene verspreiding van de welvaart, in het dagelijksch onderhoud van de laagste standen ruim voorzien en de armoede dus een ware zeldzaamheid wordt, zal bij zulk een volk de bloem der beschaving heerlijk ontluiken en de rijkste vruchten dragen. Gelukkig Vaderland, waar de gezegende middelstand, reeds sedert eeuwen, die eereplaats bekleedt. Gelukkig vooral, nu de ijver van edele menschenvrienden Nederlandsche weldadigheid bestiert tot uitroeijing der armoede, en daar-
{==128==} {>>pagina-aanduiding<<}
door aan die aartsvijanden van alle maatschappelijke orde moedig het hoofd biedt.

6. De welvaart der maatschappij hangt echter voornamelijk af van de wijze, waarop zij bestuurd wordt. Waar eenige beschaving aanwezig is, vinden wij ook altijd, eenig bestuur. De mensch is van nature een gezellig wezen, hetwelk naauwelijks anders, dan in betrekking met anderen van zijn geslacht bestaan kan. Intusschen verschillen de menschen zoo wel in geest, als ligchaamskrachten, en dit verschil geeft sommigen eene natuurlijke meerderheid boven anderen. Het is dus natuurlijk geregeerd te worden, en dit kan niet dan voordeel aanbrengen aan de ontwikkeling en beschaving der menschelijke maatschappij. Maar wanneer de regent, misbruik makende van zijn gezag, de gemeente onderdrukt en onder den looden schepter der heerschzucht en tirannij doet zuchten, wijkt alle beschaving. Klein-Azië, eens de geliefkoosde woonplaats der Muzen is, onder de Turksche heerschappij, een tooneel van luiheid, onkunde en barbaarschheid. Vergeefs spreidt nu de natuur daar allen haren rijkdom ten toon, zij kan er geen' homerus meer bezielen. De ongelukkige Grieken zuchten onder de volstrektste heerschappij, onder de knevelarijen van vreemden, onder het onregtvaardigst geweld. Naauwelijks waagt het de landman zijn' akker te bebouwen; met angst ziet hij zijn volgeladen halmen, hij durft geen' overvloed wenschen, het denkbeeld van verbetering rijst niet in zijnen geest op; alles toch behoort den eersten Muzelman, dien het lust geweld te gebruiken; de band der maatschappij, het heilig regt, is daar eene hersenschim en het zoet gevoel van een eigendom te hebben, kent er niemand. Jammerlijke gevolgen der slavernij en

{==129==} {>>pagina-aanduiding<<}

der ashankelijkheid van een volk. Gelukkig M. H! zoo wij dankbaar voor de voorregten, die wij genieten, dezelve op hunnen regten prijs weten te stellen, onder de schaduw eener Vaderlijke regering, door eigene en onderlinge beschaving, de algemeene welvaart bevorderen, en met vereenigde krachten, het dreigend gevaar van barbaarschheid zorgvuldig verhoeden.



{==130==} {>>pagina-aanduiding<<}

De zenuwen.

Er is een tijd geweest, toen elk, die geen Geneesheer was, onder dit woord niet anders verstond, dan die grove en taaije draad- of vezelbundels, welke de pezen of trekkers der spieren uitmaken, en waarop de graagste tanden te vergeefs arbeiden. De geheele heerschappij van dat woord bepaalde zich toen tot de keuken en de tafel, terwijl men er in de gehoorzalen der ontleedkundigen geheel iets anders door verstond, namelijk, die sijne en door het geheele weeffel des ligchaams heen gevlochten draden, welke men bevonden heeft, dat de aandoeningen der zintuigen naar het middelpunt onzer Ikheid overbrengen, en de bewegingen, welke daarvan een gevolg zijn, naar de oppervlakte des ligchaams. Maar, sedert de beschaving meer en meer de overhand heeft genomen, is, met zoo veel ander schoons en goeds, ook het woord zenuw uit de ontleedkamer in het dagelijksch leven overgebragt, en voert dáár nu zulk eene heerschappij, dat er zeker weinig woorden zijn, welke op het tooneel der wereld eene gewigtiger rol spelen.
Het is eerst doorgedrongen tot het ziekvertrek, en voert dáár sinds den schepter zóó, dat er geene ziekte van eenige beduidenis is, waarbij het woord zenuw niet te pas komt. Ja! het is het ware tooverwoord, waardoor in ééns alles helder en klaar wordt, wat te voren in het duister lag verborgen. En even als, aan het ziek-
{==131==} {>>pagina-aanduiding<<}
bed van zeer jonge kinderen de woorden stuipen en tanden in ééns de ongeruste moeder het helderst licht geven omtrent den aard der kwaal, en den arts van alle verdere uitlegging, ja van allen verder onderzoek, ontheffen, heldert het woord zenuwen de vreemdste, de tegenstrijdigste verschijnselen, aan dat der volwassenen, op; zoodat zelfs geen arts zijne schouders meer behoeft op te halen. Zoodra is niet dat woord zijner lippen ontrold, of alles is gerust: ‘De Doctor zegt immers: het zijn de zenuwen, en heeft een zenuwdrankje voorgeschreven; nu zullen de zenuwen wel ophouden.’
Waren de zenuwen slechts dáár, in het ziekvertrek, gebleven! Maar, helaas! zij zijn het geheele huis doorgetrokken. Eerst vertoonden zij zich, slechts nu en dan, in de bezoekkamer, als de meid of knecht ongelukkig een geliefd kopje liet vallen, of als het kleedje niet goed zat, of als Mevrouw A. of Jufvrouw B. naar de kinderen vergaten te vragen, en bij duizend dergelijke gelegenheden. Van daar trokken zij naar de woonkamer, waar zij doorgaans het eerst verschenen, als er wat veel geld verteerd was, en men den naauwzienden man, vóór den tijd, om meer moest vragen, of als men, zin had in een shawl, die wat hoog liep, of in kostbaarder meubels, enz. Ééns er in gekomen, bleven zip er in gevestigd, en er werd weldra geen adem gehaald, zonder dat de zenuwen er het hare in deden.
Of het van dien tijd dagteekent, dan wel van den tijd, toen de zenuwen het slaapvertrek naderden, dat zij, die tot dus verre de vrouwen alleen als haren eigendom beschouwden, ook de mannen onder het juk bragten, is onzeker. Zeker is het, dat in deze dagen, wij, mannen, er niet minder onder zuchten, dan het vrou-
{==132==} {>>pagina-aanduiding<<}
welijk gestacht. En droppeltjes en tincturen zijn thans niet minder noodig in het kantoor of bockvertrek, dan op het werktafeltje der dames. Alles moet er door verholpen worden: eene verkeerde speculatie en een niet uitgeslapen, roes, eene mislukte ambtenjagt en een aanval van jicht of rheumatisme, eene ongunstige recensie en eene gestoorde spijsvertering; want al de verschijnselen, welke van deze en dergelijke oorzaken afhangen, worden thans alleen op rekening van de zenuven gesteld. En daar het de bestemming van den man niet zoo zeer is, om binnen de muren van zijn huis, maar meer om in het openbaar te leven, zijn de zenuwen met hem ook de huisdeur uitgestapt, en op de beurs, in de raadkamer, en, in één woord, op alle plaatsen verschenen, waar de man werkzaam is, zelfs in het leger; en de tijd is welligt niet ver af, dat het eerste kanonschot, in een' veldslag, door de gansche linie stuiptrekkingen en flaauwten veroorzaakt.
Dit alles ware nog niets; men kon nog altijd de hoop voeden, dat, even als er een tijd is voor alles, er ook een tijd zoude komen, dat die ontelbare draadjes, welke de met rede begaafde hansoppen in beweging brengen, wat steviger werden. Maar ook die hoop is afgesneden, sedert de zenuwen ook op de kinderkamer verschenen zijn, en een stout kind, dat door zijn schreijen en dwingen een gansch huisgezin op stelten zet, in plaats van een paar goede oorvegen, een drankje met valeriaan en wat droppeltjes krijgt. Wat is nu zekerder, dan dat de zenuwen bij het volgend geslacht nog vrij wat meer den baas zullen spelen, tot eindelijk de zaken tot dat uiterste komen, waarop zij bij de Sybarieten waren, die van weedom kermden, als in het rozenbed, waarop zij lagen, een enkel blaadje eene scheve plooi had.

{==133==} {>>pagina-aanduiding<<}

Maar hoe komen wij toch aan die ongelukkige zenuwen? Onze Geneesheeren geven de schuld aan de thee en koffij; onze Leeraars en Zedemeesters aan de Romans. Beiden hebben gelijk; maar geen van beiden wist hierdoor de oorzaken, welke tot zijn ressort behooren, alle aan. Het is te begrijpen, dat het dagelijksch gebruik van verslappende en prikkelende dranken, zóó sterk prikkelend, dat zij zelfs verdoovend werken, hetgeen vooral van de thee het geval is, niet dan zeer nadeelig voor het zenuwgestel wezen kan. Zij veroorzaken eene verweeking, en tevens eene spanning van die fijne draden, welke eindelijk zóó sterk wordt, dat zij, bij den minsten prikkel, krampachtig zamengetrokken worden, en, bij elke heviger inspanning, bezwijken. En dienden de zenuwen alleen tot gevoel en beweging, zoo als de beenen tot staan en loopen, wij konden dan nog gedeeltelijk sterk en gezond blijven. Maar ongelukkig hebben zij zulk een' sterken invloed op het geheele gestel, dat er naauwelijks een vaatje of eene klier geheel vrij is van dien invloed. Verliezen dan de zenuwen, door overspanning, veerkracht en werking zoo moet natuurlijk alles, wat tot den mensch behoort, er zeer door lijden.
Maar hiertoe (zegt welligt de zenuwachtige moeder van een aantal zenuwachtige engeltjes) hiertoe zijn de Geneesheeren geschapen. Wie de kunst uitoefent, is verpligt mijne ontstelde zenuwen te regt te brengen, zoo wel als de klavierstemmer de snaren mijner piano. En doen zij het dan niet? Voorzien zij u niet trouw van zenuwdrankjes en zenuwdroppeltjes? Raden zij u niet, om oranjebladeren in plaats van thee te drinken, een glas madéra in plaats van koffij? Maar het kelpt niet. Omdat er meer is dan koffij en thee, dat

{==134==} {>>pagina-aanduiding<<}

uwe zenuwen nadeelig aandoet. Wat zal net stemmen van uwe piano helpen, als gij haar in eene vochtige schuur laat staan, uwe kinderen en dienstboden er op trommelen, zoo veel hun lust, en gij er niet eens naar omziet? Uw geheel leven? van het aantrekken der doopjurk af, tot het eerste oogenblik, dat gij, op een bal, de oogen der Heeren tot u trokt, en van dat gewigtig oogenblik tot het zalig uur, waarin gij hetzelfde van uwe dochters moogt beleven, is ontstemming der zenuwen, eene aaneenschakeling van overspanning en bezwijking.
Dat doen de Romans, zeggen de ernstigen in den lande. Het is mogelijk, zelfs niet onwaarschijnlijk. Het laat zich begrijpen, dat de ziel, vervuld met beelden, waarvan, zij er geene verwezenlijkt ziet, met wenschen, die het niet van haar afhangt te vervullen, in eene vreemde stemming geraakt, en even onleschbaar wordt van begeerte, als een koortszieke van dorst. Maar als Geneesheer kan men het mij even min kwalijk nemen, dat ik alles uit een geneeskundig oogpunt beschouwe, als tristram, dat hij op een paard zeilt. En dan ben ik zoo gewoon, om, bij elke ziekte, die ik zie, behalve de aanleidende oorzaak, ook zekere vatbaarheid in het ligchaam te vooronderstellen, om door die oorzaak aangedaan te worden, dat ik dit ook hier verwachte. Waarom trekken en treffen de Romans zoo veel meer, dan zij moesten? Mij dunkt, omdat men aantrekkelijker is, omdat men meer door elke beuzeling getroffen wordt, dan men moest. En waarom dit? Omdat men koffij en thee drinkt.
Zoodra het lieve kind even zijne handjes kan gebruiken om iets vast te houden, en zijn oogjes om te zien, geeft men het een prenteboekje; maar het moet van den

{==135==} {>>pagina-aanduiding<<}

laatsten smaak zijn. Nu rust men niet, voordat het wicht de gansche schatkamer zijner kindertaal uitput, om, met den neus op het een of ander plaatje, braaf te snappen van Olifanten en Negers, en van de schoone Natuur, zelfs van den lieven God, en dat Hij alles gemaakt heeft, om Henrytje of Margootje pleizier te doen. Als het nu ook goed alleen kan loopen, en een paar uren het uit kan houden zonder potje, wordt het schaap eens zeer netjes opgeflikt, en met allen geweld oplettend gemaakt op elk stuk, dat het aan 't lijf krijgt, en, na eene poos het onderwerp te zijn geweest der loftuitingen van het opgetogen huisgezin, in eene koets gezet, en naar een kinderconcert, of een kinderbal, of zelfs eene kinderkomedie, gereden, waar het nu wel eerst alleen aanschouwer is, maar weldra eene werkzamer rol zal spelen, en der verzámelde moeders, als een kleine orestes of andromache, tranen van genoegen en van spijt zal doen vergieten. Wee het, zoo, de kinderlijke aard bovenkomende, de chocolade en de taartjes zijne aandacht te veel trekken, en het ongelukkig zijn fatsoen vergeet! Dan neemt Mama het in een' hoek, en bestraft het naar de regelen der kunst; dat is, wijst het op kinderen, die meer schitteren, die aardiger buigen, en als volleerde saletjonkertjes snappen; zij praat het kind veel voor van schandelijke kinderachtigheid, van fatfoen, enz. In zulk een' dampkring opgekweekt en gestoofd, is het niet te verwonderen, dat het kind te vroeg rijp wordt, vooral, wanneer nu zijn ligchaam in denzelfden geest gevormd wordt als zijn geest, en men, in plaats van het met eene boterham en een glas bier vroeg naar bed te zenden, zijne maag met oesters en madéra vult, en het halve nachten laat gastreren.

{==136==} {>>pagina-aanduiding<<}

Op zulk eene wijs krijgt men met het vijftiende jaar zonen en dochteren, naar ligchaam en ziel doodrijp, even als men door de broeikas in Maart doodrijpe perziken heeft. Maar, gelijk die door de kunst verkregene vruchten den regten geur en smaak missen, kunnen wij ook in die vroegrijpe menschen den mensch naauwelijks proeven. Zij missen het degelijke der natuur. En hoe kunnen zij dan in het degelijke smaak vinden, zoo als het voor den bedaarden opmerker en den werkzamen geest in het dagelijksch leven te vinden is? Zij vinden smaak in alles, wat vreemd wat overspannen is, waarin hunne verlekkerde verbeelding voedsel vindt; en dit voedsel vinden zij, ja tot verzadiging toe, in de weelderige spelingen van het menschelijk vernuft, waaraan wij de meeste Romans te danken hebben.
Zoo lang dus de zenuwen niet weêr gebannen worden, van waar zij gekomen zijn; zoo lang vooral de opvoeding niet meer getrouw blijft aan de natuur, en derzelver langzamen tred volgt; zoo lang zij zich niet even sterk bevlijtigt, om de te snelle ontwikkeling der geestvermogens te vertragen, als zij zich nu bevlijtigt, om dezelve te verhaasten, - zoo lang zullen wij in het gevaar blijven, waarin wij reeds een' geruimen tijd verkeeren, van namelijk geheel zenuwen en louter gevoel te worden.



{==137==} {>>pagina-aanduiding<<}

Het hart.

De kleine wereld heeft, even als de groote hare middelpunten, om welke alle de deelen, waaruit zij is zamengesteld, zich wentelen, waar de bron van het leven en de beweging schijnt te wezen, die haar bezielen. Twee voorname deelen zijn er, de hersenen en het hart, welke beide als middelpunten van ons bestaan begroet worden; maar, hoe naauw de eerste ook mogen vereenigd wezen met onze kleine-wereldziel, het hart is toch het ware middelpunt; het is de zon, waarvan het hoofd, de maag, de handen en voeten, als zoo vele planeten, hun licht en warmte ontvangen. Zoolang het zijn koesterend vuur gelijkelijk en regelmatig door het gansche gestel verspreidt, kan de harmonie der spheren niet schooner wezen. Wordt zijn weldadige invloed, eenzijdig, dan wordt de gelijke gang van het geheel gestoord. Staat dat hoofdrad stil, zoo verandert het schoon geheel eensklaps in een' gedaanteloozen klomp. Even min, als men in hier en daar verstrooide luchtsteen-brokken een' wereldbol kan wedervinden, vindt men in de vermolmde overblijfselen, die het knekelhuis bewaart, de edele gestalte van den mensch weder.
Hoe gelukkig waren wij, was die zon der kleine wereld waarlijk altijd het middelpunt harer bewegingen! Dan ware er ten minste, in haar geheele aanwezen, eenheid en zamenhang. Maar nu gaat het met ons, als het met eene planeet zonde gaan, die slingerde tusschen twee

{==138==} {>>pagina-aanduiding<<}

zonnen, waarvan nu de eene, dan de andere meer invloeds op haar uitoefende. Vergeefs zouden onze sterrekundigen op de wacht staan, om hare gangen te begluren, op hoop van eens hare baan te kunnen berekenen. Zij zouden het eindelijk moeten opgeven, gelijk onze genees- en onze zedemeesters het hebben moeten opgeven, om, uit hetgene zij van den mensch zien, te bepalen, wat van hem worden zal.
Ware ons hart het eenige middelpunt van ons bestaan hier op aarde, geen uurwerk zou regelmatiger gaan, dan ons leven. Het ontvangt het bloed zoodanig door de zuiverende organen bewerkt, dat het juist geschikt is om hetzelve te prikkelen. Door die prikkeling aangezet, drijft het dat bloed, door duizend en duizend buisjes, in het geheele ligchaam rond, waar het zijne voedende deelen afzet, zich met het afgesletene belast, dat wederom, door de zuiverende werktuigen trekkende, ontlast, en zoo op nieuw geschikt wordt ter prikkeling des harten. In dien kring is het gansche leven besloten. Zijn er punten van aanraking, zij zijn weinige en onder het bedwang des ligchaams. Spijs en drank en de vrije lucht, zie daar alles.
Maar nu de hersenen zulk een' invloed op ons bestaan uitoefenen, is hetzelve veel onzekerder geworden; de vastheid van ons zamenstel en de gelijkmatigheid onzer bewegingen zijn verloren gegaan. Het is niet meer de honger, die ons eten doet, om onze sappen te herstellen, maar de smaak, om ons gehemelte te prikkelen. Wij ademen niet meer ruim in de vrije lucht; maar in eene lucht, waarin wij ons meester gevoelen. Menige schoone ademt niet ruim, dan in den geurigen dampkring van een' hoop smachtende aanbidders; voor een'

{==139==} {>>pagina-aanduiding<<}

ambtenjager is de zuiverste lucht in eene stikvolle antichambre; voor een' hoveling stroomt zij uit het oor van den vorst. De polsslag hangt niet meer af, zoo als de physiologen ons verzekeren, van den indruk des bloeds; maar van hetgene wij zien en hooren en voelen zelfs. Een zachte handdruk, of het geritsel van de bladeren, doet den wachtenden Celadon het hart in den hals kloppen; een spinnekop den levendigsten polsslag stilstaan. Maar, wat nog erger is, onze gedachten zelve, onze hoop, onze vrees, een bloot vermoeden brengt meer wanorde in ons gestel, dan, alle vochten zouden doen, zoo zij bedorven waren, en alle vaste deelen, zoo er geen op zijne plaats zat.
Wij moeten kiezen. De hersenen moeten het middelpunt zijn, of het hart. Kiezen wij 't eerste, dan moeten wij ook te vreden zijn met een' schijn of schaduw van ligchaam, zoo wat half etherisch van natuur, louter zenuw en gevoel. Ons geheele ligchaam is van zenuwen doorweven; op elke werking van eenig belang oefenen zij eenen grooten invloed uit. Zijn zij nu een naauw vereenigd geheel met de hersenen, zoo is er noch standvastigheid, noch regelmatigheid mogelrjk. Onze hersenen toch zijn het werktuig der ziel, en eene menschenziel blijft geen oogenblik in dezelfde stemming. Die veranderlijkheid wordt nu medegedeeld aan de deelen, waarvan ons stoffelijk bestaan afhangt. De maag, die de spijzen moet verteren, de vaatjes, die er het voedsel uit moeten opnemen, die, welke het door het geheele ligchaam moeten rondvoeren, worden telkens gestoord in hunne noodzakelijke bewegingen. Bij den een' maakt eene lage zitplaats aan tafel, bij de andere een mislukte opschik, bij de derde het kostbaar tafelservies, waarop zij een nijdig oog slaat, de beste spijzen onverteerbaar. En kunnen

{==140==} {>>pagina-aanduiding<<}

wij verwachten, dat lever en huid vrij zullen werken, en ons ligchaam van het nadeelige ontlasten, als wij nacht en dag krampachtig zijn ingespannen, om eene bedorvene plaats van een' oud schrijver te herstellen, of orde te brengen in de verwarde finantiën van een' Europeschen staat?
Men houdt den vierkanten boer, die, den ganschen dag, in de brandende zonnehitte, zonder hinder zwoegt, en met eene luchtige hand het zware kouter omdraait, voor sterker van ligchaam, dan den staatsman, die, in een' hoek van zijne gemakkelijke koets geschoven, waar hij naauwelijks eene plaats inneemt, met meer moeite zijne holle oogen over het veld schijnt te wenden, dan die boer zijn' ploeg. Maar, zoo de laatste slechts eene tamelijke gezondheid geniet, zijne spillebeenen nog in staat zijn hem te dragen, zijne kromme vingers om zijn' naam onder een manifest of geheime nota te zetten, is hij inderdaad van ligchaam veel sterker. Bij den boer staat het geheele gestel onder den invloed des harten; zijn geheele bestaan is stoffelijk, en de werking zijner hersenen maakt geen grooter deel van zijn leven uit, dan die van zijne handen of zijne maag. Bij den anderen voeren zij den schepter, en brengen de werking des harten, zoo zij kunnen, tot niets. Het hart van den staatsman moet zich slechts zoo veel bewegen, als even noodig is, om leven in de toppen zijner vingeren te brengen. Naar het gele aangezigt mag het geen bloed jagen in borst en ingewanden geene weldadige warmte verspreiden. Welk een ijzeren gestel moet het wezen, dat zich staande houdt, waar zoo weinig is, wat stevigheid en kracht aanbrengt! Zouden wij niet buigen met ontzag voor een wonderwezen, dat, geheel behoorende

{==141==} {>>pagina-aanduiding<<}

tot de wereld der geesten, het zij dan kwade of goede, nog plaats blijft beslaan onder ons?
De ouden plaatsen de kracht, waardoor wij leven, in de borst; daar is het vuur, dat het geheele gestel verwarmt. Het hoofd en de hersenen hielden zij voor een koud deel, geschikt ter verkoeling des overigen ligchaams. Men heeft hun dat zeer kwalijk genomen, en de ontleedkundigen hebben ons bewezen, of althans 't ons voor bewezen aangerekend, dat er te veel bloeds naar den kop stijgt, en met te veel drifts, om daar eene mindere levenswarmte te verwachten. En wij zouden zeer verkeerd doen, hun geen gelijk te geven: want, behalve dat men de ouden reeds lang genoeg voor wijzer en beter gehouden heeft dan hunne thans levende naneven, behoeft waarlijk elk onzer niet eens naar zijn' buurman om te zien, om zich te overtuigen, dat, zoo als wij nu geschapen zijn, het hoofd warm en het hart koud is. Door den tooverslag der verbeelding aan het logge stof onttrokken, worden wij zwevende gehouden tusschen hemel en aarde in eene etherische wereld, in het rijk der mogelijkheden. Wij zijn niet meer vleesch en bloed, maar geest en leven; wij bepalen onze krachten niet meer op één punt, of doen, zoo als jan de witt, het een na het ander; maar wij breiden ons uit in de oneindigheid, omvatten het gansche zamenstel des heelals en den loop der eeuwen met onze gedachten, en, op onze eigene schouders staande, zien wij verder, dan ooit menschen vóór ons zagen, de wereld uit.
Wie zich zoo veel vermeet, kan toch waarlijk niet vorderen, dat hij, als thomas parr, na 152 jaren levens, met een gaaf ligchaam in het graf dale. Men neemt het der natuur kwalijk, dat die uitstekende vernuften, welke

{==142==} {>>pagina-aanduiding<<}

men geniën noemt, doorgaans zoo vroeg worden weggenomen. Met even veel gronds kon men het kwalijk nemen, dat een vuur te spoediger uit is, naarmate het heviger brandt. De wijze natuur heeft gedaan, wat zij kon. Het hart ontvangt zoo weinig zenuwen, dat een groot ontleedkundige (*) zelfs beweerd heeft, dat het er geene in 't geheel ontvangt. De hersenen hebben er dus uit den aard een' geringen invloed op. Maar, wanneer nu de lastige logeergast, dien wij in onzen aardschen tabernakel bergen, zonder eens te weten, waar zij er eigenlijk zit, volgens hare heerschende neiging zoo den baas speelt, dat de geheele kracht des levens als van haar uitgaat, dat alle deelen der kleine wereld als van hare hand vliegen, moet dan niet eindelijk het hart, van kracht verminderd, bezwijken voor haren invloed, en, in plaats van den eersten stoot ter beweging te geven, dien nu ontvangen en lijdelijk worden?
Hieruit volgt dus, dat wij niet te veel denken, niet te diepzinnig studeren moeten? - Dit volgt er zeker uit; maar ook, dat wij even min hoog vliegen met onze wenschen en begeerten als met onze gedachten, en, zoolang wij hier zijn, nergens zoo zeer naar behooren te trachten, dan naar een' geregelden polsslag.



{==143==} {>>pagina-aanduiding<<}

De maag.

De beroemde Brabander helmontius eens akonijt genomen hebbende, geraakte in eene vreemde soort van verrukking, waarin hij bespeurde, dat zijn denkvermogen van het hoofd naar de maag verhuisd was. Velen, die zich beter in de physiologie ervaren rekenden dan hij, hebben den goeden man hartelijk uitgelagchen, dat hij zulk een vreemde zielsverhuizing voor mogelijk hield; en zij haastten zich, om op hem het gezegde van cicero toe te passen, dat er niets zoo ongerijmd is, of het is wel eens door den een of anderen wijsgeer beweerd geworden. Tegenwoordig evenwel hebben de magnetische slaapwandelaars den omtrek der maag wederom in aanzien gebragt, en de waarneming van helmontius heeft op nieuw geloofwaardigheid verkregen. En wanneer de vereenigde stem van alle eeuwen en volken iets afdoet, om eene twijfelachtige zaak als eene zekere waarheid te begroeten, dan moeten wij aan de vreemde meening van dien Brabander, welke hij op de straks gemelde en op eenige andere waarnemingen grondde, dat namelijk de maag het hoofdpunt is, waar ons ligchamelijk bestaan met ons geestelijk bestaan zamenvloeit, meer dan een' schijn van waarheid toekennen. Wij zullen toch spoedig zien, dat dit ingewand eene te gewigtige rol speelt op het tooneel der wereld, dat ons bestaan niet alleen, maar ons geluk er te veel van afhangt, om het alleen aan te merken als eenen zak, dien men

{==144==} {>>pagina-aanduiding<<}

dagelijks met vleesch en aardappelen vult, en met water, bier, of, zoo men niet anders heeft, met een glaasjo bourgonje, nat houdt.
Van de geboorte des menschdoms tot op onzen tijd, onder welke gedaante het zich vertoond hebbe, zien wij het de maag, als het voornaamste gedeelte van zijn aanwezen, zoowel in zich zelven, als in anderen, vieren en vereeren. Zoo men eenig onderscheid vindt, het is, dat bij zulke volken, bij welke de maag hare stem nog onvermengd laat hooren, de hoeveelheid, bij zulke, waar de smaak het zintuig van de maag is geworden, de keur der spijzen de mate van den eerbied te kennen geeft, dien men elkander betoonen wil. - Er is geen feest, noch aan de hoven der vorsten, noch in de schamele hut, waarin men haar niet het grootste aandeel geeft, dat men kan. De geheele offerdienst van Heidenen en Israëlieten was een zijdelingsche vereering van dat ingewand. Er wordt geene staatsregeling ontworpen, geen plan voor een' veldtogt beraamd, geen vrede gesloten, zonder dat wij alles door de vereenigde handen van den kok en keldermeester bekrachtigd en verzegeld zien. De maag is het magtige beweegrad der maatschappelijke machine. Zij is de thermometer van de zedelijkheid en het geluk van een volk. Zoo lang de maag nog zuiver en onbesmet is, wordt ook de smaak alleen door den honger geregeld, de spijsvertering heeft eenen goeden voortgang, en de sappen blijven goed. Maar is de maag eens bedorven, dan worden het de sappen ook, dan verdwijnt de ware honger, en maakt plaats voor eenen vreemden lust, om slechts datgene te eten, wat de natuur er niet toe geschikt heeft, de verteerbaarheid der spijzen naar derzelver zeldzaamheid en kostbaarheid te berekenen, zich met aangezette kruiderijen eene drooge

{==145==} {>>pagina-aanduiding<<}

keel te bezorgen, en den brandenden dorst met sterk verhittende wijnen te koelen. De involging dezer zucht, te meer ontoombaar, omdat men er eene zekere eer in stelt, maakt ledige beurzen en berooide hersenen. En, wat nog erger is, zij steekt aan als eene pest, en laat niemand vrij: want, zoo lang de wereld stond, zijn de verstandigen in den lande, in de dingen des dagelijkschen levens, gewoon de zotten te volgen. Eene gestadige koorts, het gevolg der scherpe sappen, die het hart tot allerlei booze lusten prikkelen, wordt weldra eene ware volksziekte, en het geheele leven eene onafgebrokene ijlhoofdigheid. Eindelijk komen de maaltijden bij cethegus, en de petits soupers te Parijs, waar een comediant of een landlooper zich vertrouwelijk naast den Maarschalk of den Minister plaatst, en, nog vrijmoediger door den spotzieken champagne, eerst hunne plaats aan tafel inneemt, en vervolgens, vroeger nuchteren dan zij, hun maarschalksstaf en portefeuille ontfutselt, en beide genadig daarhenen schuift, vanwaar hij kwam.
Om regt te kunnen oordeelen over den invloed der maag op de zedelijke welvaart en het geluk des menschen, behoeven wij slechts den dag van den nijveren handwerksman te vergelijken met dien van hem, wiens leven een gedurige maaltijd is. Terwijl de eerste vlug en sterk zijn bed verlaat, met lust aan den arbeid gaat, van den vroegen morgen tot den laten avond zwoegt en slaaft, en zijn sober maal gretig nuttigt, ziet gij onzen luijen Crassus, nog vol van den wijn van gisteren, met een bleek en bol aangezigt, het hoofd met doeken omwonden, op den laten middag het dons verlaten, en al geeuwend en hompelend het dikke lijf naar de ontbijttafel slepen, bij welker sierlijke netheid de logge meester deer-
{==146==} {>>pagina-aanduiding<<}
lijk afsteekt, die dan eerst eene menschelijke gedaante begint te krijgen, wanneer eenige glaasjes van een' vreemden ochtendwijn en eenig fijn gebraad een flaauw vuur door de verslapte aderen verspreid hebben. Dan eerst is hij in staat zijn toilet te maken voor het diné, waar hij het overige gedeelte van zijnen dag bezigheid zal vinden. Waartoe zou onze Crassus voor dien dag ook anders geschikt zijn? Maar wanneer dit nu de geschiedenis is, niet van een' enkelen dag, maar van een geheel leven, niet van een' enkelen lediglooper, maar van geheele standen in de maatschappij: dan gevoelt ieder, dat het meer dan tijd is voor eene grondwettige herstelling. Hoe juist! Het is, alsof ik eene partij bestoven drinkebroêrs tot elkander hoore zeggen: Komt, laat ons nu eens nuchteren zijn! Het zal hun evenmin gelukken, als het den gierigaard gelukt mild te wezen, den wellusteling ingetogen. Even als met de ziel, is het met het ligchaam. Gelijk die neigingen des gemoeds, waaraan men op den duur toegeeft, eindelijk hebbelijkheden en tot een tweede natuur worden, zoo wordt ook de beweging van die deelen onzes ligchaams, welke wij het meest oefenen, het gemakkelijkst, het sterkst, en krijgt eindelijk de overhand op alle andere. Ons ligchaam is eene bepaalde mate van kracht toebedeeld, welke oorspronkelijk, naar het bijzonder gewigt der deelen, naar evenredigheid gelijkmatig verspreid is. Maar wordt er van eenig ligchaamsdeel, op den duur, meer gevergd, wordt het meer ingespannen, dan het moest, dan vloeit daarhenen alle kracht en leven; de overige deelen ontvangen minder, worden trager en minder werkzaam. Speelt derhalve de maag den baas, dan kunnen hoofd en handen onmogelijk sterk genoeg leven. Men gevoelt zich dan

{==147==} {>>pagina-aanduiding<<}

slechts lustig en welgesteld in de maag, maar ongeschikt om te denken of te werken.
Het ware inderdaad te wenschen, dat de menschenkinderen met dit gewigtig deel wat minder op hadden; dat zij er zich niet meer mede bemoeiden, dan b. v. met de hersenen, met de lever, of met de nieren, waaraan niemand ooit denkt! Want, niet voldaan, dat men haar, door gedurige inspanning, telkens van de wijs afbrengt, bemoeit er zich ieder mede, om haar weder op de wijs te brengen; en er wordt zelden een huishouden opgezet, waar de jonge vrouw, bij eene menigte recepten om de maag te bederven, er ook niet een of ander krijgt, om haar op te wekken, te versterken of schoon te maken. Het groote geheim der Geneeskunst bestaat, in veler oogen, in de kunst om het ligchaam te zuiveren en de maag aan de kook te helpen. De groote hippocrates kende geen ander. Dit is een nieuw bewijs, dat de mensch nergens meer belang in stelt, dan in zijne maag: want het gaat vast, dat het gebrekkige van eenig ding hier op aarde het zekerst bewijs is, dat de mensch het ter harte neemt.
Kon men de menschen slechts zoo verre brengen, dat zij den ouden helmontius geloofden, en er vast van overtuigd waren, dat van de maag ons geheele bestaan hier op aarde afhangt! In de eerste dagen van dat geloof zouden ik en mijne overige kunstbroeders het gewis drok hebben met een' ieder te wijzen, hoe hij zijne maag bewaren moet. Wij zouden zeker niet aan allen hetzelfde raden; maar het zoude, bij elk, toch hierop neêrkomen, dat hij zijn best dede, eens regt honger te krijgen, niet te drinken zonder dorst; die beide trouwe wachters van onze maag en onze gezondheid wat meer

{==148==} {>>pagina-aanduiding<<}

in eere te houden, dan wij gewoonlijk doen; den eersten niet te dwingen, om voor den dag te komen, als het zijn tijd is om te slapen; den laatsten niet al te veel te vieren, opdat niet de eerste gemelijk worde en, voor altijd, zijn afscheid neme, en het met den laatsten ga, als met eene meid, die men te veel meester laat in kelder of keuken, en die weldra, den bezem opnemende, naar haren zin, het gebeele huis riddert: zoodat wij eindelijk genoodzaakt zijn, ons hongerloos maar dorstig leven met de waterzucht te eindigen.



{==149==} {>>pagina-aanduiding<<}

De huid.

Onze dames verstaan de kunst, haar vel, bij levenden lijve, te looijen. Zij doen dit op de volgende manier. Na een groot gedeelte van den dag, tot aan de kin, in een digt morgengewaad gestoken te hebben, gaan zij zich voor het een of ander gezelschap kleeden; dat is, zij ontblooten zich, zoo veel zij kunnen, en bedekken het overige met het ligtste en luchtigste, wat er voorhanden is. Eene enkele slaat een' zwaren doek of shawl om den arm, en draagt dien, als een kostbaar stuk, te pronk, opdat een ieder te duidelijker het onderscheid zoude opmerken, dat er is tusschen rijkdom en armoede; bezittende deze de kunst, om met weinig veel te genieten, en gene, om van de meeste bezittingen het minste partij te trekken.
Om tot onze dame weder te keeren. In den schouwburg, in de danszaal, op het salet, waar zij ook komen mag, vindt zij overvloed van warmte. Haar gezelschap verlatende, bevangt haar al ligt de koude; en door deze gedurige afwisseling ondergaat hare huid genoegzaam dezelfde verandering als een ossenhuid of een schapenvel in de looikuip; zij wordt zamengetrokken en digtgeschroeid, verliest leven en werking, en verkrijgt al de eigenschappen van het fijnst en zachtst kabretleder. Zij zit nu, van het hoofd tot de voeten, in een' kabretlederen hansop. Ongelukkig had de natuur, in het be-
{==150==} {>>pagina-aanduiding<<}
stek van ons levensgeluk, op eene levende en werkzame huid gerekend. Men moet zich de huid voorstellen als een weefsel van fijne buisjes, welke bestendig werkzaam zijn, om het ligchaam van allerlei scherpe en nadeelige stoffen te zuiveren, die door haar in den dampkring ontlast worden. Zijn nu deze huisjes verstopt en houden zij op te werken, zoo blijft ons ligchaam opgevuld met de schadelijkste sappen. En, wat nog erger is, onze inwendige en teederste deelen lijden daardoor niet minder. Deze staan in een naauw verband met de uitwendige bekleedselen, welke men zich moet voorstellen, als tot in de binnenste holen onzes ligchaams voortloopende. De minste aandoening, derhalve, welke bij eene werkzame huid spoedig zoude verdwenen zijn, blijft nu in de binnenste deelen huisvesten, schiet dieper wortels, en is weldra niet meer uit te roeijen. Een weldadig zweet verlost den landman van de zwaarst gevatte koude, terwijl het minst gevatte togtje onze dames weg doet krimpen van zinkingen en rheumatisme, en niet zelden de oorzaak is van de hevigste kolijken of de hardnekkigste aamborstigheid. Te vergeefs zal de geneesheer eene weldadige uitweseming trachten te weeg brengen; de levenlooze huid blijft gevoelloos voor de meest doordringende prikkels.
‘Derhalve is het elk, wie zijne huid liefheeft, geraden, zich er warm in te stoppen, en de guurheid en wisselvalligheid van het weder zoo veel mogelijk te ontduiken?’ Wij zouden daaraan zeer verkeerd doen. Dit ware goed, wanneer wij, door onze warme kleeding, de gure lucht beletten konden in onze longen te dringen. Nu is het zaak, om met dien dampkring, waarin wij leven, in zulke naauwe betrekking te staan, als immer mogelijk is, en vooral, om te zorgen, dat hij niet te veel

{==151==} {>>pagina-aanduiding<<}

op één deel van ons ligchaam, vooral niet op onze sijner bewerktuigde inwendige deelen, werke. Niet, dat ik wil, dat men naakt zal loopen. Heeft de hand der natuur de overige dieren gekleed, zij heeft den mensch het verstand gegeven, om zich zelven te kleeden. Wie het zoo ver brengen kan, van dat verstand bij zijn toilet gebruik te maken, zal een groot heerleger van kwalen den pas afsnijden. De kleeding moet zoo gesteld wezen, dat zij de huid niet in hare gewigtige werkzaamheden store; rein, luchtig en ruim.
Knellende banden drukken de huidvaatjes en stremmen de uitwaseming. Ongelukkig dat onze schoonen zoo veel snoeren en banden behoeven, om haar ligchaam dat spinnekopsfatsoen te geven, hetwelk de smaak nu vordert. Dit is een nieuw geweld, dat zij hare huid aandoen, die weldra niet meer uit één geheel, maar uit eenige lappen bestaat, met diepe plooijen aaneengehecht.
Niet minder noodzakelijk is de luchtigheid der kleeding. In onze dagen ontbreekt het doorgaans het bloed niet aan warmte. Beletten wij nu, door eene al te warme kleeding, ons ligchaam, zich van die overtollige warmte te ontlasten, zoo geraken wij weldra in vollen gloed, en het vuur, dat door onze aderen stroomt, kiest al spoedig uitwegen, welke voor de zedelijkheid en voor onze rust minder onverschillig zijn dan het zweeten. Ik keur het daarom niet goed, dat jonge, voor het overige gezonde, personen zich in wol kleeden. Katoen, en, zoo men niet zeer dikwijls verschooning kan hebben, het oud - vaderlandsch linnen, mits niet te sijn zijnde, blijft het best voor onderkleederen, totdat de klimmende jaren ons waarschuwen, met de overgeblevene vuursprankjes wat zuiniger te wezen.

{==152==} {>>pagina-aanduiding<<}

Maar niets is voor de huid van zoo veel gewigt als de zindelijkheid. De uitersten van hitte en koude mogen de bewoners der verzengde luchtstreek en der polen aanzetten, om zich in te smeren, de eerste, om niet van zweet weg te vloeijen, de laatste, om de weinige warmte, welke zij bezitten, binnen te houden; in gematigder luchtstreek hebben wij zulk een vernis niet noodig, ten zij wij, als de Romeinen, ons hetzelve dagelijks van de huid willen laten schrapen. Wij beletten, door zulk een luchtdigt bedeksel, de heilzame betrekking, welke er tusschen onze natuurlijke bekleedselen en den dampkring bestaat. En is het wel mogelijk dwazer te handelen, dan wij hierin doen? Wij zuchten of vloeken (al naar dat ons gemoedsbestaan is) om de verpeste lucht in gevangenhuizen, ziekenzalen, schouwburgen enz., en zijn steeds drok in de weer, om, door ventilators en berookingen, onzen dampkring van al die schadelijke uitvloeisels te zuiveren. En het huis, waarin onze kostbare geest, waar wij zoo veel mede ophebben, een gansch leven slijten moet, sluiten wij potdigt! - Zoo brengen wij ons in gevaar, dat de schadelijke dampen, welke geen' uitweg kunnen vinden, ons geheel inwendig bestaan verpesten, ten zij de natuur, door de longen of den onderbuik, of de kunst, door bois de garou enz., ons een' ventilator bezorge, die ons ten minste voor verstikken bewaart. Men mogt verwachten, dat in ons kraakzindelijk vaderland, ten dezen opzigte, niet te klagen zoude zijn. Maar eene Hollandsche schoone heeft doorgaans meer eerbied voor haar huisraad dan voor haar ligchaam, en oefent de bepaalde mate van boenlust, den menschen ingeschapen, eer uit op een bruin kabinet dan op hare blanke huid. Ook wordt de verandering van linnen meer berekend naar de gele-
{==153==} {>>pagina-aanduiding<<}
genheid om te wasschen, dan naar de behoefte van verschooning. Het is waar, de gelukkige begaafdheid onzer natie, om vreemden na te apen, en in het eigen vaderland op zijn Fransch, op zijn Engelsch, op zijn Duitsch, op zijn Oostindisch of op zijn Chineesch te leven, heeft ons bekend gemaakt met eene menigte van potjes en doosjes en sleschjes, om onze kabretlederen hansop zacht te maken en voor schilferen te bewaren, en er allerlei vreemde kleuren en geuren aan te geven. Maar ongelukkig kunnen die potjes, die doosjes en die fleschjes naauwelijks geopend worden, of er vliegt een heer van kwalen uit, grooter dan uit het doosje van Pandora. De verschillende schoonheidswaters en blanketsels bestaan doorgaans uit zeer sterke vergiften, vooral uit lood, kwik of bismuth, welke, het levenloos bekleedsel doordringende, door de vaten opgenomen worden, de vochten ontmengen en de zenuwen ontstemmen, waaruit dan allerlei kwaadsappigheid en slepende zenuwziekten voortkomen. Maar al zijn zij op zich zelve onschadelijk, zoo bederven zij echter altijd de huid. Dikwijls stoppen zij de poriën; dikwijls verlammen zij de mondjes der vaten, en beletten dezelve te werken; dikwijls veroorzaken zij eene tegennatuurlijke verweeking en daarna verdikking der opperhuid, waardoor ons ligchaam met eene harde korst overtogen wordt, in plaats van het fijne vlies, hetwelk de teedere huid bedekt en voor al te ruwe aanraking beveiligt, zonder hare werking eenigzins te stremmen.
Het beste middel, ter bewaring der huid in derzelver kracht en schoonheid, is zuiver water. Dit reinigt en versterkt tevens, en koelt de dikwijls brandende oppervlakte des ligchaams behoorlijk af. Maar, dit zeggende, ben ik ver af van te beweren, dat men daarom

{==154==} {>>pagina-aanduiding<<}

een gedeelte van den dag, als de bever, in het water moet gaan zitten. Voor de slaven der weelde, wier leven, van het oogenblik der geboorte af tot den laatsten snik, een zamenweefsel van kunst en dwang is, wier leven het vuur gelijkt op een smidshaard, dat door de kracht der blaasbalgen gestadig wordt aangewakkerd; voor zulke moge het een ware wellust wezen, in het bad het ontgloeid en gespannen ligchaam eenige oogenblikken te verkoelen en te ontspannen: voor hen, wier levensvlam zoo niet in den togt staat, zijn zulke buitengewone voorzorgen overbodig. Niet gewoon ons lijf in te smeren, noch sterk zweetende, noch door de koude een hard vel hebbende, verliest voor ons het bad veel van zijne waarde, en wordt het geheel onnoodig, als wij ons linnen dikwijls veranderen, en die deelen van ons ligchaam, welke het meest aan het stof of aan eene sterke uitwaseming blootstaan, vlijtig wasschen. Bij ons blijve het bad een geneesmiddel, en wij zullen in vele kwalen een vermogend hulpmiddel te meer hebben. Waarlijk, indien het bad voor ons wezenlijk eene behoefte ware, het zoude onder ons zoowel een volksgebruik zijn, als bij de inwoners van warme gewesten, of bij de Russen. Het is wel ongelukkig, dat men niet gezond zoude kunnen zijn, zonder af te wijken van de voorvaderlijke zeden; en het is inderdaad te vreezen, dat wij nog eenmaal niet zullen kunnen leven, zonder mos en lepelblad te eten, als de Laplanders, of zonder onze vermoeide leden, ter verkwikking, even als de Kamschatdalen, in den damp van kokend water te steken.



{==155==} {>>pagina-aanduiding<<}

Over de vier trappen der beschaving van het menschelijk geslacht, uit de geschiedenis der volkeren kenbaar.

Gelijk het menschelijk geslacht, in vele andere opzigten van de dieren verschilt en voortreffelijker is, dan dezelve, zoo bezit het ook dit voorregt, dat het voor eene oneindige ontwikkeling en beschaving vatbaar is. De geslachten der dieren volgen elkander op, zonder zich te verbeteren, en het baat hun niet, dat zij reeds vele jaren den bonten kring des levens doorloopen hebben Noch het paard, noch de hond neemt in wetenschap toe, of leerde ooit iets van zijne voorouders. De vogelen bouwen thans hunne nesten niet kunstiger, de bijën weten haren honig geen zuiverder smaak, noch geur te geven. Indien er zich zelfs een of ander in de werkzaamheden der dieren verbetert; indien zij somwijlen een' hoogeren trap van volmaaktheid bereiken, zoo geschiedt zulks door 's menschen zorg, zoo is dit de vrucht van 's menschen vindingrijk vernuft en vooruit-
{==156==} {>>pagina-aanduiding<<}
ziende zorgen. Het menschelijk geslacht daarentegen is eene aaneengeschakelde keten van denkbeelden en kundigheden, van uitvindingen en kunstgewrochten, waarvan alle de schakels in elkander vatten en het geheel oneindig verre reikt. De arbeid der voorouders ging niet voor ons verloren, en ook wij zijn gestadig werkzaam voor volgende geslachten. Wat hier op aarde binnen de enge grenzen der zinnelijke wereld besloten zij; wat hier veroudere of verga, het menschelijk geslacht deelt niet in die algemeene slooping; het verkrijgt, naarmate het ouder wordt, frisscher en jeugdiger krachten; wat ook vermindere in waarde, het wordt kundiger, wijzer, edeler en nadert zijne hooge bestemming.
Dit verheven denkbeeld, zoo diep in ons gemoed geprent, bevestigd te zien door de ondervinding der eeuwen; deze troostrijke waarheid, zoo naauw aan ons bestaan verknocht, te lezen in de geschiedenis der volken moet elk weldenkende treffen en hem een rein genoegen opleveren. Het is waar, wij vinden in de historie donkere tafereelen, die het menschelijk geslacht onteeren, wij zien het niet zelden, te midden van de heerlijkste verwachtingen, eensklaps ontbloot van allen zijnen luister en teruggeworpen in een' poel van domheid en ellende. Maar diezelfde geschiedenis toont ons sporen genoeg van 's menschen trapsgewijze ontwikkeling en volmaking, sporen, die in 's menschen aard gedrukt zijn en van daar onuitwischbaar.
Mijn voornemen was M. H. dezen avond op eenige derzelve uwe aandacht te vestigen, en ten dien einde het menschelijk geslacht op eenige voorname standpunten zijner beschaving beschouwen. Ik wilde namelijk spreken, over de trappen der beschaving van het menschelijk ge-
{==157==} {>>pagina-aanduiding<<}
slacht, in zooverre zij ons worden aangewezen door de geschiedenis.

Het zal, eer wij tot het voorname onderwerp onzes onderzoeks overgaan, noodig zijn, het begrip en de beteekenis, welke wij aan het woord beschaving hechten, eenigzins nader te bepalen en te ontwikkelen. Door beschaving dan verstaat men die bewerking, waardoor eene zaak van al het ruwe en gebrekkige ontdaan en daardoor in alle hare voortreffelijkheid zigtbaar gemaakt wordt. Deze beschaving bepaalt zich niet slechts tot de oppervlakte en uiterlijke hoedanigheden, maar dringt door tot den inwendigen aard der dingen, indien daarvan hare wezenlijke of vermeende voortreffelijkheid afhangt. Wanneer wij nu deze beteekenis op de beschaving van den mensch toepassen, zoo verstaan wij er door de ontwikkeling en volmaking van alle die hoedanigheden, en vermogens, welke den mensch eigen zijn, waardoor voornamelijk hij, in ons oog, mensch is. Maar dewijl de mensch uit tweederlei beginsel bestaat uit stof en geest, is ook zijne beschaving ligchamelijk en geestelijk. De eerste bepaalt zich niet alleen tot die deelen en krachten des ligchaams, waardoor hetzelve in wezen blijft, maar voornamelijk tot die deelen en krachten, waardoor hetzelve een werktuig wordt der ziel en meer onmiddellijk met dit hooger beginsel in verband staat. Even min is de beschaving der ziel eenzijdig, zij betreft even zeer de verfijning van onzen smaak, de opscherping van ons verstand en oordeel, en de zuivering en versterking onzer zedelijke beginselen. Dit laatste is het uiterste doel der geheele beschaving, de zedelijke beschaafde mensch het ideaal der menschheid. Het is echter meer de zinnelijke en verstandelijke beschaving, welke bij uitnemendheid

{==158==} {>>pagina-aanduiding<<}

dien naam draagt, want het is deze, welke den hoogsten trap uitmaakt, dien de volkeren bereiken. Enkele menschen mogen in zedelijkheid zoodanig uitmunten, dat zij slechts geringe vlekken vertoonen; het menschelijk geslacht schijnt te naauw in de boeijen der zinnelijkheid gekluisterd, om dezelve geheel te kunnen afschudden en in allen nadruk des woords, zedelijk vrij te wezen. Een volgend leven zal eerst des menschen verhevene natuur geheel ontwikkelen en hem al zijne grootheid schenken.
Maar van beschaafdheid en beschaving sprekende, in zoo verre zij in de geschiedenis der volkeren zigtbaar is, moet ik niet vergeten, dat, gelijk elk mensch, zoo ook de geheele burgerlijke maatschappij voor ontwikkeling en beschaving vatbaar is. Deze burgerlijke beschaving is zigtbaar in de gebruiken, instellingen en wetten, waardoor de volkeren geregeerd worden. Zij is een natuurlijk gevolg van de mate van kennis en verlichting zoodanig een volk eigen.
Na deze voorafgaande aanmerkingen, wil ik nu overgaan, om de menschelijke maatschappij op de verschillende trappen harer beschaving te volgen. Wij zien ons hier een wijd uitgestrekt veld geopend en de tijd, waaraan wij nu zijn gebonden, zal niet gedoogen, dat wij het meer dan vlugtig doorloopen. Eene oppervlakkige beschouwing zal echter, zoo ik hope, niet van allen nut ontbloot zijn, wanneer het mij slechts gelukken mag, uwe aandacht op niet geheel onbelangrijke punten te vestigen.
Dat in de beschaving der volken eene oneindige verscheidenheid en dat hier de overgangen zoo onmerkbaar zijn, als ergens, zal elk, die niet geheel een vreemdeling is in de geschiedenis, genoegzaam bekend zijn en blijkt

{==159==} {>>pagina-aanduiding<<}

daarenboven uit den aard der zake. Nergens toch doet de natuur sprongen, en zoude zij dan bij de ontwikkeling van het grootste kunstgewrocht der aardsche schepping van dien regel afgaan. Zij stelt den mensch bloot aan eene oneindige verscheidenheid van omstandigheden, waardoor zijne even ontelbare vatbaarheden en neigingen op duizenderlei wijze geoefend worden. Welk een afstand tusschen een' Hottentot, die naauwelijks op zijne vingeren kan tellen, en newton, die de loopbanen van zonnestelsels berekent; tusschen een' uitgeholden boomstam, waarop de Zuidzee-eilander zijn leven waagt, zich verlatend op zijne krachten en zwemkunst, en de prachtige stoomboot, die door eene onzigtbare kracht wordt voortgedreven. En echter wordt de verbazende afstand tusschen die twee uitersten zoodanig aangevuld, dat wij bijna geene gaping bemerken. Maar uit die menigvuldige zachte schakeringen kan men eenige punten kiezen, waarop men het oog gevestigd houdt, en dan komt het mij voor, dat men met den geleerden en schranderen blair vier trappen, vier tijd perken van beschaafdheid, kan aannemen, welke het eene volk meer het andere minder, het eene spoediger, het andere trager doorloopen. Deze trappen hunne namen ontleenende van het bedrijf, hetwelk dezelve kenschetst, zijn het jagersleven, het herdersleven, de landbouw, en de koophandel.

I. Op den laagsten trap van beschaving staan die volkeren, welke van de jagt leven; die zonder den grond te bebouwen of eenig vee aan te fokken, geheel bestaan van hetgene hunne behendigheid en kracht hun verschaffen. Zonder eenige bepaalde woonplaats zwerven zij gestadig door velden en bosschen, nu eens dagen achtereen met het nijpendst gebrek worstelend, dan wederom

{==160==} {>>pagina-aanduiding<<}

in vollen overvloed, zonder eenige voorzorgen voor de toekomst levend. De Indianen van Noord-Amerika, met welke de Engelsche reiziger hearne verscheidene maanden leefde, aten, wanneer zij eene goede vangst gedaan hadden, alleen de borstkliertjes en eenig ander teeder ingewand der verslagene herten, en lieten de rest den roofdieren over. Dan wederom vastten zij meer dan een dag, wanneer het hun niet gelukte eenig wild te schieten. Grijsaards, hoog zwangere vrouwen, zwakke kinderen en zieken, welke den troep niet kunnen volgen, worden slechts soms met een weinig leeftogt achteloos achtergelaten, ter prooi aan het verscheurend gedierte. Hier is dus de eerbiedwaardige grijsheid het ergste ongeluk. Daarom maken de Irokezen hunne afgeleefde ouden af en rigten zich van derzelver lijken een gastmaal aan, zeggende, dat hunne maag denzelven tot een beter graf verstrekt, dan die der verscheurende dieren. Dewijl de mannen altijd ter jagt zijn en daardoor vermoeid en tot allen werk onbekwaam geraken, moeten de vrouwen den zwaarsten arbeid verrigten en dikwijls zwaar geladen sleden, met het noodige tot het nachtverblijf en 't verder huisraad trekken. Daarop zet zich dan de norsche man en drijft het arme wijf, nog bovendien met de kleinste kinderen bezwaard en zwoegend onder den last, met zweepslagen voort. Zelden is de band des huwelijks, die grondslag der maatschappij bij hen te vinden, daar bij vele dergelijke volkeren de mannen hunne vrouwen naar willekeur wegzenden; deze zich aan de eerstkomende overgeven. De kinderen, zoo onzeker van hunne vaders, volgen dan ook doorgaans de moeder, dragen haren naam en zijn haar onderdanig. Hunne woningen zoeken zij in de holen der rotsen, in kuilen onder den grond, of slaan dezelve haastig van boom-
{==161==} {>>pagina-aanduiding<<}
stammen op, dezelve met beestenvellen en mos bedekkend; of zoo de guurheid der lucht niet al te streng is, leggen zij zich in het vlakke veld, onder den blooten hemel, rondom een' brandenden eik, terwijl zij hier en daar vuren aansteken, om de verscheurende dieren te weren. Hun gansche rijkdom bestaat uit boog en pijlen of ander jagttuig, in beestenvellen en weinig huisraad, eenige nappen, om te drinken, waartoe zij harde vruchtschellen, of de hoornen der geschoten dieren, of zelfs de hersenpan eens verslagenen vijands gebruiken.
De gestadige behoefte en de onzekerheid van bestaan, de plotselijke en telkens wederkeerende overgang van volslagen gebrek tot den ruimsten overvloed, de onophoudelijke vermoeijenissen en gevaren, het gestadig moorden en zien van bloed, van lijden en ellenden, moeten noodzakelijk het gemoed verharden, het menschelijk gevoel verdooven en dus onverschillig en wreed maken. Verschrikkelijk zijn de folteringen, welke de oorspronkelijke bewoners van Noord-Amerika hunne krijgsgevangen vijanden doen ondergaan, om deze tot de bekentenis hunner minderheid en tot het onmannelijk kermen en schreeuwen te brengen. De pen weigert ze te beschrijven, de mond uit te spreken, het oor te hooren. Het is het minst, dat zij hunne onervaren jeugd zich op dezelve in het spieswerpen laten oefenen; dat zij hen het lijf van een scheuren, hen langzaam branden of de huid afstroopen. - Die dit ondergaan, stellen er hunnen grootsten roem in, dergelijke pijnigingen gelaten en onverschrokken te verdragen.
Zal men bij zulke volkeren de minste ontwikkeling in verstandelijke vermogens verwachten? iets anders verwachten, dan dat zij in volslagen domheid en bijgeloofleven. Groot zijn

{==162==} {>>pagina-aanduiding<<}

daarentegen hunne ligchaamskrachten en vlugheid; bovenal munten bij hen die zintuigen uit, waardoor men de dingen op een' afstand bemerkt, inzonderheid de reuk, welke bij sommigen zoo sterk is, dat zij, even als honden, de voetstappen hunner verre verwijderde vijanden op den reuk kennen.
Het spreekt van zelf, dat bij volken, zoo gering in verstandelijke bekwaamheden, zoo ontbloot van alle zedelijke begrippen, geene algemeene instellingen, geen geregeld bestuur, geene bepaalde gewoonten kunnen gevonden worden. De uitstekendste ter jagt en in het verslaan der vijanden beheerscht de overigen met eene blinde vrees. In alles, wat buitengewoon en vreemd is (en hoe veel is dit niet, bij hunne domheid) zien zij hoogere en meestal kwaadaardige Wezens. Geen der volkeren is er ook, bij hetwelk geene mannen of vrouwen gevonden worden, welke door een' hoogeren geest, zoo zij wanen bezeten, bij hen de rol van toovenaars en waarzeggers spelen en het beroep van priesters en geneesmeesters vereenigen. Bij deze berust eigenlijk het hoog gezag; aan hen geven allen zich met een blind vertrouwen over en laten hen meester zoowel van hun gemoed, als van hunne geringe bezittingen.
Deze trekken vinden wij, met scherper of zachter kleuren, bij alle jagersvolkeren weder; zachter bij zulken, welke als de Kamschatdalen of Kuriliers van de visscherij leven, of die als de Ostiaken, Samojeden, enz., bij hunne jagt zich niet alleen op hun schietgeweer verlaten. De visscherij is ook wel eene jagt, maar welke meer overleg, meer oplettendheid, meer gereedschap en hulpmiddelen vordert, welke daarenboven meestal wordt afgewisseld, wel door een gedwongen, maar toch van te voren voor-
{==163==} {>>pagina-aanduiding<<}
uitgeziene rust, welke aanleiding geeft tot het verzamelen, opleggen en bewaren van voorraad. Vereischt de jagt, zoo als in 't noordoosten van Azië, de hulp van andere dieren, van honden, geschiedt dezelve met strikken of dergelijke middelen, waarbij list en geduld te pas komen, en welke tijd overlaten tot andere bezigheden, dan geeft zulks terstond aan zoodanig een volk een minder zwervend, meer huiszittend leven, een minder woest, meer bedaard karakter; het geeft aanleiding tot het denkbeeld van eigendom, en tot alle de menigvuldige begeerten en bejagingen, welke daaruit geboren worden, waardoor de werkkring van onzen geest zoo zeer wordt uitgebreid, zoo vele sluimerende krachten worden opgewekt, en waarin wij reeds eene ruwe schets van het herdersleven aantreffen.

II. Verschilt toch in het jagersleven de mensch weinig van de woeste dieren, welke het veld ontvolken, op den tweeden trap van beschaving, in het herdersleven neemt hij een' veel zachteren aard aan. Desniettemin kan men in de geschiedenis der volkeren den overgang van het een tot het ander nagaan. Het kan de geringe opmerkzaamheid der woeste volken, welke in het midden van met vruchtbaar vee beladen weilanden leven, niet ontgaan, dat er van het vee andere partij is te trekken, dan om er eene onzekere jagt op te wagen. De melk der wijfjes, tot lessching van den dorst te gebruiken, moet spoedig in hunne gedachten gekomen zijn, en de natuurlijke zucht, den mensch, in 't bijzonder der vrouwen eigen, om beesten aan zich te hechten, die te voeden en te verzorgen, kan ligtelijk aanleiding gegeven hebben het jongere en kleinere vee onder hare bescherming te nemen en zich zoo langzamerhand eene kudde te ver-
{==164==} {>>pagina-aanduiding<<}
werven. Wij ontmoeten daarenboven, in de geschiedenis, vele volken, die een leven leiden, hetwelk een mengsel is van jagt en veeteelt. Hiertoe behooren de Rendier-Tunguzen en andere volksstammen uit het Noordoostelijk-Azië, de Tartaren, vele Arabieren, de Kaffers. Hiertoe behoorde ook dat volk, welks heldendaden, door de zangen van ossian der onsterfelijkheid gewijd zijn. Veelvuldig zijn de plaatsen in zijne gedichten, welke sporen van veeteelt opleveren, b. v. het aanwijzen van de uitgestrektheid der bezittingen door het loeijen der runderen; voornamelijk evenwel doet hij ons de oude Kaledoniers als jagers kennen, altijd gewapend met hunnen zeker treffenden jagtspriet, altijd vergezeld van hunnen getrouwen hond.
De zuiverste, de sprekendste en tevens de bekendste voorbeelden van het herdersleven vinden wij in onze gewijde boeken, in de historie van het geslacht van abraham en andere daarvan verwante stammen; terwijl geloofwaardige reizigers ons berigten, dat er nog heden dergelijke gevonden worden, weinig afwijkende van de eenvoudigheid der zeden dier overoude tijden. En deze zijn juist de hoofdtrekken in het karakter der herdersvolken; eenvoudigheid namelijk en bestendigheid in de zeden en gewoonten. Het leven, hetwelk zij leiden, vloeit voort, als eene effen beek. Bij hen is elke dag in zijne bezigheden en zorgen genoegzaam den anderen gelijk. Genoegen en smart wisselen elkander gelijkmatig en bijna onmerkbaar af. Zelden gevoelen zij groote behoeften en daar zij een' zekeren overvloed hebben, gewennen zij daaraan en misbruiken hem niet. Van daar vergenoegdheid en gelijkmatigheid, welke voor sterke driften en groote uitspattingen behoedt. Van daar echter ook eene groote neiging tot gemak en ledigheid, welke aanleiding geeft

{==165==} {>>pagina-aanduiding<<}

tot twee ondeugden, die niet zelden het karakter der herdersvolken bederven, namelijk zucht tot het spel en tot het zinnelijk genot der liefde. - Den overvloed van ledigen tijd, dien zij altijd bezitten, besteden zij liefst in bespiegeling, vriendelijke bijeenkomsten en zamenkoutingen. Het eerste brengt hen vaak tot verhevener denkbeelden omtrent het bestaan en den oorsprong der dingen; het laatste geeft voedsel aan de zachtste deugden, bindt de gemoederen aan elkander en versterkt die ingeschapen zucht tot gezelligheid, welke eene wezenlijke behoefte is voor den mensch en eene vruchtbare bron is van kennis en wederkeerige diensten en verpligtingen. Hunne gedurige reizen, door vlakke, vaak onbewoonde landstreken maken hen opmerkzaam op de teekenen des hemels, op de ligging en gesteldheid der landen, de rigting en loop van bergen en stroomen. Hun vee geeft, zoowel door zijn getal, en gedurige vermeerdering, als door den tijd zijner dragt aanleiding tot allerlei berekeningen, door zijn' verschillenden aard, zijne behoeften, zijne ziekten, tot veelvuldige waarnemingen en duidelijker kennis van de voorwerpen der natuur, welke zij, meer dan jagers of visschers, bedaard kunnen nagaan en onderscheiden. Het gevoel voorts van eigendom brengt dat van regt, van ongelijkheid der standen, van ashankelijkheid en onderdanigheid mede, daar de rijkste alles geldt, die niets bezit, geheel van deszelfs hand leeft. Maar die zelfde eigendommen veroorzaken ook de zucht, om dezelve te behouden en te vermeerderen, waardoor het gemoed in beweging gebragt en het verstand wordt opgescherpt. - Rust, overvloed en gelukkige vooruitzigten stemmen voorts het gemoed tot de zachte aandoeningen van liefde en vriendschap en doen het de behoefte van een deelgenoot in vreugde en leed magtig

{==166==} {>>pagina-aanduiding<<}

gevoelen. Het is niet meer alleen eene dierlijke behoefte, maar het is reeds de overeenstemming der zielen, het zijn dikwijls bijkomende betrekkingen, welke het verbond tusschen man en vrouw sluiten, het huwelijk instellen en das den grond leggen tot eene duurzame maatschappij. Het kroost, uit deze echtverbintenissen gesproten, wordt reeds vroeg beschouwd, als toekomstig bezitter van het goed der ouderen en als zoodanig opgevoed.
Dewijl de zeden dezer volkeren over het algemeen eenvoudig en kunsteloos zijn, hunne geaardheid zacht, hunne levenswijze regelmatig is; vinden wij onder dezelve zelden die groote ondeugden, welke het gevolg zijn van toomelooze driften en matelooze behoeften: wij vinden er veelmeer die stille deugden, waarvoor zelfs de overgegeven booswicht nog eerbied heeft. Daarom schrijven wij gaarne aan deze volkeren eene grootere mate van braafheid, van zedelijke verlichting, van gevoel voor pligt en deugd toe, dan zij werkelijk bezitten. In het stille herdersleven vindt ons oog de gouden eeuw weder en menig menschlievende dweeper wenscht die tijden terug. Maar hoe geheel ten onregte. De deugden dier menschen zijn grootendeels de gevolgen van hun temperament en van gelukkige omstandigheden. Zij bedrijven het kwaad niet, omdat zij het niet kennen, zij zijn meer onschuldig dan deugdzaam. Wanneer eens de driften in hen gaande zijn, vertoonen zij zich even woest, als de jagersvolken, even boosaardig en snood, als meer beschaafde Natien. Wie denkt hier niet aan den hatelijken broedertwist tusschen jacob en ezau? aan de kunstenarijen van laban? aan den afgrijsselijke misdaad van ruben? aan de lage wraakzucht van simeon en levi? aan de moorddadige ijverzucht van die zelfde menschen, waarvan de vrome josef het slagtoffer was. En ik

{==167==} {>>pagina-aanduiding<<}

houde mij verzekerd, dat wij bij andere herdersvolken geene mindere ondeugden zouden vinden, indien derzelver geschiedenis ons zoo wel bekend was als die van het geslacht van abraham.
De herdersvolken onderscheiden zich echter voordeelig van zulke, welke van de jagt of visscherij leven, door den eerbied, welken zij hebben voor den ouderdom, die bij hen meestal de plaats der Overheid bekleedt, en door het ontzag, dat zij reeds voor maatschappelijke inrigtingen hebben. Daardoor draagt alles de teekenen van eene meer gevorderde beschaving: het is niet meer het ligchaam, hetwelk de overhand heeft, het zijn niet meer de zintuigen, waarin de mensch uitmunt; de begaafdheden van zijn verstand en zijne verhevene zedelijke aanleg beginnen zich te ontwikkelen en leggen den eersten steen der menschelijke maatschappij.

III. Dit gebouw wordt echter niet slechts verder opgetrokken, maar ook veel hechter en sterker, bij die volkeren, welke zich aan den landbouw begeven. Deze toch vereischt de hulp van zoo vele kunsten, geeft tot zoo vele andere gelegenheid, dat men denzelven, met regt, als de zuil van alle menschelijke beschaving aanmerkt en daar eerst menschelijke zeden, vooral rijpe vruchten van het menschelijk vernuft verwacht, waar het houweel en de ploeg bekend zijn en in eere gehouden worden.
Het valt moeijelijk den oorsprong van den akkerbouw aan te wijzen of de aanleiding tot denzelven te verklaren. Dat de mensch in 't midden van wilde dieren in wouden of op uitgestrekte heiden levend, door zelfbehoud aangezet, gedreven door den honger een jager werd, laat zich bevatten. Men kan het zich eenigzins voor-
{==168==} {>>pagina-aanduiding<<}
stellen, hoe hij, het vee ziende grazen en vermenigvuldigen, op het denkbeeld is gekomen, hetzelve te temmen en er voordeel tot zijn onderhoud van te trekken, vooral daar vele dezer dieren, zachtzinnig en als voor het juk geschapen zijn. Maar dat de mensch een zaad aan den grond, dien hij eerst met moeite bearbeidt, vertrouwt, om daaruit na verloop van maanden eene plant te zien groeijen, welke nog vele en zeer verschillende bewerkingen behoeft, eer zij geschikt wordt voor zijn voedsel, dit is verre verheven boven de geringe kennis, welke wij bij den geheel onbeschaafden mensch mogen vooronderstellen. Het is waar, vele jagersvolken trekken of delven eetbare wortels uit den grond of plukken zich sommige vruchten, of lezen zich kruiden bij gebrek van ander voedsel: de zucht tot navolging, kinderen en onbeschaafde menschen zoo eigen, zelfs den mensch in meer gevorderde jaren, of bij grootere mate van beschaafdheid beheerschend, maakt hem hier tot een' leerling der dieren. Maar dit is nog geen landbouw. Deze behoort tot die kunsten, wier uitvinding de oudheid algemeen aan de Goden toeschreef, waaruit wij mogen opmaken, dat zijn eerste ontstaan aan een dier zeldzame vernusten is dank te weten, welke hunne eeuw verre vooruitloopende, hunne medemenschen de geheimen der natuur openbaren, hunne sluimerende vermogens leeren kennen, en daardoor voor derzelver oogen als eene zegenende Godheid verschijnen. Ook is het ligt te begrijpen, dat de eerste proeven van den akkerbouw zeer ruw en onvolkomen waren. Het zaaijen en poten van eetbare kruiden en wortels, in zulke streken, waar zij als van zelf voortkwamen, heeft althans de eigenlijke graanteelt lang voorafgegaan en deze laatste zich bijna alleen verspreid door de volkplantingen van reeds aan-
{==169==} {>>pagina-aanduiding<<}
merkelijk beschaafde natien. Zoo is zij door de Egyptenaren naar Griekenland, door de Grieken naar Italie, door de Romeinen naar onze streken overgebragt.
Wanneer wij landbouwende volken vergelijken met jagershorden of herdersstammen, dan bespeuren wij spoedig eene aanmerkelijk grootere mate van beschaafdheid. Volgen wij den den stoutmoedigen mungo park in het hart van Afrika, hoe voordeelig steken dan de akkerbouwende negers af bij de woeste Arabische stammen, die hen omringen en hunne vruchtbare akkers verwoesten; hoe wordt in onze oogen het huisselijk, zacht en gastvrij karakter der eerste nog verhoogd, bij het gezigt der bloeddorstige wreedheid der laatste; hoe houden ons de verwonderlijke blijken van vernuft en ijver van gene, zoover van alle Europesche beschaving, ons opgetogen, terwijl de domme trotschheid en luiheid van deze ons verontwaardigen. Welk eene beschaafdheid kenmerkte, reeds in de vroegste oudheid, de Chinezen, de Egyptenaren en de inwoners van Sicilie! Het is in deze landen, dat de verlichting als de stralen der weldadige zon is opgevangen, daar was haar dageraad. De kunsten en wetenschappen zijn hare eersten oorsprong, hare eerste volmaking aan den ruwen ploeg verschuldigd.
Geen wonder! Het eerste en het natuurlijkste gevolg van den landbouw was, dat de menschen aan ééne plaats verzameld en gebonden werden. Dit gaf aanleiding tot het bouwen van duurzamer woningen, dit en het bebouwen van den grond zelven, het winnen, zuiveren en bewaren der vruchten tot de uitvinding van velerlei kunsten, welke eene afzonderlijke en gezette beoefening vorderden. Dit alles laat zich toch niet verrigten, zonder

{==170==} {>>pagina-aanduiding<<}

werktuigen, hetzij dan steenen hetzij metalen, welke laatste reeds van eene hooge oudheid zijn. De landbouw gaat voorts niet zonder zorgen, zonder rampen en teleurstellingen; zij vordert eene gestadige opmerking van den loop der jaargetijden, eene oplettende waarneming der weêrsgesteldheid; hij is, nog veelmeer dan de veeteelt, aan gezette tijden gebonden van zaaijen en oogsten. Gerust mag men hem dan ook als den vader der sterrekunde aanmerken, waarvan de vroegste sporen bij de landbouwende Egyptenaren en Chinezen te vinden zijn. Voeg hierbij de waarneming van den aard der gewassen, van den grond, dien zij vorderen, van de bewerkingen, die vereischt worden bij hunne behandeling. Alles is dus geschikt, ook de geestvermogens van den landbouwer te ontwikkelen en zijne kundigheden te vermeerderen. Zelfs de verhevene zedelijke aanleg des menschen wordt door den akkerbouw veredeld, daar dezelve in het gemoed eene rustigheid en kordaatheid, onbekend bij den veehoeder, te weeg brengt. Alles, wat hij ziet, is zijn werk, het zijn de vruchten van een' zwaren en aanhoudenden arbeid. Hij hangt af van zijne vlijt, ieder oogenblik is hem kostbaar, een enkel verzuim kan al zijnen arbeid vergeefs maken. Dit alles brengt de behoefte te weeg naar en wekt de zucht op tot een arbeidzaam en geregeld leven. Weldra wordt de grond, door zijne vlijt versierd, het onderpand van zijn bestaan, de getuige van al zijn leed en zijne genoegens kostbaar in zijne oogen. Hij krijgt een Vaderland en liefde tot hetzelve. Zijn geslacht breidt zich uit, en met deszelfs uitbreiding en verspreiding wordt de grond, waarop het woont, kostbaarder, en voor ieder meer beperkt. Van hier de noodzakelijkheid van grensscheidingen, de gelegenheid tot twisten over dezelve, het instellen van wetten, en van eene overheid,

{==171==} {>>pagina-aanduiding<<}

om elks regt te handhaven en de gerezen geschillen te beslechten. Bij alle volken, welke landbouw bedrijven, zijn wetten en regterlijke instellingen tot eene aanmerkelijke hoogte en volkomenheid gestegen. Bij die alle heerscht eene zucht voor voorvaderlijke gewoonten, welke eene zekere hechtheid geeft aan het eens opgerigt staatsgebouw. Hiervan mogen ons de Egyptenaars de Chinezen, de Romeinen, de Mexikanen ten getuigen verstrekken. Door dit een en ander vordert de maatschappij in het burgerlijke en wordt door het gezag der wetten en der overheid en het onderscheid der standen op vaster gronden gevestigd.
Wat echter, wat is de reden, dat de beschaving, eens tot eene zekere hoogte geklommen bij lahdbouwende volken, zoo traag voortgaat, ja dikwijls eeuwen schijnt stil te staan, zoo als ons daarvan de Romeinen en nu nog de Chinezen een voorbeeld geven?
Mij dunkt, dat hiervan eene der voornaamste redenen in den landbouw zelven gelegen is. Landbouwers zijn, dit leert de ondervinding, gehecht aan het oude, zij hebben eene vaste woonplaats, bepaalde bezigheden, daardoor een' beperkten gezigteinder, dien zij zelve niet kunnen uitbreiden. Hoe eenzelvig was de kring van een' Romeinsch burger, zoowel den aanzienlijksten, als geringsten, tot den tweeden Punischen oorlog. Daarbij komt, dat de landbouwer doorgaans een ernstig karakter heest, zijn verstand veel voedsel vindt, zijn gevoel, zijne verbeelding weinig. Hij houdt dus alleen nuttige kunsten in eere, en verwaarloost de fraaije, daar de fijnheid van smaak niet rijmt met den boerschen geest. De zanggodinnen verkiezen ten onregte het land, zij zijn opgekweckt in de steden, zij zijn de voedsterlingen des

{==172==} {>>pagina-aanduiding<<}

Koophandels. Laat ons den mensch nu nog een oogenblik beschouwen, op dezen vierden trap van beschaving.

IV. Wanneer ik den koophandel als den vierden en hoogsten trap der beschaving beschouwe, bedoele ik niet dien handel, welken zij, die als jagers, herders of landbouwers leven, onder elkander drijven, om zich onderling van het noodige te voorzien, maar alleen dien handel, welke het geheele bestaan van een volk uitmaakt en met het bepaald oogmerk gedreven wordt, om zijne bezittingen te vermeerderen. Eene handeldrijvende natie beschouwt de geheele, haar bekende, wereld als eene marktplaats, geschikt, om te koopen en te verkoopen. Zij voert uit het eene oord der wereld die voortbrengselen aan, waaraan men elders gebrek heeft, of de ruwe stossen, die elders beter bewerkt worden, om het daaruit bewerkte terug te voeren. Dit is de grond van dien handel, welke eene natie, vaak tot het toppunt van welvaart, weelde en grootheid opvoert. Zulk een handel geschiedt nimmer, zonder groote togten, hetzij te land of ter zee. Zij vooronderstelt dus in die hem drijven eene aanmerkelijke ontwikkeling van geestvermogens, moed, om zich daaraan te wagen, doorzigt en beleid, om ze wel te volvoeren, opgeklaarde denkbeelden, groote kundigheid van landen en derzelver voortbrengselen, van volkeren en derzelver taal, zeden en gewoonten. Vordert de landbouw de hulp van vele kunsten, de koophandel nog meer: want de handel is een geest, die duizend armen in beweging brengt. Wat is koophandel zonder scheepvaart? wat zonder werkplaatsen, zonder voorraadschuren, zonder die menigte van werktuigen, waardoor de zwakke mensch zijne krachten tot in het oneindige

{==173==} {>>pagina-aanduiding<<}

vermeerdert en de natuur dwingt zijne reusachtige ontwerpen te helpen volvoeren?
Wie ontkent, dat de handel de volken tot eene hoogte opvoert, waarop zij ons verbaasd gezigt doen duizelen. Hij is het, die de afgelegenste volkeren der aarde vereenigt en tot één geslacht maakt, in hetwelk eene gestadige ruiling plaats heeft van nieuwe denkbeelden en uitvindingen. Hij is het die daardoor alle de krachten des geheelen menschdoms als in één brandpunt vergadert en door die vereenigde krachten hem verheft verre boven den kring, hem door zijne zinnelijke natuur voorgeschreven. Wie leerde ons de verste landen kennen en hunne schatten, de prachtige tooneelen aan de keerkringen en aan de uiterste polen der aarde? Wie leverde ons die talrijke bijdragen ter kennis van de planeet, die wij bewonen? wie leidde ons naar de afgelegenste, werkplaatsen der natuur, gaf ons gelegenheid haar daar te bespieden, eeuwen lang onbekende verschijnselen te beschouwen, en daardoor eene menigte andere, die ons onbegrijpelijk waren, op te helderen? Wie maakte ons bekend, met den aard, de zeden, gewoonten, godsdienst, taal, kunsten en wetenschappen van vreemde volkeren? Wie kweekt daardoor ware kennis en geleerdheid, voedstert de schoone kunsten, breidt de kennis van geleerden en kunstenaren uit, wekt hunnen naijver op, bezorgt hun een eervol bestaan, aanzien en roem? Wie anders, dan de koophandel. Getuigt het Tyrus en Sidon en Egypte, die met de schatten van Indiën en het Noorden nog grooter schatten van kennis en verlichting over Klein - Azië verspreiddedet en in Griekenland het zaad uitstorttedet, waaruit de gouden eeuw van perikles en Athenes luister voortsproot. Getuig het prachtig Florence, dat der bezweken kunsten het leven weêrgaast, Italië ten tweede male van bar-
{==174==} {>>pagina-aanduiding<<}
baarschheid zuiverdet en het licht der geleerdheid en van den goeden smaak ontstaakt voor het Noorden. Getuigt het Hanzeesteden, bakermat der burgerlijke vrijheid en van deszelfs onschendbaar palladium, den eerlijken middelstand. Getuig het voor allen en meer dan allen, dierbaar Vaderland, pronkstuk van het menschelijk vernuft, heerlijk tooneel van 's menschen verhevene grootheid. Kan er schooner lof zijn voor den koophandel, dan ons Vaderland, grooter bewijs voor zijn' invloed op kennis en verlichting, dan in ons midden? Pronkte het niet met zijn' vondel, zijn' hooft, zijn' huig de groot, toen Duitschland en Frankrijk in de schaduw lagen van den nacht der barbaarschheid. Nu nog zien wij den gelukkigen invloed des handels dagelijks voor onze oogen, niet in de luisterrijke praal van de schoone kunsten, (schoon wij ook daarin onzen roem handhaven) maar vooral in de algemeene verspreiding van kennis en deugd, waarop wij boven eenig land van Europa mogen bogen; wij zien hem in de algemeene verspreiding en doelmatige inrigting van het onderwijs. Is niet deze maatschappij eene dochter van den handel, ware zij mogelijk in een land, waar de gezegende middelstand minder in eere is? Kan in dit opzigt of Duitschland of Frankrijk of zelfs het trotsch Brittanje met ons wedijveren? Zoo waren altijd handeldrijvende volken andere vooruit in algemeene kennis en beschaafdheid. Noch Sparta, noch Thebe waren de zitplaatsen van kunde en smaak, maar Athene en Corinthen.
Ook de burgerlijke instellingen verkrijgen door den handel eene grootere volkomenheid. De betrekkingen tusschen burgers en burgers niet alleen, maar tusschen den eenen staat en den anderen worden door denzelven zoo veelvuldig en zoo ingewikkeld, dat de wetgever zijn vernuft naau-
{==175==} {>>pagina-aanduiding<<}
welijks genoeg kan scherpen, ter handhaving van regt en billijkheid, en de schranderste staatsman dikwijls duizelt, wanneer hij den loop van het zamengesteld raderwerk tracht gade te slaan. Niemand kan ontkennen, dat nergens het eigenbelang en het regt, nergens de driften en het geweten zoodanig in strijd zijn, als waar handel gedreven wordt, voor gemoederen door het goud beheerscht en aangevuurd door de betooverende stem der weelde is het gevoel van zedelijken pligt een zwakke slagboom, wanneer het op verkrijgen van schatten aankomt. Daar moet de duidelijke uitspraak van bepaalde wetten de rede helpen, om het begeerig gemoed meester te blijven.
Doch juist dit doet velen het oog met onwil van den handel afwenden en dien staat als eene verbastering des menschdoms bejammeren. Hoe? moet dan de mensch een kind blijven, deugdzaam, omdat hij niet slecht kan wezen? Neen! hij moet een man zijn, die zijne ooren stopt voor den tooverzang der weelde. Zonder strijd is er geen deugd, door beproevingen wordt ons zedelijk gevoel gelouterd en beschaafd. De koophandel daarenboven, de afgelegenste volken verbindende, verspreidt de verhevene denkbeelden, welke eerst slechts het eigendom waren van weinigen over de geheele aarde, en wij zien hem als een middel in de hand der Voorzienigheid, waardoor, na verloop van eeuwen, alle menschen elkanderen gelijk zullen worden en even zeer dien schoonen naam waardig.



{==176==} {>>pagina-aanduiding<<}

Wenken.


I.

Multa fiunt eadem, sed aliter.
Met mijne Leefregelen heb ik het verbruid. Wat heeft men er aan? Zij passen nergens, en zeggen den een' zoo min, of hij gerust room met aardbeziën kan eten, als den ander', hoe lang men slapen moet, en op welke zijde men het veiligst gaat leggen. Ik moet bekennen, ik had daar een' naam gekozen, waarvan horatius zeggen zou: parturiunt montes (*), en moest dus wachten, wat menig teleurgesteld lezer er bij zoude denken. Het zal hun, als zij dit zullen lezen, niet beter gaan. Het is mij even onmogelijk, over de gezondste spijs en drank, kleeding, ligging enz. te spreken? als een' Jezuit over de openhartigheid. Volkomen overtuigd, dat men de gezondheid even min in de hal of op de groenmarkt kan koopen, als in de apotheek, dat zij even min afhangt van de grillen van mijn' kleêrmaker, als van de systema's van mijne gildebroeders, kan ik het niet van mij verkrijgen, mijne vrienden wijs te maken, dat de dood in de roomsche boonen zit, of dat versche molsla het ware kruid des levens is.
Sedert galenus de artsen lang en breed over de gezondheid leerde redeneren? is er al menig blaadje over

{==177==} {>>pagina-aanduiding<<}

dat onderwerp volgeschreven. Ik ben er verre van verwijderd, om dat alles aan te merken als woorden zonder zin of beteekenis. Dan moest ik de voortreffelijke werken van eenen hoffmann, hufeland, sinclair en zoo vele anderen nooit in mijne handen gehad hebben. Maar het gaat met die boeken, als met alle andere; zij worden wonderlijk gelezen en wonderlijk toegepast. Het is genoeg bekend, dat er, in onze heilige schriften, veel is, hetwelk op bijzondere personen, tijden en plaatsen betrekkelijk, en van geene algemeene toepassing is; veel, dat men aan de eigene wijze van zien der schrijvers, aan de behoeften hunner hoorders en lezers moet toeschrijven. Zoo is het ook met die werken over de gezondheid. Derzelver schrijvers, de pen opnemende, stelden zich eenen bepaalden kring van lezers voor, naar wier behoeften zij zich als van zelve schikten, volgden hunne eigene bepaalde inzigten, en konden dus ook alleen in die eenvoudige waarheden, welke zoo oud en zoo algemeen zijn als het menschelijk geslacht zelf, overeenkomen. Ondertusschen laat men die eenvoudige waarheden, die ieder voor den neus liggen, varen, en hecht aan allerlei wisjewasjes, waaromtrent zoo veel hoofden zoo veel zinnen zijn, een groot gewigt. De een, b. v., zegt, met de Salernitaansche school, dat men, na den maaltijd, staan of gaan moet; de ander wil, dat wij dan, als de koetjes in de wei, ons gemak zullen nemen; een derde beweert, dat het eene hoofdzonde is, dan met het hoofd te werken; en menig werkzaam geleerde toont met zijn voorbeeld, dat het kwaad, daarin gelegen, zoo groot niet zijn kan. Wat zullen wij hieruit opmaken? Dat de doctoren het niet weten? Met even veel regt kunnen wij zeggen, dat de schoenmakers geene schoenen kunnen maken, omdat de een het op deze wij-
{==178==} {>>pagina-aanduiding<<}
ze doet, de andere op gene. Wij zullen er dus liever uit opmaken: dat een gezond mensch zijne spijs op allerlei manieren verteren kan.
Zullen wij nu, in de opvolging van duizend dergelijke kleinigheden, waarbij wij dan nog den angst hebben van niet op den regten weg te zijn, onze gezondheid zoeken te bevorderen? Of, met andere woorden : zoude de gezondheid zulk een naauw passend kleed zijn, dat wij ons niet uitrekken of verroeren kunnen, zonder het te scheuren? Dat verhoede de Hemel! Onze verhevener natuur ligt niet aan zulke kluisters. Het voorregt, dat de mensch boven alle dieren heeft, van zich genoegzaam aan alles te kunnen gewennen, ontslaat hem van die angstige zorg voor zijn ligchaam. Het is waar, de krachten van hetzelve hebben hare grenzen; vergen wij het te veel, zoo wordt het onbruikbaar. Juist daarom is de matigheid zulk eene voortreffelijke deugd. Maar het is even dwaas, haar uit dit oogpunt voor te preken, als een klein kind te zeggen: ‘Leer vlijtig A. B., dan wordt gij zoo geleerd als erasmus.’ Een volkomen gezond mensch ziet het verband tusschen de matigheid en de gezondheid niet duidelijk genoeg in, en eene duurzame gezondheid is in het oog der menigte een veel te afgelegen en te onzeker goed, om er een tegenwoordig genot voor te laten varen. Die matigheid in alles moet uit een hooger beginsel voortvloeijen. Wie ligt tevreden is, en prijs stelt op inwendige gemoedsrust, heeft een' natuurlijken askeer van alle uitersten, van alle ongeregeldheid en onmatigheid in ligchaams - en zielsgenot. Hij moge al eens, na een vrolijk vriendenmaal, met eene bezwaarde maag of een ligt hoofd opstaan, geene gedurige buitensporigheden zullen hem een bezwaard geweten bezorgen; en stelt hij zich somwijlen wat onvoorzigtig

{==179==} {>>pagina-aanduiding<<}

bloot aan weêr of wind, hij zal ook geen oogenblik aarzelen, uit vreeze voor zich zelven, een' zieken broeder bij te staan, of de pligten van zijn beroep, al stellen zij hem aan het grootste gevaar bloot, met ijver te betrachten.
De groote gellert kende? zoo zeer als iemand, de waarde der gezondheid uit derzelver gemis. Intusschen heeft hij, in zijne Zedekundige Lessen, de dwaasheid en verkeerdheid dier overdreven en angstvallige zorge voor dezelve met levendige kleuren geschilderd. De vertroeteling des ligchaams, daaraan zoo naauw verwant, vond mede in hem een' ernstigen bestraffer. Maar misschien wil men in deze zaak liever de getuigenis der artsen. Ook dat ontbreekt niet. Hippocrates, onze groote heilige, wil zelfs de zieken aan geene te strenge banden gebonden hebben (*). Celsus, in wiens schriften zoo veel gezond oordeel blinkt, als bij een' der artsen uit vroeger' of later' tijd, - celsus (†) gebiedt, dat de gezonde zich ontsla van geneeskundigen dwang. Wil men het oordeel van later tijd vernemen. Nergens vindt men, bij boerhaave, sporen van zulk eene angstvallige naauwgezetheid; de schriften van hofmann hufeland, willich zijn vol van liberale grondbeginselen in dit opzigt; en alle stellen zij, voor de gezondheid, den hoogsten prijs op die gelukkige gemoedsgesteldheid, welke alleen het eigendom kan zijn van een' braaf en verstandig man (§). Zoodat, indien de waarheid verdedigers behoeve, zij haar ook hier niet ontbreken.

{==180==} {>>pagina-aanduiding<<}

Ik wil echter wel bekennen, dat de voorgedragene leefregels niet overal zijn toe te passen. De gezondheid is wel een ruim kleed; maar sommige zwellen er zoodanig in op, dat het eindelijk wel moet barsten; anderen scheuren het moedwillig, of bij toeval. Nu moeten zeker diegene, die met zulk eene gescheurde gezondheid loopen, voorzigtiger zijn, om haar niet geheel te verliezen. Deze brave lieden wil ik, in hunne verlegenheid, een handje helpen, althans wijzen, hoe zij zich zelve best kunnen helpen. Maar ik zal wel oppassen, hun leefregelen voor te schrijven! Ik heb het althans niet gewaagd, wat ik nu wil laten volgen, den titel te geven van leefregelen voor zwakken, bevreesd dien titel niet goed te kunnen maken. Ik durf slechts wenken geven, die ieder, met een gezond verstand begaafd, toch wel begrijpen zal. Hij, dien ik het geluk heb oplettend te maken op zich zelven, zal in de vlijtige beoefening der hiervoor aangehaalde werken in overvloed vinden, wat hij zoekt.
Wanneer wij de arbeidende klasse uitzonderen, zijn er slechts weinig menschen, die, hun geheele leven lang, eene vaste gezondheid genieten. De eerste kindsheid is, bij de beschaafde natiën ten minste, zoo min verzekerd van het leven, als een schip van goeden wind. Bij het tijdperk der manbaarheid, en bij dat van den naderenden ouderdom, zijn wij aan omwentelingen blootgesteld, die het stevigste gestel tot in zijn binnenste schokken. De grijsaard eindelijk leeft, zoo als een verzakte muur staat. Die ongelegenheden kunnen wij geen van allen ontsnapper. Maar dit is niet alles; ontevreden over het kwaad, ons door de natuur toebedeeld, smeden

{==181==} {>>pagina-aanduiding<<}

wij ons ongelukken, waarvoor wij ons zelve bedanken kunnen. Eene verkeerde opvoeding bederft den opwassenden knaap; overspanning, driften van allerlei aard knakken den bloeijenden jongeling, en maken den man onbestand voor den zwaren last des maatschappelijken levens. Zoo worden jeugd en mannelijke leeftijd, uit derzelver aard het beste gedeelte van ons aardsch bestaan, even voos en wormstekig, als de rest.
Wat is nu hierin te doen? Wat het gezond verstand ons opgeeft. Kwalen, die louter toevallig zijn, moet men zoeken te vermijden; onvermijdelijke moet men zoeken weg te nemen, of althans te lenigen. In de kindsheid moeten wij zorgen, dat de jongeling en de man gezond zij. En wanneer ons dit mislukte, moeten wij den jongeling, den man, den grijsaard hun lot dragelijk maken, vooral de stormen bezweren, die de natuurlijk zwakke punten van ons leven dreigen.
Ik zie dus, dat ik het eerst over de ligchamelijke opvoeding in de kindsheid en de eerste jeugd moet handelen. Hieromtrent zijn er zoo veel hoofden, zoo veel zinnen; en ik wilde niet gaarne veroordeeld zijn, de helft der verschillende manieren van opvoeding op te tellen, en het voor- en nadeelige van dezelve te overwegen. Dit ééne weet ik met zekerheid, dat men op allerlei manieren kinderen menschen heeft zien worden. Het schijnt dus wel, dat hier, als in alle andere dingen, vele wegen op één punt leiden, en het, bij slot van rekening, overeen uitkomt, welken men ga. Het spreekt echter van zelf, dat, als men naar het noorden wil, de weg niet zuidwest kan liggen; dat wil zeggen, dat, als men een' gezonden zoon wil hebben, men het jongsken niet, als een' suikermannetje, voor alle nattigheid

{==182==} {>>pagina-aanduiding<<}

enz. bewaren moet. Maar of men hem voorts pap late eten of de borst geve, of men hem bakere of niet bakere, wiege of niet wiege, voor de vuurmand houde of in koud water dompele, dat alles zijn van die dingen, die goed zijn en niet goed zijn, naardat men ze neemt. Ik voel, dat elk mij dit niet zoo gaaf zal toestaan; ik wil er daarom eens opzettelijk over nadenken, en als ik bevind, dat ik gelijk heb, de gronden, die ik hoop te vinden, aan mijne lezers mededeelen.



{==183==} {>>pagina-aanduiding<<}

II.

Festina lente.
Zoo als de ouden zongen, piepen de jongen. Dit spreekwoord drukt het grondbegrip der geheele opvoeding uit, welke daarin gelegen is, dat wij onzen kinderen voordoen, wat zij ons gebrekkig nadoen. Dit heeft niet alleen plaats ten aanzien van het leeren eten, loopen, spreken; maar wij gieten onze gedachten, onze meeningen, onze geheele ziel in ons kroost over, en zijn dan eerst regt tevreden, wanneer wij in het leven van ons zoontje of dochtertje ons eigen leven trouwelijk gekopiëerd zien. Daar nu zelden de kopij zoo goed is als het oorspronkelijke stuk, behoeven wij niet te vragen, waarom wij, door, onze opvoeding, geene meesterstukken leveren; en dit kan nog minder vreemd voorkomen, daar het voorbeeld, waarnaar wij onze lievelingen leeren leven, niet alleen bijna nooit een meesterstuk, maar dikwijls zelfs niet eens een dragelijk stuk is. Horatius en bilderdijk zouden, met regt, over de verbastering van het menschdom kunnen klagen, zoo niet de weldadige Voorzienigheid, van tijd tot tijd, ons het werk uit de hand nam, en de lange rij van onbeduidende kopijen door meesterstukken vol geest en leven wist te breken.

{==184==} {>>pagina-aanduiding<<}

Gaat het zoo met den geheelen mensch, het gaat meer bepaald zoo met zijn ligchaam. Wij mogen, in dit opzigt, ons kroost aanmerken als een deel van ons zelve, en deszelfs ligchamelijk bestaan als een vervolg van het onze. Hier mogen wij dus ook, met reden, eene herhaling van hetgene wij zijn verwachten. Gelukkig waren onze kinderen, wanneer wij daarvan overtuigd waren, en, in die overtuiging, terugzagen op ons eigen leven, rondzagen in het leven der ons omringende menschen en derzelver afstammelingen, om daaruit op te maken, wat voor den ligchamelijken welstand onzer dierbaarste panden dienstig is. Dan zouden wij, uit onze eigene ondervinding, weten, hoe wij met ons kroost leven moeten, willen wij er gezonde menschen van zien opgroeijen. De fouten, in onze opvoeding begaan, zouden ons toonen, wat wij te vermijden hebben; en wanneer wij nagingen, op welke wijze wij het van de vroegste jeugd tot eenen ouderdom van dertig of veertig jaren gebragt hebben, zouden wij daaruit met eenigen grond mogen opmaken, dat wezens, die ons zoo zeer gelijken, op dergelijke wijze behandeld, juist zoo ver zullen komen, als wij nu zijn.
Maar wat doet een versche papa van onzen tijd? Hij stapt naar zijn' boekverkooper, en snufselt zoo lang, tot hij het een en ander bijeenkrijgt over de ligchamelijke opvoeding. Hierin gaat hij nu studeren, en (zoo ver gaat de ouderliefde!) het teeder spruitje moet hem dienen, om zijne theorie in praktijk te brengen. Gelukkig voor het lieve wicht, zoo papa bij éénen schrijver blijst, hetwelk echter bijna nooit het geval is. Het arme schaap wordt nu, als eene electriseermachine of luchtpomp, gebruikt, om alles te bewijzen, wat men bewezen wil hebben, en de Natuur datgene te doen

{==185==} {>>pagina-aanduiding<<}

zeggen, wat zij, ongedwongen, nooit zeggen, of althans nooit zóó zeggen zou. Mama daarenboven, van levende professorinnen in het vak der kindertucht omringd, blijft niet in gebreke, dezen en genen raad te volgen, dit en dat te beproeven, na het alvorens in haar ledig hoofdje fraai verarbeid te hebben. Zoo toegerust, zien zij in hun zoontje reeds een' Hercules of Apollo, in hun dochtertje eene Venus, Minerva of Hebe, naardat hun smaak valt. Zij juichen reeds, bij voorraad, hunne schranderheid toe, en wijten het misnoegd der Voorzienigheid, wanneer eindelijk een kring van kromme gedrogten met kalven- of varkensgezigtjes hunnen huisselijken disch kroont!
In mijne ziel ben ik overtuigd, dat de uitgezochtste regelen, door de diepzinnigste bespiegelingen en grondigste onderzoekingen gerugsteund, niets baten, omdat zeer weinig menschen ze verstaan, en dus nog, minder ze behoorlijk weten toe te passen. Al ware ik dan zoo ervaren in de Diaetetica, als ik het nu niet ben, ik zoude noch anderen eenigen leefregel voorschrijven, noch zelf eenigen volgen, dan die mijnen buurman, den melkboer, of der baker mijner vrouw zoo bekend zijn, als hun eigen huis. Maar waartoe, zult gij zeggen, ze dan geschreven, en er wit papier om vuil gemaakt? Omdat ik noch voor melkboeren schrijf, noch voor bakers, en gerust mag vooronderstellen, dat den meesten mijner lezeren die regelen even nieuw zijn, als voor die personen eene algebraïsche formule, of de toeren van een' contredans.
Het is de grootste kunst, de Natuur te volgen, niet omdat zij buiten ons bereik ligt, maar omdat wij altijd geneigd zijn haar voorbij te loopen. Dit zijn wij ook

{==186==} {>>pagina-aanduiding<<}

in het stuk der opvoeding; wij vermoeijen onze hersenen, om middelen uit te vinden, onze kinderen in het leven te houden, en laten, uit eene voorbarige vrees, de borst verdroogen, die hun voedsel biedt. Het groote geheim is hier, als in honderd andere dingen: natuurlijk te zijn; dat wil zeggen, hard te schreeuwen, als men gehoord wil wezen, en zonder veel omwegen toe te tasten, als men iets hebben wil. Het is vrij natuurlijk, dat een kind zonder voedsel niet leven kan; dat het in ons klimaat dient gekoesterd te worden, zal het niet van koude vergaan; dat men het wasschen en reinigen moet, wil men het niet in den drek laten verteren. Maar, om het met vleeschnat en eijeren te vullen, als een uitgemergelde lichtmis, of om het in koud water te dompelen, alsof het een otter ware, daartoe zie ik geene noodzakelijkheid. Het element van den mensch is de lucht, en het water kan hem tot niets anders dienen, dan tot reiniging en verfrissching. Het bad, hetzij dan laauw of koud, moet men als een uitvindsel der weelde aanmerken, waaraan men de kinderen niet gewennen moet. Ik geef gaarne toe, dat het bad, in vele gevallen, uitstekende werkingen doet. Maar dit heeft het gemeen met eene lating, een lavement, of eene purgatie; en is het nu eene benijdbare gezondheid, die zonder lancetten of klisteerspuiten niet bestaan kan? Ik geef zulks toe, dat velen onder ons even zoo zeer behoefte hebben aan een dagelijksch bad, als een boer aan versche lucht. Maar het is geen wonder, wanneer mond en maag leven van pasteijen uit Bordeaux, en van wijnen, van wie weet welken heuvel langs den Rijn of de Garonne; wanneer het hoofd vol is van ridderromans, en het hart van de begeerte om er zels stof toe te leveren, dat dan de

{==187==} {>>pagina-aanduiding<<}

huid niet tevreden is, met zeepsop gewasschen en met een' handdoek afgedroogd te worden; dat men dan de behoefte gevoelt, om door een koel bad de hitte van binnen te temperen. Dit alles heeft tot dus verre bij kinderen gelukkig geene plaats. Hen, zoo zij gezond zijn, ter bevordering der gezondheid met veel omslags in het water te dompelen, is alsof men de gladde kin van een' tienjarigen knaap inzeepte, om den baard weg te nemen, die nog niet komen moet.
Daar de Natuur, in al haar doen, langzaam voortgaat, zullen wij, door natuurlijk te wezen, onze kinderen ook niet bederven, door hunne opvoeding te overhaasten, gedachtig aan het oud-vaderlandsch spreekwoord: langzaam gaat zeker. De kunst, om menschen te vormen, heeft thans veel van de warmoezerij, waarbij de hoveniers met elkander wedijveren, om eenig moeskruid of vrucht vóór den tijd te hebben. Een kind is, in onzen tijd, een man, eer men omziet; en wij zijn niet ver van den tijd, dat Kareltje of Suzette pas zindelijk zullen zijn, of zij zullen met papa en mama eene stem in staat meenen uit te brengen. Dit is misschien liberaal, en een bewijs, dat het menschdom vordert in beschaving. Ook heb ik er, in zoo verre, niets tegen, al kwam men tot het punt, dat de kindermeiden Grieksch moeten kunnen spreken, en dat de poppenwinkels in Museums en bibliotheken veranderen. Ik heb er niets tegen, wanneer men slechts een middeltje weet te vinden, (en wat vond men, getuige het Bureau van inlandsche Vlijt! wat vond men al niet uit?) om het toekomend geslacht eene andere soort van ligchaam te bezorgen, dan ons, sedert eene reeks van eeuwen, door overerving, ten deel werd. Is daartoe geene kans, dan vind ik mij verpligt, met gevaar van

{==188==} {>>pagina-aanduiding<<}

voor een' groven Obscurant en Ultra te worden uitgekreten, eene aanmerkelijke reductie aan te raden in al de kunstmiddelen, die men thans gebruikt, om vroegrijpe zonen en dochteren te krijgen. Hoe het met de ziel gaat, mogen zij beslissen, wier zaak dat is. Ik bepaal mij tot het ligchaam, en dat is niet bestand voor die parforce-jagt naar kennis en volmaaktheid, waarbij men jaren overspringt, alsof het greppels waren. Deszelfs krachten ontwikkelen zich zeer langzaam, en er verloopt bijna een vierde gedeelte van onzen leeftijd, eer alle deelen hunne vereischte volkomenheid, vastheid en vaardigheid verkregen hebben. En die organen, welke met onzen geest het naauwst in verband staan, zijn het traagst in hunnen groei. Brengt men derhalve de slapende geestvermogens van een kind in beweging, spant men het in, zoo doet men hetzelfde, alsof men een veulen den ploeg liete trekken. Zoodanige overspanning ondermijnt de krachten, daar zij den groei belet en de teedere vezels onmatig uitrekt en verlamt. Het is voor het aankomend knaapje, wat zijn volgend geluk betreft, oneindig meer waard, dat hij, zonder hinder, de tanden hartig in den schotel kan slaan, dan dat hij de namen der Romeinsche keizers van buiten kent, van positive en negative electriciteit weet te babbelen, of op een haar uit te leggen, hoe de muggen koppelen. Ik zie liever, dat hij in de boomen klautert en mijne appelen steelt, dan dat hij eene talrijke vergadering van opgeschikte Heeren en Dames verrukt door zijn vioolspelen. Wij weten immers allen, dat men uit vijf en drie geen negen kan krijgen; en wij willen evenwel de krachten, die wij verspillen, om van onze kinderen wonderen te maken, nog eens gebruiken, om er gezonde en sterke menschen van te doen groei-
{==189==} {>>pagina-aanduiding<<}
jen. Maar is dan niet zoo veel voortreffelijker dan het ligchaam, dat wij ook aan hare volmaking voornamelijk moeten arbeiden? Zij is het, maar, zoo lang wij hier zijn, niet zonder het ligchaam; en wij dienen voor hetzelve ten minste even grooten eerbied te hebben, als een virtuoos voor zijne Cremonezer viool.
De eenzijdige ontwikkeling onzer zielsvermogens sleept nog een ander ongemak naar zich, even verderfelijk voor de rust van ons gemoed, als voor den welstand van ons ligchaam. Benevens zoo vele andere eigenschappen, hebben wij ook dit met de dieren gemeen, dat, onder de werkingen van ons ligchaam, die, welke ter voortplanting van ons geslacht bestemd zijn, eene verhevene plaats innemen, ons geheele bestaan aanmerkelijk verhoogen, en in een naauw verband staan met onze geestvermogens. Uitspattingen in de liefde hebben nog meer invloed op den geest dan op het ligchaam, en verslijten den eersten nog ruim zoo sterk als het laatste. Ik hoop, dat geen mijner lezers het bij ondervinding zal weten; zij zullen altijd gelegenheid te over hebben, den kring hunner bekenden doorgaande, bewijzen voor mijne stelling te vinden. Dit naauw verband, tusschen het fijnste en eêlste van ons stoffelijk bestaan en dat andere gedeelte onzer Ikheid, met welks voortreffelijkheid wij zoo veel zeggen op te hebben, blijkt nog nader uit de, helaas! meer en meer algemeen wordende waarneming, dat de vroege ontwikkeling onzer geestvermogens ook het ligchaam spoediger rijp maakt. Onze geleerde knaapjes, het knikkerspel te vroeg ontwassen, gluren, den neus in de boeken, sluipoogend naar de meisjes, en denken om hetgene er volgt, eer zij regt weten, wat er is. En onze lieve dochtertjes, die magtig veel weten, waarvan mama nooit droomde, denken

{==190==} {>>pagina-aanduiding<<}

aan de opvoeding der kindertjes en hetgene voorafgaat, wanneer het nog beter ware, dat zij hare poppen de borst gaven. Indien ik een poëet en een waarzegger ware, ik zoude voorspellen, dat de kindervisiten, die nu reeds in bals en komedies ontaard zijn, die nu reeds letterkundige en natuurkundige genootschapjes met presidentjes en secretarisjes, met verhandelaartjes en recensentjes opleveren, welhaast in bruiloften en kraambezoeken zullen veranderen, waarbij de bruidegom en bruid door de kindermeid te bed zullen gebragt worden. Wij leven, en laten de spruiten onzer lendenen leven, alsof het einde der wereld voor de deur stonde, en wij bevreesd waren, er het onze niet van te zullen hebben. Vruchten vóór den tijd weet nu reeds bijna ieder boer zich te verschaffen. De fatsoenlijke wereld (en het fatsoen heeft alle standen ingenomen) is er op uit, menschen vóór den tijd, door kracht van broeijen, voort te brengen. Dit overhaasten in de opvoeding heeft plaats in alles. Het kind heeft naauwelijks tanden in den mond, of het moet oesters eten. Het kan naauwelijks loopen, of het moet mede naar concerten, bals en komedies, om den verheven' toon der wereld tijdig te vatten, en papa en mama in al de kracht hunner zotheid te aanschouwen. Is het wonder, dat wij zoo velen onder ons zien opwassen, wien het leven walgt, als zij naauwelijks vatbaar zijn om het te genieten?
Kan nu het teeder ligchaam, in de kindsheid en de eerste jeugd, welig opgroeijen, kracht en stevigheid verkrijgen, zich behoorlijk ontwikkelen, bij zulk eene behandeling? De mensch is een dubbel wezen; hij is plant en dier: als plant groeit, als dier gevoelt, hij en neemt een levendig deel aan de hem omringende wereld. Beide die deelen van ons aanwezen staan in de-
{==191==} {>>pagina-aanduiding<<}
zelfde tegenstelling als rust en beweging; en zoo onmogelijk als het is, dat deze laatste beide in dezelfde mate te gelijk plaats hebben, zoo onmogelijk is het, dat het ligchaam gevoed worde, zich herstelle en versterke, terwijl het in eene onophoudelijke onrust is. In het eerste tijdperk onzes levens heeft van nature de rust verre de overhand, en het grootste gedeelte van den mensch slaapt. Om hiervan overtuigd te zijn, behoeven wij slechts den dag van een gewoon kind (zoo wij zoo gelukkig zijn er een te kennen) te vergelijken met dien van een gewoon mensch. Wij wijken dus van de Natuur af, wanneer wij den mensch in het kind voor den dag halen, en mogen dan ook niet vorderen, dat de Natuur, zich naar onze grillen schikkende, het menschen - kind van ons maaksel de degelijkheid geve, die haren gewrochten eigen is.
Menigeen zal nu een wijs gezigt zetten, en zeggen: Zoo begrijp ik het ook! Het spijt mij ondertusschen, dat zij het niet begrijpen. Begrepen zij het, zoo zou de een zijn lief zoontje niet t'huis houden, omdat het regent, de ander de zijne niet in het wild laten loopen, als eene partij veulens. Men moet de kinderen wel kinderen laten, maar toch bedenken, dat zij eens menschen, dat zij eens burgers der maatschappij moeten worden. Zij moeten, ook naar het ligchaam, daartoe geschikt zijn, en dus geschikt gemaakt worden; de vermogens, die in hen sluimeren, moeten worden opgewekt, maar zoo, dat zij hun te pas komen en niet nadeelig worden. Wij moeten dus onze kinderen harden, opdat zij bestand zijn voor het leven. Geef uw' jongen spek en roggebrood, wanneer hij gezond is, en laat hem in den schotel tasten, wat er ook is opgeschept, of gij noodzaakt hem, zijn leven lang, met worteltjes

{==192==} {>>pagina-aanduiding<<}

uit het water en een stukje mager kalfsvleesch zijne schrale figuur bijeen te houden. Jaag hem, als hij zich roeren kan, in de sneeuw; stel hem bloot aan vermoeijenis en ongemak; laat hem proeven van de lasten der zamenleving, opdat hij, in de maatschappij gestapt, zich niet ellendig gevoele, of met der tijd slechts leve, als het den dampkring behaagt stil te zijn, of er tegen opzie, als tegen een' berg, om zijn' naam te teekenen. Maar vergeet ook niet, zijn ligchaam langzaam voor te bereiden tot den stand, waartoe hij bestemd is. Loopen en draven en jagen en visschen is gezond; maar als men nu ééns zijn brood op een kantoor of boekvertrek moet winnen, kan men met een jagers- of loopers-lijf niet wel gezond zijn. En hoe dwaas is het dan niet, zijn ligchaam te gewennen aan gemakken en genietingen, die wij bijna kunnen nagaan, dat het ééns zal moeten missen!
Men zoude nu nog kunnen vragen, of men den kinderen suiker in de pap moet geven, of niet; of zij bier moeten drinken, of water; met eene slaapmuts slapen, of zonder: men zoude nog vele andere vragen kunnen doen, waarop ik dan niets anders zoude kunnen antwoorden, dan - dat ik het niet weet.



{==193==} {>>pagina-aanduiding<<}

III.

- Et tu illum tuum, si esses homo,

Sineres nunc facere, dum per oetatem licet,

Potius quam -

Alieniore oetate, post, faceret tamen.

terentius.
De gevaren der kindschheid ontkomen, treedt de mensch in het beste gedeelte van zijn leven, met een gloeijend hart, en met een handvol hoop en goede voornemens. Hij gevoelt zijne kracht, en dit maakt hem stout, hij gevoelt zijne behoeften, en dit maakt hem nog stouter. Hierdoor wordt zijne intrede in het tijdperk der jeugd niet zelden gevaarlijk. De ontwaking der vermogens, die tot dusverre in hem sluimerden, en die zulk een geweld op zijn geheele bestaan zullen uitoefenen; de vermeerdering en versterking zijner betrekkingen met alles, wat hem omringt, brengen zijn ligchaam in eene hevige, dikwijls onstuimige beweging, waaronder het wel eens bezwijkt, waardoor het althans niet zelden deerlijk verwoest wordt.
Het karakter der jeugd is, zoo wel naar ligchaam als geest, overmoed. Het ligchaam, nu ophoudende te groeijen, of althans daarin zeer verminderd, krijgt eene overmaat van voedselrijke sappen, die geen' uitweg weten. Nieuwe organen komen nu in werking; er ontstaan nieuwe gewaarwordingen, onbekende begeerten. Ligchaam en ziel zijn in gisting, bruisen op, spatten uit. Balddadig-
{==194==} {>>pagina-aanduiding<<}
heden, dolle streken dag aan dag; groote plans, reuzenontwerpen zonder einde.
Ieder kent de gevolgen der onbedwongene gisting: de kruiken springen, en het edel nat gaat verloren. Het zij nu een paar bruine oogen of eene slanke gestalte het bloed door de aderen joeg, of eene ridderorde en vederhoed, of de geleerde tabberd, en het monstror digitis proetereuntium, het resultaat is hetzelfde: het krachtig bier is weg, en de kruiken er bij. Ieder roept dan te laat, dat het zonde en jammer is, en zoekt, door de ingeschapen zucht der oorzakelijkheid gedreven, de reden te vinden, waarom, hetgene natuurlijk gisten moest, gistte.
Bij het vrouwelijk geslacht geschiedt dit eenigzins anders, maar met geen' beteren uitslag. Ook daar heerscht, na het ophouden van den groei, dezelfde overvloed: maar de mindere veerkracht der vaste deelen is oorzaak, dat deze door de vochten uitgezet en als overspannen worden. De krachten worden onderdrukt; een wonderlijk gevoel van minderheid en behoefte naar kracht neemt ligchaam en ziel in. De weelderige rank zoekt zich aan steviger slam te hechten, en sleept, bij gebrek daarvan, haar saprijk loof kwijnend langs den grond.
Hoe helpen wij onze gistende broeders en kwijnende zusters? want, zonder dat, noch krachtig bier, noch rijpe druiven. Men zal van mij geen antwoord op deze vraag verwachten, zoo als het onze zedemeesters geven, die, geheel vervuld met de hooge waarde der ziel, in haar den geheelen mensch zien. Zij prijzen de zelfverloochening en de tuchtiging van het vleesch aan, zonder te bedenken, dat, wie zich zelven verloochent, zich zelven wegsmijt, en dat gebrek aan karakter in een' mensch

{==195==} {>>pagina-aanduiding<<}

nog erger is, dan eene slechte houding in een' dansmeester. Het is waar, de wijze en bedachtzame jongeling, severus, zit met hetzelfde effen gezigt en lichtschuwe oogen aan het vrolijkst gastmaal en onder de preêk. Hij heeft dus op beide plaatsen even vrome gedachten? Gedachten zijn tolvrij; maar het moet een groote zondaar zijn, die geen lepel soep in zijn' mond kan steken, zonder te zuchten. Geloof mij; achter dat bleek en strak gelaat bruist gloeijende begeerte, en die lichtschuwe oogen vlammen, zoodra het donker is.
Ik wil niet, als zoo menig gildebroeder, buiten mijn vak treden, en laat derhalve de zielekwalen voor hen over, die daartoe bevoegd en gepatenteerd zijn. Maar niemand moet mij kwalijk nemen, dat ik, als een opregt liefhebber van het vak, zoo veel mogelijk tot het ligchaam trachte te betrekken; en ik geloof, dat ik, het bederf der jeugd (onze jeugd is immers bedorven?) ligchamelijk behandelende, dit met ruim zoo veel regt doe, als onze Chirurgijns, wanneer zij allerlei huidziekten en gezwellen als uitwendige kwalen aanmerken en behandelen. Ons ligchaam, wie twijfelt daaraan? maakt een aanzienlijk deel uit van ons aanwezen; en ik kan, rondziende onder mijne broederen, mij gemakkelijker een mensch voorstellen zonder ziel, dan een mensch zonder lijf.
Als men de kinderen met pasteijen en Fransche konfituren voedt, met fijne wijnen en likeuren laaft, zal men eene andere soort van zonen en dochteren zien opwassen, dan die uit een stuk koud vleesch met groenten, en een glas klaar water of dun bier, voortkomen. Als men dan daarbij, ook ten aanzien van den geest, de broei-methode van onzen tijd heeft aangewend, zal men

{==196==} {>>pagina-aanduiding<<}

verwonderd staan, hoe schielijk een kind een mensch kan worden. Door een mensch versta ik een wezen, dat noodzakelijk bestaat uit twee helften, die naauwelijks zonder elkander wezen kunnen, en, behalve de brandende begeerte om een geheel uit te maken, ook nog daarin overeenkomen, dat zij zeer ingenomen zijn met zichzelve, en niet gaarne den zin van een ander doen. Dat is nu eenmaal zoo, en dat dienen wij onder het oog te houden, zoodra wij het geluk hebben onze kinderen menschen te zien. En het gaat ons met onze kinderen als met het overige werk onzer handen: hoe meer moeite en kunst het ons gekost heeft, hoe meer eerbied en ontzag het ons, als 't ware, inboezemt. De perziken, die, door kracht van mest en warmte, weken vóór den tijd zijn voor den dag gekregen, durst eene ongewijde hand naauwelijks aanraken, en men ziet ze met een gezigt aan, alsof men zeggen wilde: neem mij niet kwalijk, dat ik u opsnij! Mijn zoontje, uit pasteijen en maderawijn groot geworden, ziet mij met een oog aan, dat ik uit den weg ga, en, terwijl ik ernstig denk, om hem naar de academie te zenden, schreeuwt hij om een ambt, en brengt mij eene schoondochter t' huis; en ik mag van geluk spreken, zoo ik zijne schulden niet driemalen betalen moest, voordat hij ééns geschoren werd. En onze dametjes!...
Wij moeten het geslacht, dat ons op de hielen volgt, en, als ik de waarheid zeggen mag, bijna verdringt, aanzien met hetzelfde oog, waarmede wij snijboontjes aanzien, onder broeiramen getogen. Zij hebben een reukje en een smaakje, maar, wèl bekeken, is het water en wind, en wie gewoon is met graagte te eten, waagt er zich niet aan, uit vreeze van ze in den mond te verliezen. Het is even min zaak, dat een man van

{==197==} {>>pagina-aanduiding<<}

den ouden stempel zich wage aan het geslacht, hetwelk met de negentiende eeuw opgroeit. Zich mengende in een gesprek met die heertjes van onzen tijd, zal hij aan den toon en de houding, die zij aannemen, meenen, dat hij met mannen van diepe geleerdheid en uitstekende verdiensten en van gewigt in den staat te doen heeft. Maar weldra zal hij bemerken, dat het gewigt bestaat in een' schrijverspost op een of ander bureau, de verdiensten in met paarden te kunnen omgaan als een stalknecht, en de geleerdheid in eene vlugtige lectuur van de Revue ençyclopédique, of van een partij nieuwspapieren.
Behalve deze opgeblazenheid, verneem ik, dat onze jongelingschap zeer lijdt aan ligtzinnigheid en brooddronkenheid. Ik zoude daar niet veel aan hechten, omdat dit de klagt van alle tijden is, zoo niet van alle kanten een drom van wandelende geraamten mijne aandacht onwillens boeide, en mij dwong te bekennen, dat de slagtoffers van weelde en wellust er althans niet op verminderen. Ook is dit al te natuurlijk, dan dat het anders kon verwacht worden. Ik heb er reeds, bij eene vorige gelegenheid, van gesproken, en, wanneer men er nog wat over lezen en overwegen wil, dat beter klemt, zoo leze men hufeland's kunst om het menschelijk leven te verlengen.
Konde men nu slechts meer degelijkheid en reinheid in het ontluikend geslacht brengen! Mogt ik hier als zedeleeraar spreken, ik verwees die mijner lezeren, die het noodig hebben, tot de Zedekundige lessen van gellert. Zoekt, zoude ik zeggen, zoekt daarin smaak te krijgen, en gij zult in zuiverheid van zeden, in vastheid van beginselen en karakter, met iederen dag, winnen.

{==198==} {>>pagina-aanduiding<<}

Maar daarmede is men, wat het ligchaam betreft, niet geholpen.
Of gij het zeebad moet gebruiken, of u laten magnetiseren, om het verspilde leven weêr te vergoeden, weet ik niet; dat moet gij uwen geneesheer vragen. Dit durf ik u echter gerust verzekeren, dat noch de golven van den oceaan, noch het geheimzinnig baquet van mesmer noodig zijn, om u het verlorene weder te geven. Gij vindt het in de geheele natuur, in u zelven. Doet het vergift van den wellust uwe sappen als vloeijend vuur door de aderen stroomen, de frissche lucht zal uw brandend vleesch verkoelen; en het is niet noodig, dat gij haar op de bergen zoekt, of aan het strand. Stap de poort uwer woonplaats uit: loop wat; laat de wind er eens frisch doorwaaijen, en gij zult u versterkt bevinden. Noch de golfslag van Nereus, noch het geblaas van een' magnetiseur zal meer uitwerken, dan het eenvoudig luchtbad. Leef, zoo veel gij kunt, in de lucht. Hierdoor versta ik echter niet, dat gij een buiten, tuin of optrekje neemt, en daar, met een partij goede vrienden, waar de haver ook uit is, een pijpje gaat rooken, een glaasje drinken. Nog minder, dat gij op eene prachtige buitenplaats u gaat vervelen, tegen het branden van den dag opstaat, en den halven nacht aan de speeltafel zit. Dit zal u zoo zeker genezen, als een lamme, die naar Pyrmont reist, om zijn geld aan de farobank te verliezen. Neen! Met de spade op den nek moet gij het veld intrekken, en eens beproeven, of gij, door uwe armen te roeren, beter zweeten kunt, dan op uw donsen bed. Kunnen uwe zwakke handen den grond niet omzetten, zoo moet een ligte tuinarbeid u ten minste bezig houden, en uw uitgemergeld ligchaam dagelijks aan de werking des dampkrings blootstellen. Ook moet gij

{==199==} {>>pagina-aanduiding<<}

de zon niet lang laten wachten; maar zorgen, dat gij hare vroegste stralen geniet. Bij zulk eene eenvoudige levenswijze voegt natuurlijk het eenvoudigst voedsel. Een drouk helder water moet de keur van wijnen vervangen. Bij een luchtbad passen de meesterstukken der kookkunst zoo min, als zuur of vruchten bij de wateren te Aken. Op zulk eene wijze heeft horatius, na de dienst van cynara verlaten te hebben, weêr vrede gemaakt met de natuur; en hij is zoo ver gekomen, dat hij op zijn' muilezel naar Rome reed, zonder ooit in verzoeking te komen, om het dier alleen naar zijne landhoeve te doen keeren.
Behalve het luchtbad, weet ik nog een middeltje, om van bovenaardsche schimmen degelijke menschen te maken. Dat middeltje laat zich in de stad even goed aanwenden, als op het land; maar ik weet niet, of het daarom beter zal smaken. Het is namelijk ingespannen arbeid, zoo van ligchaam als geest. Zoo lang men in den rosmolen der vermaken loopt, klaagt niemand over vermoeidheid. Men hijgt naar den adem, en draaft even hard door. Ik wilde nu maar, dat men van rosmolen veranderde, en in dien der bezigheden trekken ging. Onze heertjes zijn in 't geval van een' burgerman, die eene leesbeurt op zich genomen heeft in eenig geleerd genootschap. De brave man moet zijne arme hersenen lang pijnigen, eer hij een geschikt onderwerp heeft, hetzij dan dat de rijkheid der stof hem verlegen make, of dat hij niet kan kiezen. En wat er dan eindelijk nog voor den dag komt, is om te lagchen of te geeuwen. Het is met die vrienden even zoo, wanneer zij over het gebruik nadenken, dat zij van den dag willen maken. Daarover peinzende, is dikwijls de halve dag vervlogen, eer zij het met zich zelven eens zijn, om op te staan.

{==200==} {>>pagina-aanduiding<<}

Dit is eene schrikkelijke en zeer gevaarlijke ziekte, waarvan de gevolgen doorgaans zijn, dat zij, beginnende te leven met den avond, geheel beheerscht worden door die aandoeningen en begeerten, die den menschenkinderen gewoonlijk bij avond en nacht overvallen, en dus geheel leven en zweven in de werken der duisternis. Hiertegen, nu, is niets beter, dan zulke werken, die het licht kunnen verdragen; en, om daartoe te geraken, is het eerste vereischte, vroeg op te staan. Ik ken voor zwakken geen grooter' vijand, dan het bed, en geen zekerder middel, om daarvan een slaaf te worden, dan den avond bij spel en dans te rekken, en tegen den ochtendstond te gaan slapen. Ik weet, dan begint gij eerst te leven; maar dat hebt gij gemeen met teringachtigen, die zich 's avonds doorgaans opgeruimd en sterk gevoelen. Uw ligchaam is dan, als het hunne, in een' staat van spanning, van verhitting, in een' waren koortsachtigen toestand. Is dit nu de beste, om te gaan slapen? Rijdt een goed koetsier zijne bezweete paarden niet langzaam naar stal? Mindert de schipper geen zeil, als hij den wal nadert? Kunt gij verwachten, dat, als alles in oproer is, eensklaps alles in rust zal zijn? Uw slaap verkwikt noch versterkt u daarom ook. Loom en afgemat, onlustig, ongeschikt tot eenigen, althans tot eenigen ernstigen arbeid, verlaat gij uw slaapvertrek, en de laat begonnen dag wordt, als de vorige, in zelfverveling voortgesleept. Die verveling rooft u nu een goed deel der krachten, welke het bed u nog overliet, verslapt uwe vezels zoo, dat zij niet dan door de hevigste prikkels der zinnelijkheid en des vermaaks kunnen opgewekt worden, en maakt u daardoor onbekwaam tot allen gezetten, ernstigen arbeid.

{==201==} {>>pagina-aanduiding<<}

Gelijk nu vasten het beste middel is voor eene door allerlei lekkernijen bedorven maag, is onthouding het beste middel, om een door weelde en wellust bedorven gestel te verbeteren. Ik weet wel, dat dit woord in alle mogelijke beteekenissen verouderd is. Maar mij dunkt gij moest het daarom weder eens in de mode brengen, zoo als wij allerlei lang vergetene kleederdragten telkens als iets nieuws zien voor den dag brengen. Ik beloof u, niemand zal zich in 't hoofd zetten, dat gij bestevaders kleed draagt, zoo geheel is zij vergeten. Gij zult al de eer der nieuwheid hebben, en ik durf het u gerust verzekeren, lang behouden. Elk zal u zoo zot en buitensporig vinden, dat naauwelijks iemand het zal wagen u te volgen. Intusschen, gij kunt altijd zeggen, dat gij het voor uwe gezondheid draagt. Wie schaamt zich tegenwoordig, zich geheel in 't baai te kleeden? Waarlijk, mijn middel zal uwe levensgeesten zoo goed bewaren, als een flenellen hemd uwe warmtestof.
Maar, als gij nu in 't kleed der onthouding de werkkuur ondergaan zult, vergeet dan niet, dat ook hier een strikt dieet gevorderd wordt. Sine Cerere et Baccho friget Venus, en derhalve moeten Ceres en Bacchus hier buitenstaan. Het ligchaam moet gevoed worden, maar niet zoo, dat het uitspat; de sappen moeten zich herstellen, maar niet gisten, niet in volle vlam uitslaan, en het vuur ontsteken, dat beter nog eene geruime poos blijft ingerekend. Onthouding van dat genot, waaraan schier ieder romanschrijver denkt, wanneer hij zijne historie gaat beginnen, en hetwelk menigeen' onwetend drijft, om zijne dagelijksche levensgeschiedenis een' romanesken draai te geven, onthouding van het genot der zinnelijke liefde is schier onmogelijk, als het ligchaam in weelde

{==202==} {>>pagina-aanduiding<<}

baadt, en de geest in luije ledigheid verzonken ligt. Overmaat maakt brooddronken en spilziek.
Het geheim, derhalve, om de kruiken voor het springen te bewaren, komt grootendeels hier op neêr, dat men vooreerst in dragelijk goed bier geene rijst of razijnen doe, en dat men het, ten tweede, een weinig late uitgisten, vóór men het kurkt. Dat wil zeggen, dat men zijne jongens met dagelijkschen kost voede, en niet met het brood der weelde; dat men ze behandele als groote kinderen, en niet als aanstaande ministers of millionairs; dat men ze voorts vrijelijk uit late spatten, armen en beenen breken, mits het hoofd op de regte plaats blijve, de buurt of stad verbazen door hunne dolle streken, opdat lijf en ziel zich bij tijds ontlasten van dien overvloed aan kracht, die slechts bij enkele geniën iets groots te wege brengt.



{==203==} {>>pagina-aanduiding<<}

IV.

Cur urceus exit?

horat.
Maar hoe komen wij nu aan de rijpe druiven? Die zijn, zal men zeggen, in ons land, eene ware zeldzaamheid. Geen wonder. Wie zich op het hovenieren verstaat, weet, hoeveel hier van allerlei kleinigheden afhangt. De stand moet, ten aanzien van zon en wind, gunstig wezen. De maan moet ook helpen. Er moet behoorlijk opgebonden, gesnoeid en uitgedund worden, en wat al niet meer!
De waterschepperij der Danaïden, de steenwenteling van Sisyphus en de opvoeding der Dames, onder ons, geschieden ongeveer op dezelfde wijze; en dan vinden wij het vreemd, dat onze kostelijke arbeid verloren gaat! Wat willen wij dan toch van onze lieve meisjes maken? De vreugde en het sieraad der zamenleving, het geluk en den zegen der huisgezinnen. En hoe vangen wij dat aan? Wij vullen hare hersenen met de capitales de l'Europe, met een snufje historie, een snufje botanie, een snufje zoölogie, een snufje physique, een klein snufje chemie, een snufje psychologie; vermengen en doorkneden dit met eene partij patroontjes van festons, mutsen, hemdjes, kleedjes, met eenige touren van contredansen en quadrilles, met eenige sonates, fuga's, enz. en geven ze daarbij eene partij regels van staan en zitten en buigen, eindelijk een' ridder-roman in de hand

{==204==} {>>pagina-aanduiding<<}

en een' ridder in het oog. En wat moet daaruit voortkomen? Een wezen, dat eenmaal een huishouden besturen zal; dat in kelder, in keuken, op zolder en in de kinderkamer leven, dat voor alles, voor kleeding, deksel, voedsel, verkwikking, zorgen, dat een' knorrigen man vieren, zieke kinderen zal oppassen; een wezen, dat, als eene onzigtbare Godheid, geluk en genot om zich heen moet verspreiden, zonder dat iemand de weldadige hand bemerkt. Waarlijk! een Apotheker zal eer uit gootwater en verlegene kruiden een krachtig geneesmiddel bereiden, eer uit zulke elementen eene degelijke Christenvrouw ten voorschijn kome.
‘Wel zoo! (hoor ik van alle kanten) zijn wij dan alleen bestemd, om te koken en te boenen, en de wasch op te doen? Moeten wij dan het edelste gedeelte van onszelve verwaarloozen? Mogen wij onzen geest niet verrijken met nuttige kundigheden? ons oordeel niet scherpen? onzen smaak niet zuiveren en beschaven?’ - Ik zoude hierop kunnen antwoorden, dat het verhevene van onze bestemming niet gelegen is in den ruimen omvang onzer kennis; dat het, in allen gevalle, oneindig meer zegt, geheel te leven voor de moederlijke pligten, en in het teeder kind de sluimerende vermogens van verstand en hart het eerst op te wekken en te besturen, dan homerus te vertalen, of den loop van eene komeet te berekenen. Ik zoude kunnen aanmerken, dat het voor het verstand van gering belang is, te weten, hoe men dezen of geenen versrisschenden drank, dit of dat versterkend voedsel bereide; maar dat het voor het hart en voor den geheelen mensch van zeer veel belang is, wanneer men daardoor den heeten brand van een' zieke stillen, of zijne weggezonkene krachten herstellen kan. Ik zoude ook nog kunnen zeggen, dat

{==205==} {>>pagina-aanduiding<<}

men, in den tegenwoordigen stand der maatschappij, der vrouwe met even veel regt eene geleerde of halfgeleerde opvoeding geeft, als men een' timmermansjongen, tot het leeren van zijn ambacht, bij een' kleêr-maker bestelt. Maar ik wil gaarne bekennen, dat mij dat alles niet aangaat, en dat ik op de geliefkoosde opvoeding onzer schoonen geen woord zoude te zeggen hebben, indien haar ligchaam er zoo wèl bij voer, als zij dit van haren geest beweren.
Als men met een fijn schaartje bordpapier knipt, bederft men zijn schaartje, en men maakt niets goeds. Het is om die reden, dat ik mijne dochters noch met wijsgeerige bespiegelingen, noch met natuurkundige ontdekkingen, noch met letterkundige nieuwigheden wil vermoeijen. Ik vind het geene vermeerdering van geluk, noch voor haar, noch voor die haar omgeven, dat zij niet leven kunnen zonder castoreum of geest van hertshoorn; dat hoofdpijn of zenuwtrekkingen zulk een noodzakelijk deel van haar bestaan uitmaken, als bij een gewoon mensch de spijsvertering of de ademhaling. En tot wat einde? Opdat zij eenige vellen papier vol schrijven met Overdenkingen, Bespiegelingen, Betrachtingen en Overwegingen; opdat zij een' stapel boeken verslinden, zoo als een hongerige hond een stuk roggebrood, en met uittreksels en omschrijvingen nog ruim zoo veel papier vullen, als de schrijvers tot hunne kopij en de drukkers tot hunne oplagen gebruikten; opdat zij, eindelijk, wanneer er een klein wonder gebeurt, in plaats van eene partij gezonde en welopgebragte kinderen, eene en andere schrale hersenvrucht voor het licht brengen, welke ieder man van letteren, ook buiten haar, kan daarstellen, en waardoor het Rijk der

{==206==} {>>pagina-aanduiding<<}

Waarheid doorgaans zoo ver wordt uitgebreid en bevestigd, als dat van Zweden door den laatsten gustaaf.
Wanneer een Geleerde van beroep, meer dan van aanleg, met zulk een teeder hersengestel te worstelen heeft, dat hij tot geene de minste inspanning in staat is, dat hij over het eenvoudigst onderwerp niet kan nadenken, noch een volzin schrijven, zonder dat het hoofd hem vaneen-barst, dan beklaag ik den armen hals, zoo als ik een' voerman beklaag, die met heupjicht op den bok moet zitten, of een' leidekker, die aan duizeligheid onderhevig is. Maar den rijken ledigganger, die moedwillig door jagen en visschen het podagra oploopt, zal, voor medelijden, het verwijt treffen, dat hij zijne hazen duur genoeg betaalt. - Het is even zoo met onze letterlievende schoonen. Eene bezigheid makende van hetgene slechts uitspanning diende te wezen, en hetgene als uitspanning geene bijzondere inspanning mag kosten, straffen zij zichzelve. Haar teeder hersengestel is niet bestand voor ingespannen arbeid van den geest. Ik weet het, men toont vrouwen genoeg, die als Geleerden uitgemunt hebben. Doch daartegen stel ik die mannen over, die als keukenmeiden, wollennaaisters of kameniers uitmunten; en ik trek hieruit het besluit, dat er in eene vrouw veel mannelijks, zoowel als veel vrouwelijks in eenen man kan zijn. De Natuur doet geene sprongen. Dit gezegde is reeds zoo dikwijls herhaald, dat men het, in gemoede, als een axioma moet aannemen. Ook het mannelijk en vrouwelijk geslacht gaan, door ontelbare schakeringen, het een in het ander over, gelijk de diepste in den hoogsten toon, het schelroode in het zacht violet. Zoowel naar ligchaam als geest, zijn de meeste menschen manwijven. Ik zoude dit, zonder veel moeite, in eenige bijzonderheden kunnen aantoo-
{==207==} {>>pagina-aanduiding<<}
nen. Doch waartoe? Ieder zie rond, of sla, zoo hij die kunst versta, een oog op zichzelven!
Maar met de ligchamelijke opvoeding en vorming is het eene andere zaak. Hier kan men geene duizend meisjes bederven, om er ééne anna maria schuurman of elizabeth bekker uit te krijgen. Ik beweer zelfs, schoon ik het bijna niet durf schrijven, dat eene goede huismoeder zoo veel waard is als een dozijn van die geleerde of geestige Dames. De eerste, zoowel geestelijke als ligchamelijke opvoeding der kinderen geschiedt niet beter, dan door eene vrouw, die hare vijf zinnen bijeen, en daarbij een warm hart heeft, vol van godsdienstig en zedelijk gevoel. Het zal er voorts weinig toe doen, of zij het onderscheid wete tusschen een' kameel en een' drommedaris, en de togten van genghis-kan op de kaart wete na te gaan, wanneer zij het knaapje slechts opmerkzaam maakt op alles, wat hem omringt, alle onedele gevoelens in hem verstikt, alle edele in hem opwekt. En dat niet in sierlijke spreekwijzen, in geleerde Dissertaties en verhevene aanspraken; maar in kinderlijke gesprekken. Zulk een karakter krijgt men niet uit de boeken.
Maar ik ben bijna van mijn stuk afgedwaald. Ik wilde doen gevoelen, dat men zijne meisjes, ook wat het ligchaam betreft, zóó moet opvoeden, dat zij geschikt worden voor hare vermoedelijke betrekking. Daartoe dient zich haar ligchaam te ontwikkelen; en men moet vooral verhoeden, dat die deelen, welke nu eerst beginnen te werken, geen te groot overwigt krijgen. De Natuur heeft daarvoor treffelijk gezorgd. Dartelheid en speelzucht zijn het aankomend meisje schier nog meer eigen dan den jongen. Dit is het zoo noodige uitgisten, hetwelk men zij-
{==208==} {>>pagina-aanduiding<<}
nen gang moet laten gaan. Ongelukkig kan dat niet wezen. Zoodra er in het kind wat fatsoen komt, moet het de wereld in. Nu neemt mama het op het sleeptouw, en stevent er meê naar bals, concerten, saletjes, enz. Hier heeft het nu veel van eene figuur in een wassenbeeldenspel, welke door draadwerk bewogen wordt. De honderdmaal herhaalde, lessen van houding en manieren worden door de oogwenken van mama in beweging gebragt, welke zij volgt, als een gelid soldaten den vleugelman. Het kostelijkste is, dat zij veel ziet en hoort, hetwelk zij in haar hartje weglegt, om het, dikwijls zeer te onpas, te pas te brengen. De druiven, niet behoorlijk uitgedund, verstikken, en, onrijp geplukt, mogen zij een vruchtschaaltje op het dessert vullen; ieder vindt ze zuur.
Het ergste is, dat een ouderwetsch man opeet, wat hij op zijn bord neemt, en dus in die zure druiven zijne tanden zet. Om onverbloemd te spreken: de een of ander dingt naar de hand onzer schoone, en voert haar in triomf naar huis, wanende eene vrouw te hebben. En wat heeft hij? Eene AEolusharp, die door het minste windje bewogen wordt; zoodat de arme man naauwelijks hard door zijn huis stappen of overluid spreken durft, uit vreeze voor flaauwten of nog erger ongeval.



{==209==} {>>pagina-aanduiding<<}

V.

Qui fit - ut nemo quam sibi sortem

Seu ratio dederit, seu sors objecerit, illâ

Contentus vivat? (*)

horatius.
Het antwoord is: omdat zij allen te veel van het leven verwachten, op die verwachting teren, en daarom scheef uitkomen; gelijk een koopman, die, zonder voldoenden grond, op een kapitaal winst rekent, zich alvast op een' grooten voet zet, en, bij slot van rekening, geen eigen roggebrood in zijn' mond kan steken. In 't bijzonder maakt de jeugd, het groote veld des levens voor zich ziende, op lange dagen en duurzame gezondheid staat. Hierop gerust, en niet terstond bemerkende, dat hunne uitspattingen nadeelige gevolgen naar zich slepen, lagchen zij wat om den wijzen (maar ook dikwijls wat al te wijzen) raad van de grijzen van haren, en draven voort.
Als ik hier van uitspattingen spreek, denk ik niet alleen op weelde en wellust. Gij, die daar, het hoofd met

{==210==} {>>pagina-aanduiding<<}

doeken omwonden, op uwe nagels zit te bijten, om eene bedorvene plaats uit priscianus of nonius te verbeteren; - gij, die u de hersens suf peinst, om uit te vinden, hoe de laatste Dier-mensch het heeft aangelegd, om van zijn spruitje een Mensch-mensch te maken; - gij, die dagen en nachten rekent en speculeert, en u krom zit aan uwen schrijflessenaar, om ééns regt te zitten in eenen vergulden wagen; gij eindelijk, die in alle Antichambres en op alle Assemblées, u zoo dun maakt als een wezel, om overal door heen te sluipen, tot gij, eene eerste plaats innemende, u opgeblazen vertoont als een pad: - gij allen gaat aan hetzelfde euvel mank, en hebt hetzelfde geneesmiddel noodig.
Zoodra de eerste jeugd voorbij en de bedwelming over is, welke de bonte kring des levens in het nieuw gemoed deed ontstaan, meet elk, met zijn oog, het pad, hetwelk voor hem ligt, en rigt er zijnen stap naar in. Met welk eene vaart loopt nu ieder naar het punt, dat hij zich als het glansrijk eindperk zijns moeijelijken togts voorstelt! In dien algemeenen wedloop houdt niemand raad met zijne krachten, en de duizendste bereidt zich, als de Engelsche wedlooper, tot die groote inspanning voor. Wat is het gevolg? Dat hun de milt steekt, wanneer zij naauwelijks beginnen, en zij bezwijken, eer zij half-weg zijn. Zeer zelden wordt daarenboven de opvoeding der jeugd ingerigt naar den stand, het beroep en de levenswijze, waarin de omstandigheden, of vrije keuze, den jongeling en den man naderhand plaatsen. Hetzelfde slag van paarden, heb ik wel eens hooren zeggen, deugt niet voor werkpaarden en voor koetspaarden en voor rijpaarden. Ook weet ik niet, dat een boer zijn jong beest naar de manege zendt, om het den ploeg te leeren trekken. Met de menschenkinderen moet het an-
{==211==} {>>pagina-aanduiding<<}
ders gelegen zijn: want, als men een' vader over zijne zes zonen ziet beschikken, moet men wel besluiten, dat hetzelfde slag van menschen geschikt is, om de wereld door geleerdheid te stichten, en een regement huzaren aan te voeren; en dat dezelfde soort van vingers geschapen is, om dubbeltjes tot dukaten te tellen, en om uit het ruwe marmer een' Apollo te halen, of de opgaande zon op het doek te tooveren. Evenwel, van een mensch is veel te maken; en ik wil dus toegeven, dat men, bij tijds beginnende en met allen ernst voortgaande, uit een' molensteen een kostbaar tafelblad zal slijpen. Doch men moet het daartoe anders aanleggen, dan men gemeenlijk doet. Men laat doorgaans in zijne jonge knapen de krachten van het ligchaam zich zoo ontwikkelen, als het toeval wil, en de krachten van den geest, zoo als de meester en de leermethode, welke hij volgt, het willen. En dan vindt men het nog vreemd, wanneer de uitkomst niet aan de verwachting beantwoordt! Van de eerste indrukken hangt zoo veel af; en de aanstaande arts wordt echter op dezelfde wijze geleerd als de aanstaande school-monarch, schoon er nog al eenig onderscheid bestaat tusschen de kunst, om de ziekten der menschen te behandelen en die om den jongens de beginselen der talen in te prenten. Elk van die twee beroepen vordert ook een bijzonder ligchaam. Een ziekelijk doctor is bijna zoo belagchelijk, als een dansmeester, die aan beide zijden mank gaat. Hij is erger; hij is een kruis voor zichzelven en zijne zieken. Maar wat zullen wij zeggen van den geleerde, die geen half uur tusschen zijne boeken kan zitten zonder hoofdpijn, en die, wil hij niet verteren van het zuur, of barsten van de winden, elken dag, dien de Hemel geeft, als ware hij een geboren tuin-
{==212==} {>>pagina-aanduiding<<}
man, moet spitten en poten, en opbinden en schofselen, en harken? Hij moge zijne vrouw keurige peter-selie bezorgen, schraal zal het er uitzien met de voort-brengselen van zijnen geest. Men mogt derhalve wel raadplegen met zijn ligchaamsgestel, eer men zich bepaalde tot een beroep; en daar dit nu bijna nooit geschiedt, behoeft men niet te vragen, waarom bijna niemand zich in zijn beroep geheel gelukkig gevoelt.
Gelukkig kan men toch niet wezen, dan met eene tamelijke mate van gezondheid. Wie zich, in zijn doen en laten, onophoudelijk belemmerd gevoelt, nu eens door zijne borst, dan eens door zijne maag, dan wederom door zijne ingewanden, is zoo gelukkig, als trenk in zijnen kerker. Hij is inderdaad een slaaf en in harde boeijen geklonken. Wat blijft hem derhalve over? Dat hij er zich uitredde, of er zich in schikke.
Uitredde! Daartoe behoort moed, kracht, beleid en geluk. Het is elkeen niet gegeven, zijn bedorven ligchaam te regt te brengen. Ik vooronderstel, gij hebt eene zwakke maag. Nu is de vraag niet, of gij moeds genoeg hebt, om eene smerige pleister te dragen, of viermaal 's daags vijf pillen te slikken, of een paar dagen te vasten; maar uw geheele leven, uw zitten en opstaan, weken, maanden, jaren lang, in te rigten naar het voorschrift van uwen geneesheer, ook dan, wanneer dit u groote opofferingen kost, wanneer het u voor uzelven, voor anderen lastig, zeer lastig, ja wanneer het u, in de oogen uwer bekenden, en bijna in uwe eigene, belagchelijk, bespottelijk maakt. Men moet waarlijk eene zeer lastige en zeer gevaarlijke kwaal hebben, om zich zulk een leven te getroosten! Niet dat

{==213==} {>>pagina-aanduiding<<}

het zulk een schrikkelijk ongeluk is, alleen van worteltjes uit het water te moeten leven; maar omdat het verdrietig is voor elk, die niet bijster met zichzelven is ingenomen, ja bijna ondragelijk, bijzonder te moeten wezen, en als een uil in doodsnood te zitten kijken, wanneer het gezelschap een oogenblik over het klokje zit, of wanneer men, bij ongeluk, een' slok gedronken heeft, vóór dat de spijs genoegzaam gezakt is.
Nog erger, wanneer het lijntje, waaraan Eskulaap ons loopen laat, ons belemmert in het waarnemen van ons beroep, of in het vervullen van huisselijke of maatschappelijke pligten. Dit gaat, bij eene ziekte, zoo als het hoort, welke het regt geeft eene slaapmuts op te zetten, een' schoudermantel om te slaan, geen geluid te geven en geen' vinger uit te steken. Maar anders heeft men veel van een' ouden hond, die ieder oogenblik stof geeft tot klagen en beklagen. Welk een leven! Gelukkig, dat men, zonder mijne hulp, of die mijner gildebroeders, met een ziekelijk lijf ten minste een halsgelukkig leven kan leiden, ten minste zonder eene plaag te zijn voor zichzelven of voor anderen. Verlangt gij het te weten, hoe dit zij aan te leggen, sla het leven van gellert op, en gij zult vinden, wat geduld en werkzaamheid vermogen. Geduld moet men zeker hebben, wanneer men met een paar stramme paarden over den weg moet, en nog meer geduld, wanneer men met een sukkelend ligchaam door het leven moet. Maar moet het zoo, dan is het best, niet veel meer omstandigheden met uw ziekelijk ligchaam te maken, dan de voerman met zijne oude knollen: gelijk deze door kracht van woorden en zweepslagen zijn span voortkrijgt, moet men ook geene middelen verzuimen, om het weigerend

{==214==} {>>pagina-aanduiding<<}

vleesch tot een' gehoorzamen en vluggen dienaar van onze betrekkingen en pligten te maken. Er is geen zekerder middel, wanneer men begint te krukken, om geheel lam te worden, dan zijn gemak te nemen. Als er een knoopsgat van rok of jas is uitgescheurd, of een knoop wat los zit, zoeken wij, door dezelve zoo min mogelijk te gebruiken, zoo lang mogelijk buiten 's snijders handen te blijven. Met onzen zielemantel moeten wij geheel anders leven: die slijt, volgens het puntig gezegde van een' schrander Geneeskundige der Oudheid (*), door stilliggen, en wordt sterker door het gebruik. En dit is waar van elk deel des ligchaams, zoowel als van het geheel. Zie het aan de oogen van jagers en visschers! De geleerde, die zwak van zenuwen is en de luchtzucht (†) heeft, moet op zijne kamer en bij zijne boeken blijven, om dezelfde reden, waarom wij den waterzuchtige verbieden veel te drinken, ofschoon hij dorst heeft. Wil hij voor het overige oranjebladeren drinken, in plaats van thee, nooit punch of bisschop of koffij proeven, hij zal er zich te beter om bevinden. Maar anders kan ik iemand, die in oorlog leeft met zijne maag, of borst, of lever, of wat het ook wezen mag, niet aanraden, ook die stukken van onzen tabberd, hoe noodig wij ze hebben, te veel te ontzien. Zij zijn als dwingende kinderen, die meer willen, hoe meer men ze toegeeft. Als gij, om uwe

{==215==} {>>pagina-aanduiding<<}

maag te vieren, begint met alle vette sausen te vermijden, zoo zal zij u eindelijk dwingen droog brood te eten en tot al wat de medicinale keuken verder schraals oplevert. Als gij, even als de burgers van Offenbach, uit vrees voor zinkingen, den hoed vreest af te nemen, dan zult gij weldra vreezen iemand de bloote hand te geven, uit vrees voor de jicht, en eindelijk genoodzaakt zijn, neus en ooren, en wat gij verder uitstekends aan uw lijf hebt, met zeemleêr of gewast taf te overtrekken. Beter is het, een weinig pijn of benaauwdheid te lijden, of den eenen ochtend wat loomer op te staan dan den anderen, dan met denzelfden ernst, waarmede gij over de teederste belangen van uwe ziel denkt, te overleggen, of gij een stuk gerookten zalm zult eten, zoo groot als uwe hand, of zoo groot als een lid van uw' vinger. Geloof mij: er leven meer menschen te lang dan te kort, zoowel voor henzelve als voor anderen! Het lang leven van de meesten, die lang leven, heeft veel van eene soep, waartoe men een klein stukje vleesch en een' grooten emmer water genomen heeft, en waarin, voor een scherpziend oog, hier en daar een vezeltje selderij of een korreltje rijst drijft. Aan een' enkelen lepel krachtig vleeschnat heeft men meer. En het teekent den mensch beter, met kromgetrokkene leden, holle oogen en ingevallene kaken voor de maatschappij en de zijnen tien jaren nuttig te leven, dan dertig met al de voorregten eener welbewaarde gezondheid, en het groote voorregt er bij, dat niemand u noodig heeft.
De timmerman, die zijn gereedschap bedorven heeft, moet zich redden zoo goed hij kan, en, zoo hij zijne kunst verstaat, zal hij nog ligt een goed stuk leveren.

{==216==} {>>pagina-aanduiding<<}

Als man in de maatschappij getreden, is doorgaans (en niet zelden, helaas! door eigene schuld!) ons beste gereedschap, ons ligchaam, namelijk, en onze gezondheid, bijster wrak. Wat zullen wij dan? Meten en passen, en overleggen, en niets ter hand nemen? Daarmede zullen wij niet vorderen. Wij zullen, in 's hemels naam, handen aan 't werk slaan; maar slechts niet verwachten, dat alles in den haak zal zijn.



{==217==} {>>pagina-aanduiding<<}

VI.

Solve senescentem.

horat.
Beschouwen wij de menschelijke maatschappij in den kinderlijken staat eener eerstbeginnende beschaving, dan zien wij altijd de ouden van dagen, afgescheiden van het gewoel des dagelijkschen levens, op den achtergrond van het tooneel, waar zij of werkelooze toeschouwers zijn der bedrijven hunner nakomelingschap, of in dezelve alleen met hunnen geest deelen. Met zoovele andere dingen, zien wij ook deze natuurlijke afscheiding verdwenen, en ontmoeten den bevenden grootpapa, zoowel in den contredans, schoffelende met zijne stramme beenen, te midden zijner vrolijk huppelende kleinkinderen en achterneven, als, in een' diepen slaap verzonken, met de snuifdoos tusschen de lamme vingeren, in de raadkamer. Beiden zien wij verdrietig, en hooren hen de natuur beschuldigen, de een, dat zij hem dikke beenen bezorgde, de ander, dat hij zijne verglaasde oogen geen tien minuten open kan houden.
Wanneer iemand, in zijn' eigen' boomgaard, in plaats van kersen, wilgen poot, kan niemand hem dit kwalijk

{==218==} {>>pagina-aanduiding<<}

nemen; en men heeft naauwelijks het regt, den man daarom uit te lagchen. Maar wanneer hij vervolgens zijne buren komt lastig vallen, en malen en klagen, dat hij, aan al zijne wilgen, geene enkele kers heeft, wie zou den gek den rug niet toekeeren? Wij behoeven niet meer eerbieds te hebben voor die vrienden, die van hun verdord ligchaam en afgesloofden geest nog betere vruchten verwachten, dan zij zelfs in de kracht huns levens konden geven. De ouderdom, zingen de Dichters, is de kroon des levens. Ja! maar in dien zin, als een schoone avond de kroon is van een' schoonen dag. Hij schenkt ons de overblijfsels van deszelfs zegeningen, en de herinnering van ons leven in denzelven. Ook de grijsaard leeft in en door het verledene.
Het ligchaam althans geeft hem geene andere regten. In den ouderdom is hetzelve in een' blijkbaren staat van afneming en verslijting. Maar de ziel? Bevindt zich in denzelfden toestand als een schrijver met eene stompgeschrevene pen. Wat baat hem de vlugste en sierlijkste hand? Hij zal onleesbaar kladden. De ondervinding leert ons, dat de deelen van ons ligchaam in de tegengestelde orde afnemen, waarin zij zich ontwikkeld hebben. Dat edelste gedeelte van ons stoffelijk bestaan, hetwelk met onzen geest in eene naauwere betrekking staat, en denzelven vooral ten werktuig schijnt te strekken, zoeken wij in den pasgeboren mensch en in den afgeleefden grijsaard evenzeer te vergeefs. Eten, drinken, slapen; de stof te helpen verteren en verwerken, waaruit onze ondermaansche woonplaats is zamengesteld, - ziet daar 's menschen begin en einde!
Daar menigeen dit zeer onbestaanbaar vindt met de

{==219==} {>>pagina-aanduiding<<}

hooge waarde van den mensch, en menig ander het als een bewijs bijbrengt van den staat van vernedering en boete, waarin wij hier leven, zal ik zoo vrij zijn, het als een natuurlijk gevolg van ons bestaan, en als een blijk der liefderijke zorge van onzen Hemelschen Vader, aan te merken. De uitersten onzes levens, vol smarten en zwakheden, worden zóó onttrokken aan de levendige deelneming van onzen geest, die zijnen jammerlijken toestand, in dien staat van volstrekte afhankelijkheid en onvermogen, nog grievender zoude gevoeld hebben. De mensch, intusschen, hier, zoo als in alle andere dingen, wijzer dan de Natuur, versmaadt deze Vaderlijke zorge, en, daar hij het genot van zijn leven niet kan vervroegen, tracht hij het ten minste zoo lang te rekken als slechts mogelijk is. Hij heeft het dan ook zichzelven alleen te wijten, wanneer het einde van zijn leven niet beantwoordt aan het overige, en wanneer hij, te midden van het bloeijend geslacht, waartoe hij niet behoort, veel heeft van een' schralen berkenboom in het midden van statige eiken en zware beuken. Zijn lot is zelden anders: want het beste verliest, door kracht van uitrekken en verlengen, alle kracht. De treffendste leerrede zoowel, als het vrolijkst gastmaal, zullen den begaafdsten redenaar, noch den vriendelijksten gastheer voor een luid geeuwend gezelschap behoeden, zoo zij niet van uitscheiden weten. Zoo is het ook met den grijsaard, wanneer hij niet bij tijds van het gastmaal des levens opstaat.
Dàn alleen zal hij, althans wat zijn ligchaam betreft, eenen gelukkigen ouderdom mogen verwachten. Het groote geheim, om den last der jaren ligt, en den langwijligen ouderdom aangenaam te maken, is, te leven als een

{==220==} {>>pagina-aanduiding<<}

oud man: eenvoudig, eentoonig, gemakkelijk. Wanneer de krachten des ligchaams verminderen, de zintuigen minder waakzaam, de werktuigen ter beweging, ter bereiding en zuivering der sappen minder werkzaam worden, wanneer daardoor schadelijke indrukken noch zoo spoedig bemerkt, noch zoo vaardig worden afgeweerd, moet men de gelegenheden afsnijden, waardoor ons stoffelijk bestaan aan gevaren wordt blootgesteld. Uit denzelfden beker, die den jongeling een' zwaren roes aanzet, drinkt de waggelende oude eene doodelijke beroerte. Vergeefs verwacht de grijze slaaf zijner wellusten de heilzame koorts, of het onvriendelijk podagra, hetwelk hem jaarlijks bezocht, en, na de smartelijke boete van eenige weken, weêr maanden gezondheids bezorgde. Het levensvuur is uitgedoofd, en de lang vergaârde scherpte, niet bij tijds naar de uiterste grenzen des ligchaams gedreven, overvalt de edele deelen, en doet het weigerend werktuig eensklaps stilstaan. Even gevaarlijk kan de sterke inspanning van den geest, de hevige uitbarsting of geweldige onderdrukking van eenen hartstogt worden. En wat kan den grijsaard, die weigert de plaats te verlaten, welke hij als man met roem bekleedde, daarvan vrijwaren? Zoolang papa, met zijne jichtige pooten in roode baai gewikkeld, op het stoeltje zit, behoeft hij voor geen stooten te vreezen. Vrouw en kinderen, meiden en knechts, vrienden en bekenden beschrijven, hem naderende, grooter krullen, dan een schoolmeester van den ouden stempel om de eerste lessen van een exempel haalt. Maar wil hij er mede over de volle markt, dan dient hij voor zich uit te schreenwen, als een jood met porselein. Zoo gaat het den grijsaard in het gewoel der maatschappij. Zijn leven,

{==221==} {>>pagina-aanduiding<<}

zijn geluk hangt niet meer af van zijn beleid, of van zijne krachten, maar van de oplettendheid en goedwilligheid van allen, die hem omringen. Nu moge de goedwilligheid den mensch aangeboren en van nature eigen zijn, zij is het, zoo als een regte ruggestreng den bultenaar. En wat de oplettendheid betreft, het is niet te ontkennen, dat deze iederen mensch in eene ruime mate gegeven is: want wij zien hun het minste strootje, dat hen belemmert, ijverig wegruimen. Maar de domste moet inzien, dat men derhalve niets van de oplettendheid der menschen verwachten moet; dewijl zij ons dàn alleen opmerken, wanneer wij hun op eene of andere manier in den weg komen.
De grijsaard maakt zich dus, zoodra hij buiten den kring der zijnen komt, of zoodra hij van zijnen gewonen leeftrant afwijkt, geheel afhankelijk van anderen. Hij maakt zich daarenboven afhankelijk van al die dingen, over welker nadeelige werking wij niet eens met billijkheid klagen kunnen. Het is toch onzer nature eigen, oud en zwak te worden; en te willen, dat de dampkring, waarin wij leven, en de geheele overige natuur, in die zelfde mate verflaauwen en verzwakken als wij, is hun te vergeven, die gelooven, dat de zon, de maan en de sterren alleen op hare gezette tijden komen, opdat wij dag en nacht zouden kunnen onderscheiden, maar niet aan een mensch met gezonde hersenen.
Op gemak heeft elk grijsaard regt, en zonder hetzelve is de ouderdom een waar kruis. Als men vermoeid is, zoekt men rust, en verkwikt niets, dan rust; geen vrolijk gezelschap, geene keur van spijzen of van

{==222==} {>>pagina-aanduiding<<}

wijn. Stille rust voert den ouden van dagen ongevoelig in den langen slaap over. Laat men het schaars van olie voorziene lampje stil branden, zoo zal het nog lang een flaauw licht geven, en ongemerkt uitgaan. Tracht men zijne vlam op te wakkeren, het zal wel eenige oogenblikken helder flikkeren, maar om eensklaps uit te gaan.
Hoe ellendig intusschen is veler ouderdom! Zoo ellendig, dat men het bijna eene straf zoude, rekenen, lang te leven. Zoo iemand der Godheid weinig dank voor zijn verlengd bestaan schuldig schijnt, het is voorzeker de mensch! Tot deze gedachte meen ik reden te hebben, sedert ik laatst een gezelschap oude Heeren bijwoonde, van welke de vlugste zijne pijp zelf niet meer stoppen kon, doordien zijne regterhand door de jicht lam en krom was getrokken. Reeds veertien malen was de bijeenkomst verschoven, omdat nu eens de een eenen aanval had van kramphoest, dan weder een ander met zijne beenen in 't kussen zat, of een derde eenen aanval kreeg van beroerte, welker gevolgen de kunst echter nog gelukkig had kunnen stuiten. Het gesprek was juist niet zeer levendig, en het duurde lang, eer men wist, hoe elk van het gezelschap voer. De gastheer had zeer veel werks om wakker te blijven. Aan zijne regterhand zat een dikhoofd de noodige lucht met zoo veel gewelds in te snuiven, dat een ander lid van het gezelschap, die bij het vuur zat, en wat zwak van stem was, zeer veel moeite had om te doen verstaan, dat hij den laatsten nacht veel van de winden had uitgestaan. De eerste beweging ontstond op het berigt, dat de fondsen dalende waren; waarop eene schrale figuur, die tegenover den blazenden dikkop zat, zijne spitse kin vooruitstak, zoodat zij op eene

{==223==} {>>pagina-aanduiding<<}

kruk kwam te rusten, die hij in zijne handen klemde; zijne oogen rolden vragend van den een op den ander, en men kon aan het ophelderen van zijn gelaat of aan het zamenkrimpen zijner trekken bemerken, bij welke Mogendheid hij het meest geïnteresseerd was. Een' geruimen tijd daarna kwam eene knappe deern binnen, die haren meester op den schouder tikte; dit tikken scheen vele gewaarwordingen op te wekken, en bragt meer leven in den ouden Heer, dan het sterkst riekmiddel in eene flaauwgevallene vrijster: want hij vloog in ééns op, en drukte, misschien aan zijne overledene vrouw denkende, de looze deern de hand. Ik zag ook, dat een paar vriendelijke oogen meer vermogen, dan de zucht om te rooken: want er kwam eenige beweging in de lamme hand van den podagrist. In één woord, er kwam leven onder de dooden, hetwelk niet weinig vermeerderde, toen de gastheer ons verzocht, hem naar eene andere kamer te volgen, waar wij eene welvoorziene tafel vonden. Haller heeft gezegd, dat, van alle deelen des ligchaams, het hart het laatst sterft. Richerand beweert, dat de ingewanden de post zijn, waarin het leven het langst stand houdt; en ik geloof waarlijk, dat hij gelijk heeft, ten minste indien er, om goed te eten en te drinken, leven in de maag gevorderd wordt. Dit althans is nu bij mij zeker, dat de kakebeenen en de slokdarm het laatst oud worden. Mijne oude Heeren hebben mij hiervan overtuigd. En toen op het nageregt een keurig glaasje de stramme tongen wat los had gemaakt, hoorde ik zoo veel (de grijsaard leeft en zweeft in het verledene), dat ik getroost en welgemoed naar huis ging. De ouderdom kome met gebreken, dacht ik; het zijn die, waarmede

{==224==} {>>pagina-aanduiding<<}

de jeugd en mannelijke leeftijd zijn henengegaan. Wij maken onszelven onzen ouderdom. Valt hij slecht uit, wachten wij ons wel, te klagen, of de Voorzienigheid te beschuldigen; wij zouden de keukenmeid gelijken, die den pot laat aanbranden, en de schuld aan het vuur geeft.




{==225==} {>>pagina-aanduiding<<}

Over den slaap.

In onze dagen zijn wij wederom zoo gelukkig (indien het een geluk mag heeten), alleen de kennis van zulke onderwerpen, den verheven naam van wetenschap te geven, welke voor wiskundige berekening vatbaar zijn. Zoo onafscheidelijk acht men Natuur en Wiskunde verbonden, zoo zeer is men gewoon, van de Natuur, en hare voortbrengselen, verschijnselen en krachten in de teekenspraak der meetkundigen te redeneren, dat men bijna verschooning gevoelt noodig te hebben, wanneer men, in eenen natuurkundigen kring, als de onze, in plaats van de oogen, de ooren der vergaderde menigte verlangt te bezitten, en, om hare aandacht te vestigen, haren geest te boeijen, geen ander middel te baat heeft, dan het trage gehoor.
Voorzeker, wanneer ik de heerlijke vruchten naga, welke die wiskundige Natuurkunde, ook in ons midden kweekt, wanneer ik mij de vernuftige nasporingen herinner, die ook hier zulke belangrijke uitkomsten, zulke gewigtige ontdekkingen hebben opgeleverd, dat niet onze kleine kring, niet onze vergeten woonplaats, maar de geheele geleerde wereld, daarvan met ophef gewaagde; - voorzeker, als ik mij dat alles voor

{==226==} {>>pagina-aanduiding<<}

den geest breng, acht ik het bijna vermetelheid, met dit kleine boekje, zonder meer, in uw midden te verschijnen, terwijl ik, in de plaats van hetgene anders uwe belangstelling kan opwekken, uwe aandacht bepalen, niets bezitte, zelfs niet de gave der welsprekendheid.
Maar wanneer ik dan, van den anderen kant, mij het geduld en de toegefelijkheid te binnen brenge, waarmede gij mij meermalen, in mijne physiologische bespiegelingen, gevolgd zijt, dan vat ik, overtuigd, dat, althans in ons midden, de mathematische onverdraagzaamheid niet heerscht, wederom moed, en wage het op de ingetreden baan voort te treden, en de vlugtige, hoewel daarom niet minder belangrijke verschijnselen des levens te beschouwen.
Hoezeer toch de geest des menschen zich aan den navorschenden blik van den natuurkundigen schijnt te onttrekken, wordt hij echter, verbonden aan dit ligchaam, hetwelk wij als zijn werktuig beschouwen, een voorwerp onzer waarneming. Die werkingen en bewegingen van onzen geest maken een aanmerkelijk en belangrijk gedeelte uit van de verschijnselen des levens, misschien voor velen des te belangrijker, naarmate zij een ruimer veld voor onze bespiegeling openzetten, tot nagedachten opwekken en aanleiding geven tot veruitziende gissingen en vermoedens. Hoe dit zij, de mensch schept behagen in deze schaduwen, in dit donker gedeelte der Natuurkunde, en hieraan is het welligt toe te schrijven, dat zij, die den geheimzinnigen sluijer al te ruw pogen op te ligten, en ons het doode ligchaam te toonen, waar wij den levendigen geest waanden te vinden, zoo schaars op den bijval hunner tijdgenoo-
{==227==} {>>pagina-aanduiding<<}
ten mogen rekenen. Wij zien daarvan een bewijs bij de beschouwing dier verschijnselen, welke wij het droomleven mogen noemen. Zoolang men daarin het vreemde, het wonderbare doet opmerken, is men bijna zeker de belangstelling der menigte op te wekken, doch zoodra tracht men niet dat vreemde en wonderbare in het gewone en natuurlijke op te lossen, en de betoovering te doen ophouden, of ook de belangstelling houdt op, en men is bijna mistroostig, de waarheid, al is het voor een gedeelte, ontdekt te hebben.
In vorige winters heb ik dit gewaagd, maar aan die beschouwing kwam mij voor nog iets te ontbreken, die van den eigenlijken toestand, waarin de mensch in dat droomleven verkeert, namelijk van den slaap. Hoezeer toch onbedachtzame geestdrijvers den staat van den gemagnetiseerden pogen te verheffen, de algemeene uitspraak is, dat hij slaapt, slaapt, zoowel als hij, die droomt; die slaap derhalve moet, althans voor een gedeelte, den sleutel geven van die vreemde verschijnselen des dierlijken levens.
Wij zullen ons, G.T.! voor ditmaal bij het verschijnsel en deszelfs oorzaken bepalen, en bij eene nadere gelegenheid den invloed van den slaap op 's menschen leven beschouwen.

I. De slaap is een bijzondere toestand van het dier, een verschijnsel aan het dierlijk leven eigen. De staat van een verminderd leven en gedeeltelijke stilstand in de bewegingen, welke wij bij sommige gewassen waarnemen, waarbij zich bloemen sluiten en bladeren zamenplooijen, wordt oneigenlijk slaap genoemd. Of liever, men zoude het geheele plantenleven, bij dat der dieren vergeleken, eenen slaap kunnen noemen. Die

{==228==} {>>pagina-aanduiding<<}

aandrift en werkzaamheid, welke uit den boezem van het dier voortkomt, waarbij het de werking der omliggende natuur gevoelt, en naar dat gevoel handelt, daarvan zien wij bij de plant geen spoor. Dat gevoelen, dat
handelen maakt het kenschetsende van den wakenden mensch, van het wakend dier uit. Zoodra zij slapen, gaan beiden verloren. Warmte en koude en allerlei andere prikkels mogen op den slapenden werken, hij heeft er geen gevoel van; die prikkels mogen velerlei bewegingen in hem veroorzaken, die bewegingen geschieden als buiten hem, zijne ledematen bewegen zich, maar hij handelt niet.
Bij eene vorige gelegenheid heb ik getracht te betoogen, dat er in de dieren althans de meer volkomen bewerktuigde, en in den mensch, in 't bijzonder, eene zamenstemming der deelen, of laat ik liever zeggen eene éénheid plaats heeft, waardoor hij zich de aandoeningen en bewegingen van zijn ligchaam bewust is, waardoor hij zijn eigen bestaan, onderscheiden van dat van al wat hem omringt, levendig en duidelijk gevoelt. Dat bewustzijn wordt in den mensch levendig gehouden, misschien door de aandrift van zijnen rusteloozen geest, zeker ten minste door de onophondelijke werking der buitenwereld, die hem een' stroom van gewaarwordingen toevoert, gewaarwordingen zoo menigvuldig, zoo afwisselend, zoo levendig en sterk, dat zij de inwendige prikkels tot zwijgen brengen. Maar het uur is daar, en eene ongewone loomheid overvalt zijne leden, als of zij met lood bezwaard waren. Dezelfde traagheid bekruipt zijne zinnen, hij moet zich geweld aandoen te zien, te hooren, en het is hem, of zijne tastende handen in zacht floers staken. Dat zelfde floers benevelt zijn gezigt, dat de voorwerpen niet meer on-
{==229==} {>>pagina-aanduiding<<}
derscheidt, verdooft zijn gehoor, dat de klanken verwart. De zwaarte zijner leden vermeerdert, het is, alsof het bloed stil zal staan in zijne aderen, een onweêrstaanbare neiging doet hem lucht zoeken in die beklemming, en haar inzwelgen met wijdgapende kaken. Geeuwende rekt hij de leden uit, of er nog leven ware te brengen in zijne spieren, spert de oogen op en dwingt ze te zien, maar de spieren weigeren hare dienst, de gespannen oogleden vallen als verlamd neder, het hoofd knikt, en slap hangen de leden. Nog is het hem somwijlen, alsof hij rondom zich eene wereld vernam, als in de verte, als in een diep verschiet, maar weldra is hij beseffeloos, roerloos, verloren voor alles, en alles verloren voor hem. En deze bewustelooze staat duurt, korter of langer, tot dat eensklaps zijne zintuigen, als met nieuwe krachten bezield, wederom levendige indrukken ontvangen en bijna met gelijke verschijnselen het gevoel van zijn bestaan, dat hem verlaten had, terugkeert.
Er heeft in dezen toestand eene algemeene vertraging der levenswerkingen plaats, voorzeker door de rust van die organen, welke onzen geest vooral ten werktuig strekken, veroorzaakt. Niet meer aangedaan door de menigvuldige prikkels van den wakenden toestand, deelen zij de rust, waarin zij gedompeld zijn, aan andere organen mede, welke zij ophouden, door hunne rustelooze bewegingen aan te zetten. Inzonderheid heeft dit plaats bij den omloop des bloeds, dat door de aandoeningen der zintuigen en de bewegingen der spieren zoo dikwijls wordt opgejaagd, en deszelfs vertraagde loop brengt alom stremming te wege. De vertering der spijzen, de kleinzing der sappen gaat moeijelijker,

{==230==} {>>pagina-aanduiding<<}

de natuurlijke warmte des ligchaams, bij den onbedekt slapenden, vermindert.
De slaap is van andere levensverschijnselen, waarbij het bewustzijn mede gestremd is, door bijkomende veranderingen des ligchaams, welke deszelfs ongewonen en ziekelijken staat terstond verraden, maar vooral door de mindere mate van ongevoeligheid der zenuwen onderscheiden. De zintuigen staan nog open voor de prikkels, zoowel inwendige als uitwendige, inzonderheid het gehoor en het gevoel. Het verschil is echter alleen in de maat en hoeveelheid, want ook in ziekelijken slaap, in de slaapzucht, bij voorbeeld, valt het dikwijls ten uiterste moeijelijk, is het soms onmogelijk den slapenden op te wekken. Ook heeft men voorbeelden, dat in bezwijming en verstijving liggende menschen door het opwekken des gehoors, door muzijk, bij voorbeeld, zijn bijgebragt. In den gewonen gezonden slaap schijnt alleen de oppervlakte van den mensch in rust gedompeld, in die andere aandoeningen, de slaap tot in zijn binnenste te zijn doorgedrongen, en het gansche zenuwgestel in eene soort van verdooving en verlamming te zijn; hetzelve draagt blijken van eene geweldige ontstemming, door hevige schokken van ziel of ligchaam te weeg gebragt. Van daar dat men zulke menschen doet ontwaken, door op het inwendig zenuwgestel te werken; van daar dat men zich somwijlen door hen, op die manier, als door een' magnetisch slapenden kan doen verstaan. Vooral de zenuwen des inwendigen levens zijn hier in diepe rust gedompeld, en van daar verspreidt zich de zware bedwelming over zintuigen en hersenen.

{==231==} {>>pagina-aanduiding<<}

De slaap, ook de gezondste, is niet altijd even sterk. Hij verschilt ten dien aanzien in de mate of graad van verdooving, en in de uitgebreidheid van dezelve. Menigeen slaapt ligt, zoodat het minste geritsel hem doet ontwaken, deze of gene inwendige aandoening allen slaap van hem verjaagt. De zorgelooze jeugd slaapt meestal zoo zwaar, dat het hevigst geweld dien slaap niet stoort. Maar zulk een zware slaap is daarom nog niet gerust, hij kan zeer onrustig, zeer onvolkomen wezen. Dit wordt hij, wanneer sommige deelen des ligchaams minder slapen, inzonderheid, wanneer inwendige prikkels, bij de verminderde werking der zintuigen, het gansche zenuwgestel heviger aandoen, en die bewegingen, door de zamenstemming der zenuwen, ook andere deelen in beweging brengen, of zelfs in de hersenen voorstellingen doen geboren worden, en dus rijke stof tot allerlei droombeelden opleveren. Ik zoude zelfs denken, dat bij een' gezonden de slaap nooit zoo over het geheele zenuwgestel moet uitgestrekt wezen; - dat men dan ontwaakt met een gevoel van loomheid en zwaarte, en zich weinig verkwikt gevoelt. Doch ook die deelen van het zenuwgestel, welke vooral de zitplaats van den slaap zijn, de zintuigen namelijk, zijn niet even zeer verdoofd. Het gevoel het allerminst: want men ontwaakt het eerst door prikkeling van hetzelve, en dit is het gereedste middel om den zwaarslapenden te wekken. Het gehoor vervolgens, hetwelk nog het langst vatbaar blijft en het eerst wederom vatbaar wordt voor indrukken van buiten; zelfs in die andere soorten van verloren bewustzijn, welke wij, behalve den slaap, waarnemen. Doch ook gezigt en reuk worden somwijlen echter altijd door meer hevige prikkeling uit hunne verdooving opgewekt. En ook langs

{==232==} {>>pagina-aanduiding<<}

dezen weg stijgen vele droombeelden op, zoo als ik, bij eene andere gelegenheid, getracht heb u te doen opmerken.
Hoedanig wij echter slapen, altijd vinden wij de naauwe zamenstemming verbroken, welke ons zenuwgestel tot één geheel vereenigt. Hiervan levert, onder anderen, de wijze, waarop wij gewoonlijk droomen, een bewijs op. Slechts zeer zelden geschiedt dat zoo levendig, dat wij ons in den wakenden staat verplaatst wanen. Wij zien de gebeurtenissen als in eene schilderij, het is ons, alsof wij het reeds hadden ondervonden, of nog ondervinden moesten, en doorgaans heerscht er eene bijzondere verwarring in, welke bijna alle begoocheling wegneemt. De ligchamelijke indrukken, slechts zwak en gebrekkig, kunnen geene levendige voorstellingen baren, welke wij ons bewust zijn. In den ganschen slaap zijn wij met dat floers bedekt, hetwelk bij het inslapen tusschen ons en de voorwerpen wordt geschoven.

II. De slaap heeft dit, met alles, wat wij dagelijks zien, gemeen, dat hij ophoudt, onze verwondering gaande te maken. En evenwel, wat kan vreemder en wonderbaarlijker geacht worden, dan die telkens regelmatig terugkeerende beseffeloosheid, waarbij, voor eene poos, in zulk een groot en belangrijk gedeelte van den mensch een geheele stilstand van beweging plaats heeft, het leven telkens, als afgebroken, schijnt op te houden, en telkens, op nieuw opgewekt, met verjeugde kracht begint. Wie gevoelt niet, die tusschenpoozing te behoeven, hoe gelijkmatig zijn leven ook voortga; wie zegent niet de heilzame rust, die hem nieuwe kracht, nieuwen smaak geeft voor het leven? Wie stemt niet volmondig in den lof des slaaps, door zoo menig dichter aangeheven! Doch het

{==233==} {>>pagina-aanduiding<<}

voegt ons niet hem te prijzen. De natuurkundige laat een ander verrukt staan over het voorwerp, hetwelk hij stil ontleedt, en in stomme verbazing wegzinken over het verschijnsel, hetwelk hij bedachtzaam tracht na te vorschen.
Wat doet ons slapen, welke zijn de oorzaken dier zoo geregeld terugkeerende bewusteloosheid? Bij velen zal het antwoord gereed liggen. Daar zij in elk gevoel, in elke beweging, waarvan wij ons bewust zijn, zich de bewegingen der zenuwen voorstellen als zamenvloeijende tot een middelpunt, en daarvan uitgaande, is het ligt na te gaan, dat wij moeten slapen, zoodra die zenuwen ophouden zoo sterk, zoo levendig aangedaan te worden, dat zij, op een of ander punt geraakt, hare trillingen, of hoe men zich anders die zenuwbewegingen voorstelt, niet meer tot dat gemeenschappelijk middelpunt voortzetten; dat zij te zwak worden geprikkeld, dan dat het geheele gestel, de geheele mensch daardoor zou worden aangegrepen. Zoo verkeeren dan, in den slaap, de zintuigen en de zenuwen, die onze spieren bewegen, in dien toestand, waarin, ook als wij waken, de organen des inwendigen levens gedompeld zijn, wier bewegingen en aandoeningen wij, ten minsten in den staat der gezondheid, niet gevoelen, waarvan wij ons geenszins bewust zijn. Mij komt deze verklaring van den slaap te natuurlijk, te eenvoudig voor, om ook niet de ware te zijn. Doch, nader toeziende, bemerken wij weldra, dat hiermede ons onderzoek niet geëindigd, maar slechts eene kleine schrede verschoven is. Wie toch doet niet, bij eenig nadenken, de vraag: wat maakt die zenuwen, wat de hersenen zoo veel minder vatbaar voor de prikkels, waarop zij des daags zoo le-
{==234==} {>>pagina-aanduiding<<}
vendig werkten? Wat brengt, in haar, die verdooving te weeg?
Daar de slaap een toestand is, het dier geheel eigen, zullen wij welligt het eerst op het spoor van deszelfs oorzaken komen, wanneer wij nagaan, wat vooral het dier van de plant onderscheidt. Zal ik hier een breed betoog behoeven? Ieder uwer zal het mij toestemmen, dat het verschil het duidelijkst in die inwendige aandrift en werkzaamheid gelegen is, welke wij in het dier opmerken, en die in de plant ontbreekt. Het dier gevoelt en verrigt zijne spierbewegingen zelf; de plant wordt aangedaan en wordt bewogen. Hetzij wij nu afzonderlijke organen daartoe aannemen, zoo als vele natuurkundigen voor lang dachten, en sommige onlangs in het werk gestelde proefnemingen te waarschijnlijker maken, hetzij wij dat zelf werkzaam zijn alleen aan eene grootere zamenstemming en levendiger terugwerking van het zenuwstelsel toeschrijven, waardoor het dier, waardoor vooral de mensch als één geheel werkt en zich zelven bewust is, dat hij werkt: altijd zullen wij moeten erkennen, dat tot zulk eene zelfwerkzaamheid eene zekere, ja, eene groote mate van inspanning noodig is. En dat dezelve bij ons gevoelen, zoo als bij onze willekeurige spierbeweging plaats heeft, mogen wij uit vele verschijnselen opmaken. Worden wij niet vermoeid van hooren, van zien, zoodra door aandachtig te zien en te hooren onze zintuigen sterker ingespannen zijn? Gaan niet de aangenaamste gewaarwordingen door onbedachtzame voortzetting of herhaling tot hinderlijke pijn over? Die vermoeijenis heeft het minste plaats, zoodra die beweging onwillekeurig, zonder inspanning van den wil geschied is. Hoe weinig vermoeijen de hevigste stuiptrekkingen het zenuwachtig vrouwtje, zoo weinig, dat zij na den

{==235==} {>>pagina-aanduiding<<}

aanval zich zelfs verligt gevoelt, terwijl eene zachte wandeling van een kwartier haar geheel afmat. Wij gevoelen ons, dit weet elk, veeleer vermoeid, zoodra wij iets met tegenzin, of zelfs zonder grooten lust verrigten. Waarom? Omdat de geest zich zelven, zijn ligchaam dan gedurig moet opwekken, gestadig als met geweld inspannen. Het zijn dan ook niet de klanken der welluidendste muzijk, de schoonste verscheidenheid van voorwerpen, de balsemrijkste geuren, welke ons wakker houden; het is de rustelooze geest, die het ligchaam opjaagt en voortzweept, als een jood zijne schuldenaars, of een fransche postillon zijne uitgemergelde paarden. Wie kent niet den invloed van al wat vervelend, eentoonig is ter bevordering, wie niet dien van al wat een levendig belang inboezemt, of den geest angstig kwelt, ter afwering of verstoring van den slaap?
Het is eene wet in de bewerktuigde levende natuur, welke zij heilig houdt, dat op alle inspanning, ontspanning, verslapping volgt, en zoo veel te sterker, naar mate die inspanning heviger was. Hoe ras verwelkt de bloem, tot wier ontwikkeling alle de krachten der plant zich zamenspanden. De plant put zich uit, in het rijpen harer vrucht, en men kan het leven van menig gewas verlengen, door dat tijdstip van overmatige inspanning te vertragen. Bij het dier zien wij in de levenswerkingen der organen eene onafgebroken afwisseling van beweging en rust en niet van spanning en ontspanning. Het hart, uitgezet door het bloed, trekt zich zamen, maar in het volgend oogenblik ontspannen zich de verslapte vezelen; het rust, een oogenblik, dit is waar, doch ook slechts om zich een oogenblik te bewegen. Zulke oogenblikken van beweging en rust hebben er, bij de opneming, omloop en de afkleinzing, door ons ge-
{==236==} {>>pagina-aanduiding<<}
heele ligchaam, plaats. Hoe geheel anders is dit met onze zintuigen. Blootgesteld aan eene oneindige verscheidenheid van prikkels, terwijl die andere organen in een' eenzelvigen kring hun weinigje leven voortslepen, worden zij gestadig opgewekt. En of dit niet genoeg ware, drijft hen de geest gestadig voort, en belet hen een oogenblik te rusten. Wat is nu anders te verwachten, dan dat eindelijk het geheel verslapt werktuig zijne dienst weigert, onvatbaar wordt voor die prikkels, ongeschikt voor die bewegingen, waartoe het bestemd was en waardoor onze geest gevoelt en werkt.
Dat er zulk eene verslapping en daardoor te weeg gebragte ongeschiktheid onzer deelen tot beweging, in ons gestel, plaats heeft, ondervinden wij bij elke vermoeijenis, of wanneer de slaap ons bekruipt. Wij zijn dan genoodzaakt, onze spieren, onze zintuigen met meer kracht in te spannen, ons zelven geweld aan te doen, om onze bewegingen voort te zetten, of de schakel onzer gewaarwordingen niet te verliezen. Intusschen beneemt de vermoeijenis des ligchaams ons ten uiterste zelden het bewustzijn, of zij moet tot eenen zeer hoogen graad zijn geklommen. Het is meer de vermoeijenis onzer zintuigen, door hunne inspanning en daarop gevolgde verslapping te weeg gebragt, welke ons doet inslapen, en welke wij als de voornaamste oorzaak van dien toestand mogen aanmerken.
Dat de slaap als het ware aanvangt met onze zintuigen, mogen wij uit de gewone wijze, waarop wij slapen, en ook daaruit opmaken, dat wij slapend zelfs vele bewegingen verrigten; menig een staat, loopt, spreekt zelfs half slapend; een verschijnsel zoo gewoon, dat het tot een spreekwoord geworden is.

{==237==} {>>pagina-aanduiding<<}

Men zal tegen deze theorie van den slaap als eene tijdelijke uitputting, eene vermoeijenis en verslapping der zintuigen, welligt inbrengen, dat het pas geboren wicht zijne eerste levensdagen bijna geheel slapend doorbrengt. Hier toch, zal men zeggen, is noch inspanning, noch vermoeijenis. Er heeft echter hetzelfde plaats, hetwelk bij den volwassenen die vermoeijenis veroorzaakt, namelijk verslapping. De zenuwvezel heeft nog zoo weinig vastheid, nog zoo weinig veerkracht, dat de prikkels niet dan flaauwe bewegingen voortbrengen, bewegingen, welke geene algemeene terugwerking van het gansche gestel te weeg brengen. Het licht, de klanken treffen oogen en ooren, maar het wicht ziet noch hoort, omdat daartoe bewustzijn, omdat daartoe inspanning van den geest noodig zijn, en de hersenen en zenuwen voor die inspanning nog niet vatbaar, nog niet bestand zijn. Daarbij komt, dat de organen, welke tot zintuigen moeten dienen, dan meest nog zoo onvolkomen ontwikkeld, zoo gebrekkig zijn, dat prikkels, die anders sterke en levendige indrukken verwekken, niet dan flaauwe sporen nalaten. Van daar die slaperige en dommelige staat, die den aanvang maakt van eens menschen leven, hetwelk de afgeleefde grijsaard op gelijke wijze eindigt.
Even zeer kan de werking der bedwelmende en verdoovende middelen, waardoor dikwijls een diepe slaap wordt te weeg gebragt, deze aan den slaap toegekende oorzaak bewijzen. Dat toch deze middelen het zenuwgestel ontspannen, zien wij uit derzelver heilzame werking bij krampachtige zamentrekking en pijnen. Daarbij heeft eene ongewone spanning van de zenuwen plaats, welke de verslapping der deelen wegneemt, en zoo eene weldadige verdooving veroorzaakt. Hetzelfde is het ge-
{==238==} {>>pagina-aanduiding<<}
val na het gebruik van geestrijke dranken en verhittende, vooral dierlijke, spijzen, welke, in den beginne, wel opwekken, doch naderhand eene verdoovende werking hebben. Dat de bestanddeelen van het dierlijk voedsel iets verdoovends, iets bedwelmends hebben, mogen wij uit den diepen slaap der verscheurende dieren, na genoten voedsel, opmaken; in het algemeen zijn ook zulke dieren, in vergelijking van anderen, lange slapers. Wij zien het bevestigd door de loomheid en traagheid van menschen, welke in het gebruik daarvan onmatig zijn. Ook zien wij het aan de slaperigheid, welke bij graveelzuchtigen veelal, vooral kort voor de verheffing hunner kwalen, plaats heeft; het graveel toch wordt grootendeels door eene overmaat van dierlijke bestanddeelen veroorzaakt. Gaarne wil ik bekennen, dat de eigenlijke manier van werking dier oorzaken nog in vele opzigten onbekend is, maar zij verwekken eene verdooving in het zenuwgestel, waardoor het minder levendig door de prikkels wordt aangedaan, en hebben dus inderdaad hetzelfde uitwerksel, als sterke inspanning. - Men zoude hier echter kunnen vragen, of eene zekere mate van doorvoedzijn en volsappigheid eene drukking op de teedere zenuwen te weeg brengt, vooral op die van het hoofd, en dus derzelver vrije werking belemmert. Maar in dit geval heeft er inderdaad hetzelfde, slechts op eene eenigzins andere wijze, plaats. De gedrukte zenuw komt juist daardoor in een' staat van spanning en vervolgens van verdooving; zij wordt als verlamd en verliest dus hare geschiktheid, haar vermogen, om behoorlijk te werken. Niet meer vatbaar, om door de aandrift van den geest behoorlijk gestemd te worden, krijgen zij slechts zwakke indrukken, niet in staat levendige voorstellingen te

{==239==} {>>pagina-aanduiding<<}

baren; de krachtdadige zamenstemming van het zenuwgestel, het bewustzijn gaat verloren.
Het is niet onwaarschijnlijk, dat inwendige prikkels en bewegingen, door eene plaatselijke ontspanning van het zenuwgestel daar te stellen, den slaap bevorderen. De zenuwen zijn de organen, die in ons ligchaam leven en beweging verspreiden, en zijn, in den mensch en de meer volkomen ontwikkelde dieren, tot één geheel vereenigd, waarvan de zintuigen slechts deelen zijn. Ligtelijk kan men zich voorstellen, dat, bij de hevigere werking van een deel, de bewegingen van een ander betrekkelijk minder worden. Dat de maag b.v. moeijelijk verterende, hier of daar eene stremming in eenige afscheiding zijnde, dit het zenuwgestel ontstemt en minder vatbaar maakt voor den opwekkenden invloed der ziel. Dat dan ook de prikkels, welke op de zintuigen werken, daar geringer indrukken nalaten. Wanneer men iets met inspanning ziet, zal men veel niet hooren, wat om ons is, of als men iets met inspanning hoort niet zien. Zoo als nu het eene zintuig tot eene afleiding strekt voor het andere, kan, dunkt mij, de maag of een ander deel, hevig aangedaan, sterk werkende, tot eene afleiding verstrekken voor de zintuigen in het algemeen, en op die wijze het gevoel verminderen, slaap verwekken. Men zegge niet, dat dan de pijn een voortreffelijk slaapmiddel moest wezen, dewijl hevige pijn voorzeker de werking van andere zintuigen afleidt. Zoodra er pijn is, is er gevoel, is er bewustzijn, is de ziel aangedaan en werkzaam, het gansche zenuwgestel aangegrepen. Het moet eene afleiding zijn, waarbij het overig zenuwgestel niet zeer geschokt wordt, zoo als wij bij vele dieren, gedurende de spijsvertering, waarnemen; zoo zien wij niet zelden slaap bij de scheidingen

{==240==} {>>pagina-aanduiding<<}

der ziekten. En zoude, behalve de gewoonte, ook de prikkels en bewegingen, welke het pas verteerd voedsel, wanneer het onder ons bloed vermengd wordt, veroorzaakt, niet toebrengen, om de meeste menschen in den laten avond meer geneigd voor den slaap, en de rust, voor middernacht genoten, zoo verkwikkend te maken. Om hieromtrent tot eenige zekerheid te komen, zoude men moeten nagaan, of dat uur van insluimeren zich ook vervroegt of verlaat naar het vervroegen of verlaten van den maaltijd.
Het is bekend, dat niets zulk eene onwederstaanbare slaapzucht verwekt, dan hevige koude, en velen zullen dit verschijnsel als geheel onbestaanbaar met de tot dus verre voorgedragene verklaring achten. Maar, behalve dat het ligchaam dan werkelijk in eenen staat van aanmerkelijke spanning is, weten wij, uit latere waarnemingen en proeven, dat de zenuwen vooral de organen zijn, die de dierlijke warmte opwekken en onderhouden, en dat deze dus, bij hevige koude, zeer werkzaam, zeer ingespannen, en eindelijk geheel uitgeput moeten wezen. Zietdaar dan den slaap een noodzakelijk gevolg van deze afmatting. Eene dergelijke oorzaak werkt, vereenigd met overvoeding, waarschijnlijk bij de langdurige verdooving der winterslapers, welke door warmte alleen of opgewekt, of zelfs wakker kunnen gehouden worden.
Waar wij derhalve het slapend dier gadeslaan, overal vinden wij den grond van het gestremd bewustzijn, in die ontspanning der zenuwen, welke een natuurlijk gevolg van hare gestadige werkzaamheid zijn; in die verslapping, waardoor zij onvatbaar voor sterke indrukken, onvatbaar voor de inspanning worden, welke de

{==241==} {>>pagina-aanduiding<<}

ziel noodig heeft, zal zij gevoelen en handelen. In den mensch moet dit dus nog veel meer het geval wezen, omdat alle de deelen des ligchaams, alle punten van het zenuwgestel, ja ziel en ligchaam meer zamensmelten en één geheel uitmaken. Dewijl echter, vooral de ziutuigen, gedurende den dag bij hem zijn ingespannen, behoeven ook deze den slaap het meest en slapen dieper. Van alle zintuigen het gevoel het minst, dewijl dit het minst door den geest wordt ingespannen. Maar door deze ongelijke rust der verschillende ligchaamsdeelen, doordien de organen des inwendigen levens niet of althans zeer weinig slapen, wordt daardoor de slaap niet dikwijls onvolkomen, en er eene breede deur voor droomgezigten opengezet. Intusschen neemt dit, enkele gevallen uitgezonderd, van het verkwikkende des slaaps niets weg, dewijl daarbij de zintuigen, de geest zelf meer lijdelijk, dan wel werkzaam is. Zoo ontwaken wij uit elken slaap inderdaad tot een nieuw leven, maar het is er verre af, dat wij uit onzen slaap tot dat leven niets zouden mededragen. Die bewustelooze toestand, welke ons als in eene andere wereld verplaatst, welke telkens en telkens voor zoovele uren terugkeert, moet een' aanmerkelijken invloed op ons geheel bestaan, op onzen welstand naar ziel en ligchaam uitoefenen. Over dien belangrijken invloed hope ik u, bij eene volgende gelegenheid, te onderhouden.

einde van het tweede en laatste deel.



(*) Mijn vriend vroeg verloochent met dit bastaardfilosoferen den geest van zijnen tijd niet. Boven heeft hij met zijn' gemijterden priester van esculaap een staaltje van zijne bastaardgeleerdheid gegeven. Hoe hij er aan komt, weet ik niet; ik weet alleen, dat hij, bij den Schout, dagelijks de staatscourant leest, en dat hij lid is van een Departement tot Nut, in het naburig stadje, waar alle veertien dagen eene verhandeling en twee of drie bijdragen geleverd worden.

(*) in medias res Non socus ac notas auditorem rapit.

horat, ad Pison.

(*) Ik weet niet, of allen, die den naam van autheur dragen, zoo eerlijk zijn van te bekennen, dat zij slechts schrijvers zijn.

(†) In onze verlichte dagen ziet men den adel der menschheid zoo wel door den smeringen kiel van den Slagter, als den geborduurden rok van den Graaf doorschijnen. Eigenlijk heeft deze zijn' rok met galons en gene zijn' kiel afgelegd, en beiden zitten in eene nieuwmodische frak naast elkander. Gelukkig menschdom!

(§) Dit bloeijend Departement bestaat uit 18 leden..

(*) Als mensch gaf de mensch zichzelven het aanwezen.

doornik

(*) Door eene inktvlek meende ik te zien schemeren: en de Theologanten.

(*) Vriend wakker dwaalt hier ellendig van den weg af. Hypochondrie, had hij kunnen zeggen, ontstaat voornamelijk door onze verwijdering van de Natuur, door een gekunsteld leven; hetzij wij ziel en ligchaam door takels en dommekrachten onbedenkelijk hoog opvijzelen, om in alles groot en geweldig te zijn, hetzij wij dezelve in den fijnen ether van gevoel en heiligheid oplossen. In beide gevallen ontstaat er, door overspanning, eene verzwakking, welke eindelijk het ligchaam niet meer bestand maakt voor de minste aandoening, zoodat ademhalen een arbeid en de eenvoudigste spijs vergift wordt. Wil men zoo iemand genezen, men moet hem wederom met de Natuur verzoenen. Hiertoe is nu juist niet noodig, dat men naar Pyrmont, Aken, Ems of Carlsbad reize, om in die schaduwrijke en geheimzinnige tempels van hygiaea zich van zijne ligchaamszonden te wasschen. Een alledaagsch leven, waarbij men zijn brood eet in het zweet zijns aangezigts, is een beter hulpmiddel, dan de beroemdste badplaatsen, en dan magnetische incubaties, jaren lang voortgezet.

(*) Dit is een zondig woord, zal men zeggen. Ik weet niet' of maarten met den gruwel van het materialisme besmet is; maar dit weet ik, dat, wie dagelijks door de menigte wandelt, zoo lang hij oogen en ooren open houdt, ieder oogenblik in verzoeking moet komen, om tot die gruwelijke zonde te vervallen.

(†) Voila l'homme en effet! De indruk van het oogenblik maakt hem groot of klein. En men ergert zich aan Wonderdoctors, even alsof 't een wonder ware, dat blinden en kreupelen zich leiden laten door zienden en sterken, dommen door slimmen, kleine zieltjes door groote! Hoe dikwijls lokt een naam alleen, of zelfs een rok zonder naam, gansche scharen, als de man met het fluitje de kinderen in zekere Duitsche stad, einden ver! Dat alles vindt men natuurlijk; ook, dat een ijdele damp schepen als huizen in beweging zet: maar dat de mensch mensch is, vindt men een wonder.

(*) Eigenlijk staat er wij; doch, daar ik geen Doctor ben, heb ik deze verandering noodzakelijk gekeurd; een bewijs, dat ik met oordeel afschreef.

(†) Lang wist ik niet, of ik dit vreemde woord zoude overnemen; ik vreesde mij te verraden; dan, de chirurgicale zucht, om latijnsche woorden te gebruiken, behield de overhand.

(*) Ps. 97.

(*) De Etudes de la Nature van bernardin de st. pierre, bevatten de belangrijkste bijdragen tot dit leerstuk.

(*) Natuurkundig Schoolboek, 2o. Uitgave, 1809, 1812.

(*) Beschrijving der merkwaardigste voorwerpen der Natuur; drie deeltjes, 1805–1807.

(*) Bekroond en uitgegeven door de maatschappij: tot nut van 't Algemeen, 1801.

(*) Vergelijk Dr. rusm, van Philadelphia, in hermbstädt's Museum enz. VIII B. S. 250. Uit die verhandeling zijn eenige denkbeelden overgenomen.

(*) Voor den beschaafden lezer kan hiertoe strekken c.w. hufeland, Kunst om het menschelijk leven te verlengen, II deelen, gr. 8vo. Amst. 1799. En, voor den minbeschaafden, goede, Gezondheidscatechismus, Zutphen 1813.

(*) Zie Vaderl, Letteroef. 1818. No XV. bl. 690. Meng.

(*) Men leze, om hiervan nader overtuigd te worden, c.h. pfaff, System der Materies Medica, nach Chemischen Principien, Leipz, 1808. Ier. Th. S. 44. f. - F. g. voigtel' Volstandiges System der Arzneymittellehre, herausgegeben von c. g. kuhn, Leipz. 1816. Ier. B. S. 283. s.

(*) Sömmering.

(*) D.i. dat beloost wat!

(*) B. v, Aphor. I. 5. en elders.

(†) Lib. I. Cap. 1.

(§) Kunst, om het menschelijk leven te verlengen, door c. w. hufeland, uit het Hoogduitsch, II deelen, Amst, 1798. Gezondheidsboek, enz. naar het Engelsch van a. f. m. willich, M. D.. II deelen, Rotterd. 1818.

(*) Hoe komt het toch, dat niemand met zijn' staat tevreden is, het zij hij dien zelf, na rijp beraad, gekozen, of de Fortuin hem dien heeft toegeworpen?

(*) Ignavia corpus hebetat, labor firmat. Cels.  de medic. I. 1.

(†) Luchtzucht is eene soort van ziekte, waarbij men een bijzonder verlangen heeft om op straat te zijn.

