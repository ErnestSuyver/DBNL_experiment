
   
          
                  
               Die hystorie dat leuen ende dat regiment des alre grootsten ende machtichsten conincx Alexander die heere ende prince was van alle die werelt   
              
                  
               Dit bestand biedt, behoudens een aantal hierna te noemen ingrepen, een diplomatische weergave van de vierde druk van Die hystorie dat leuen ende dat regiment des alre grootsten ende machtichsten conincx Alexander die heere ende prince was van alle die werelt uit 1491. De eerste druk dateert uit 1477. Er is gebruik gemaakt van een door Renske van Dijk gemaakte transcriptie.
                      
                          
                                  
                        
                       De folionummering in het origineel varieert tussen romeinse en arabische nummering. Ter bevordering van de leesbaarheid is hier gekozen voor arabische nummering; dus a2r in plaats van aijr.
                       Afbreekstreepjes zijn toegevoegd bij pagina-overgangen om de leesbaarheid te bevorderen.
                       Hoge punten, lage punten en middenpunten zijn momenteel allemaal omgezet naar lage punten. Veruit de meeste punten in de tekst zijn punten die op het midden van de regel zweven. Lage punten komen incidenteel voor en hoge punten bij hoge uitzondering.
                       Aan het begin van elk hoofdstuk is in het origineel ruimte gelaten voor een versierde initiaal. Deze initialen zijn niet toegevoegd waardoor aan het begin van elk hoofdstuk de eerste letter ontbreekt. In deze digitale editie zijn die letters tussen vierkante haken toegevoegd.
                       In het origineel is een deel van de tekst moeilijk leesbaar. Dat is in deze digitale editie aangegeven met vierkante haken.
                       De hoofdstuknummering in het origineel klopt soms niet of ontbreekt. Waar mogelijk is dit verbeterd of aangevuld en hieronder verantwoord.
                       
                       fol. a2v: Pphilippus → Philippus: ‘want haer man die coninck Philippus was doe wten lande’.
                       fol. a3v: in het origineel ontbreekt het hoofdstuknummer. Dat is hier tussen vierkante haken aangevuld.
                       fol. a5r: Neptanabns → Neptanabus: ‘dinghen datter geschien souden Neptanabus’.
                       fol. a5r: v → vi: ‘Hoe Alexander Pucifael bereedt. Ca. vi’.
                       fol. a6r: viij → vij: ‘Ende hoe Alexander daer den prijs wan Capittel vij’.
                       fol. a6v: viij → vij: ‘Hoe Alexander den prijs te Pysen wan: Cap: vij’.
                       fol. b1r: brnyloft → bruyloft: ‘datmen die bruyloft hildt. ende hi brocht’.
                       fol. b1r: cn → en: ‘Maer die here en wildet niet laten’.
                       fol. b1v: meusche → mensche: ‘dunct mi bet een steen te wesen dan een mensche’.
                       fol. b1v: Maecedonten → Maecedonien: ‘Hier nae volcht Hoe dat Maecedonien teghen den coninc’.
                       fol. b5r: twederhaude → twederhande: ‘Maer haer dronckenscap was twederhande’.
                       fol. b5v: ontliuen → ontbiden: ‘ende groot al ontbiden die hulp raet’.
                       fol. c2r: kiut → kint: ‘doot slaen wijf ende kint’.
                       fol. c2r: mic → mit: ‘alsoe veel volcx hebbic mit mi dattet ghelijc is’.
                       fol. c2v: bedwaughe → bedwanghe: ‘met dat ghi in soe swaren bedwanghe comen’.
                       fol. c4r: alxanders → alexanders: ‘ende viel voor alexanders voeten’.
                       fol. c4r: codinc → coninc: ‘alle sijn heeren O Alexander coninc der coningen heere’.
                       fol. c5v: vas → van: ‘Ende van sinen heer worden verslagen’.
                       fol. c5v: x:w. → x:m.: ‘ende x:m. ridders. ende daer waren’.
                       fol. c5v: benal → beual: ‘noch leefde Doe beual alexander Persemone’.
                       fol. d3v: outamelicheyt → ontamelicheyt: ‘niet en dede om eenighe ontamelicheyt die hi mit haer had’.
                       fol. d6r: Porrus → Porrius: ‘Darius den coninc Porrus van Indien’.
                       fol. d6v: xxvij → xxviij: ‘Hoe Darius van sinen luden geslegen wort Ca: xxviij’.
                       fol. d6v: Orosins → Orosius: ‘Persen Orosius ende Iustinus seggen’.
                       fol. e1r: staestelic → haestelic: ‘haestelic van hem totter tijt toe’.
                       fol. e2v: ow → om: ‘ghinc wter stadt tot Alexander om een bede te bidden’.
                       fol. e3v: naw → nam: ‘Hier nam an Alexander Sychem’.
                       fol. e4v: soade → soude: ‘soude wye Darius ter doot gebrocht had’.
                       fol. e4v: ou → om: ‘dat soude ic doen om dat ick wiste wye sij’.
                       fol. e5r: cranca → cranc: ‘sinen here die te cranc of te oudt geworden waren’.
                       fol. e5v: alexanderrs → alexanders: ‘Philippus alexanders vader Ende die heren’.
                       fol. e6v: dorct → dorst: ‘onsen rijcke naeken dorst’.
                       fol. f1v: ln gro.ter → in groter: ‘hi was doe seluer in groter auenturen’.
                       fol. f1v: nohtans → nochtans: ‘ghewont nochtans holpen sij Alexander wter noot’.
                       fol. f2v: Porrus → Porrius: ‘Dus ontfinc Porrius den camp te vechten’.
                       fol. f3r: breif → brief: ‘seluer dat alexander dien brief sien soude’.
                       fol. f3r: wareu → waren: ‘als si vochten soe waren sij lange in twifel’.
                       fol. f4r: paerder → paerden: ‘stouter ridders te paerden die in alle noot vroem’.
                       fol. f4v: inpiters → iupiters: ‘Al hout mi alt volck dat ic iupiters zone’.
                       fol. f5r: vincg → vinck: ‘seit dat hi op die zee een hooft rouer vinck ghehieten’.
                       fol. g2v: endeb innen → ende binnen: ‘te gader ende binnen drie dagen’.
                       fol. g3v: dinc → ginc: ‘als die zonne onder ginc’.
                       fol. g4r: nit → mit: ‘Alexander peynsde of hi mit gheluc ende seghe’.
                       fol. g5v: rer → ter: ‘dien verrader die v ter doot brengen sal’.
                       fol. g6r: angae leuhn → anghe leuen: ‘al en salse niet langhe leuen’.
                       fol. g6v: znie → znee: ‘een huyt hadden soe wit als znee’.
                       fol. g6v: pararadyse → paradyse: ‘sij coemt wten paradyse’.
                       fol. h1v: Cectlien → Cecilien: ‘van Cecilien ende van Gallien’.
                       fol. h3r: mic → mit: ‘daermen ewelick in leeft mit blijscappen’.
                       fol. h4r: Dau → Dan: ‘daer mede dat recht Dan prijsen die ghene diet horen’.                       
                       fol. h6r: en → eu: ‘dat hi inder stat niet en ghinge’.
                       fol. i1v: |ende → ende: ‘ende hi hadde drie zonen’.
                       fol. i4r: leeft → leest: ‘Men leest dat hi enen steen hadde soe’.
                       fol. i4r: aldns → aldus: ‘Ende aldus verghinc die auenture’.
                       fol. i5r: neruoeren → ueruoeren: ‘wilden hem ter stont ueruoeren tot haren lande’.
                       fol. i5r: dedede → dede: ‘men dede daer een schoon costelic graf’.
                         
                  
              
              
                  
               _ale002alex02_01       
               DBNL-TEI 1       
                          
                   2020 dbnl       
                  
             
                  
                  
              
                  
                          
                              
                   exemplaar Koninklijke Bibliotheek Den Haag, signatuur: KW 172 C 22       
                      
               Die hystorie dat leuen ende dat regiment des alre grootsten ende machtichsten conincx Alexander die heere ende prince was van alle die werelt. [Christiaen Snellaert], Delft 1491 (vierde druk)          
           
       
          
                  
               Wijze van coderen: standaard       
                  
           
       
          
                  
               Nederlands   
           
       
          
                  
           Die hystorie dat leuen ende dat regiment des alre grootsten ende machtichsten conincx Alexander die heere ende prince was van alle die werelt       
                      
                      
                          
                              
                              
                          
                  
              
              
              
                  
                  
              
                  
                      
                  
              
              
              
           
       
          
                  
               Die hystorie dat leuen ende dat regiment des alre grootsten ende machtichsten conincx Alexander die heere ende prince was van alle die werelt       
                      
                      
                          
                              
                              
                          
                  
              
              
              
                  
                  
              
                  
                      
                  
              
              
              
           
       
          
                  
               2020-02-13       
                          
                   RK       
                      
               colofon toegevoegd   
           
       
   

Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Die hystorie dat leuen ende dat regiment des alre grootsten ende machtichsten conincx Alexander die heere ende prince was van alle die werelt. [Christiaen Snellaert], Delft 1491 (vierde druk)
 
Zie: https://www.dbnl.org/tekst/_ale002alex02_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

    
        
        
        


    

{==voorplat==} {>>pagina-aanduiding<<}


{==binnenkant voorplat==} {>>pagina-aanduiding<<}


{====} {>>pagina-aanduiding<<}


{====} {>>pagina-aanduiding<<}


{==a1r==} {>>pagina-aanduiding<<}

Hier beghint die hystorie Vanden grooten Coninck Alexander

{== afbeelding 	
==} {>>afbeelding<<}
    



{==a1v==} {>>pagina-aanduiding<<}


{== afbeelding 	
==} {>>afbeelding<<}
    



{==a2r==} {>>pagina-aanduiding<<}

Hier beghint die Hystorie dat leuen ende dat regiment des alre grootsten ende machtichsten conincx Alexander Die heere ende prince was van alle die werelt Dat eerste cap:

[T]Ot deser tijt dat Othus Artaxarses zone regneerde in. Persen ende in Meden: ende hi in sijn tiende iaer was van sijnen rijcke. Ende int laetste iaer dat Philippus regneerde in. Macedonien Ende int laetste iaer dat Neptanabus crone ghedraghen hadde in Egipten Soe ghenas Olymphias van Alexander. alsoe men vinden mach in sinen gesten Maer veel lieden segghen dat die coninc Philippus Olymphias man Alexander an haer niet en wan: maer een ander man wan hem aen haer Want die coninc Othus van Persen doe hi Egipten wan soe verdreef hi Neptanabus den coninc vanden lande in deser manieren als wi scriuen sullen Want Neptanabus die coninc van Egipten hildt sijn lant mit touerien ende niet met striden Want als hi plach te vernemen datter eenich coninc of heer op hem quam om tegen hem ende in sijn lant te oerloghen: Soe ghinc hi alleen in een camere: ende daer dede hi mit groter toueryen ende nigromancien dat alle sijne vyanden scepen versoncken mit ten volcke in die zee ende verdroncken: Ende 

{==a2v==} {>>pagina-aanduiding<<}

doe hi vernam dat die coninc Othus op hem quam mit een groot heer so loech Neptanabus daer om: want hi meende hem te doden als hi die ander ghedaen hadde Maer hi verstont vanden god daer hi sijn touerye mede doen wilde soe hi plach dat hi verwonnen soude bliuen ende geuangen worden. ten ware dat hi haestelic wt den lande vloghe Doe dede hi sijn haer ende sijnen baert of scheren: ende hi nam sijn beste iuweelen mit hem ende vloech te Macedonien waert: Ende daer wort hi vermaert voor een groot astronomijn ende Olymphias Philippus. vrouwe ontboet hem om raet an hem te nemen van saken die sy begheerde. want haer man die coninck Philippus was doe wten lande:
    

    
Hoe Neptanabus Alexander wan Ca. ij

[A]Ls Neptanabus tot deser vrouwen quam ende hi sach dat sy zeer schoone was Soe wort hi haer zeer beminnende: ende hi gaf haer te verstaen dat sy eenen zone dragen soude die alsoe machtich wesen soude: Al waert dat Philippus haer man haer verdriuen wilde haer zone soudese wel te rechte houden. Ende hi seide haer dat sy dien zone aen eenen god winnen soude. Hier om wort sy zeer bescaemt ende veruaert: ende sy vraechde hem Wat god salt sijn Neptanabus antwoorde haer: segghende Het sal wesen Ammon die god van Libra Hier om 

{==a3r==} {>>pagina-aanduiding<<}

bereyde di tamelic ende eerlick datstu waerdich moechste wesen alsulken god te ontfaen. ende du sulste gaen tot deser stat daer sal hi tot v comen inder gedaente van eenen drake In deser manieren so bedroech dese touenaer Olymphias ende hi quam seluer tot haer in eens draken ghedaente. want hi conste hem seluen wel verscheppen Dus lach hi bi haer ende wan aen haer den stouten Alexander Des nachts dede hi dit Philippus den coninc Olymphias man in een droom te voren comen daer hi lach voor een stat Ende Philippus die coninc ontboet een droom beduder die zeer wijs was. ende seide hem: Mi docht dat ic in een droom sach datter een schoen god mit grauwen hare die twee clare ramshoren hadde bi mijnre vrouwen Olymphias lach en sliep Ende doe hi sinen wille mit haer gedaen hadde: soe dochte mi dat hi seyde Wijf ghi hebt van mi ontfanghen eenen zone een wreeker Die meester antwoorde daer op Dijn vrouwe heeft eenen zone ontfangen in haer lichaem van een god Endeom dat ghi docht dat hi graeu gehaeret was ende ghehorent als een ram: dat beduydet dat sy dat kint ontfanghen heeft van Ammon den god van Libra. Hier om wort die coninc Philippus harde gram ende hi liet sijn oerloghen staen ende hi keerde haestelic te Macedonien waert Olymphias was doe zeer versae-

{==a3v==} {>>pagina-aanduiding<<}

ghet ende sy onthaelde den coninc bloedelijck Ende hi seide. Wijf ic weet wel hoet mit v vergaen is: want dat kint datstu drages en hebstu van ghenen man ontfangen mer van een god. Aldus troeste hi die vrouwe die in vresen was mit behendicheden. mer sijn hert was hem zeer tonvreden
    
    
Hoe hem Neptanabus verschiep in een draeck [Ca. iij]


[H]Ier nae verstont Neptanabus dat Philippus die coninc Olymphias sijnre vrouwen te harder was Ende tot eenre feesten daer den coninc sat ende at mit sijn volc so dede hi dit wonder Ende om dat die coninc tegen sijnre vrouwen fel ghelaet toende. so versciep hem Neptanabus in eenen draeck ende hi quam midden inder feesten. Doe worden alle die ghene die daer waren zeer veruaert. want hi was in sinen ganc zeer schone om te aensiene Ende hi wort soe vreeselic wispelende datter alle die zale of beefde: ende sij waren alle in grooten anxte. sonder Olymphias Philippus wijf Want die draeck boet haer sijn hant ende hi was bereyt te doen wat sy wilde.
ende hi leyde sijn hooft in haren schoot ende custe haer Hier nae wort vanden draeke een aern. ende hi vloech wten huyse Doe wort die coninc blijde ende seyde Ick was sot dat ic mi balch op mijn vrouwe. want nv sye ick wel dat dit een god was. maer niet wel en weet ic oft Ammon was om dat hi in eene draecke openbaerde. 

{==a4r==} {>>pagina-aanduiding<<}
ofte oec Iupiter om dat hi naemaels een aern wort Doe antwoorde hem sijn vrouwe Olymphias ende sy seide dattet die god Ammon was. Op eenre tijt hier nae soe quam een henne daer die coninc Philippus sat ende sy leyde een ey in sinen schoot ende doe voer sy wech Ende dit ey viel van sinen schoot aen stucken: ende doe quam daer een cleyn draecxken wt. ende hi liep al daer omme. recht of hi gherne weder in die eyscale geweest hadde: Endedoe die drake daer immer in wesen wilde soe viel hi doot op die aerde Doe seyde hem een wijs man Di sal een zone gheboren worden die heere wesen sal bouen alle die werelt: maer als hi die werelt ge wonnen sal hebbenende hi tot sinen lande sal keren willen soe sal hi steruen Dit beduydet dit wonder van desen eye. ende oeck mede van desen draecke:

    
Hoe dat die grooten Alexander gheboren wort: Capittel iiij:


[T]Ot deser tijt ginc Olymphias swaer van kinde Ende Neptanabus was altijt bi haer doe sy in arbeyde lach vanden kinde: ende hi was onledich mit sijnre touerien om dat hi haer seggen soude die geluckichste vre dat sy dat kint baren soude: Ende soe haest als Olymphias gelegen was vanden kinde soe stormdet ende donrede ende blixemdet zeer: ende oec in veel steden beefde die aerde

{==a4v==} {>>pagina-aanduiding<<}
Ende opt huys daer die coninginne dat kint gebaerde vochten alle die nacht twee aernen die een tegen den anderen. tot dat die een den anderen Ende hier bi wort beduydet dat hi winnen soude Asyen endeEuropen Philippus die coninc hiet desen zone Alexander. want hi hadde te voren eenen anderen gehadt die oec alsoe hiet Dit kint was blijde van aensichte ende een deel ghehaert ende dat haer was gelublont als leeuwen haer: Hi hadde schone blijde oghen. maer sijn luchtere oghe was graeu ende sijn rechter oghe was bruyn Aldusdanich was dat kint ende dat maecsel van Alexander Sijn vriendinne hiet Alatrine ende sy was een edel schone ioncfrouwe Sijn touenaer hiet Alitus Ende Polonitus leerde hem letteren Olymphias leerde hem singen Anaxigenes leerde hem die rethorike Menedas leerde hem geometrie Arestotiles philosophie.


Hoe Alexander Neptanabus dode Ca: v


[A]Ls Alexander xij. iaer out was soe wilde hi rijden mit sijnen vader: want hi minde doe zeer die wapen Ende doe begonste hi wapen te dragen: ende hi voer dicke int heer: ende daer hildt hi hem soe vromelic oft hi langhe ridderscap geplogen hadde. Ende hi bat Neptanabus dat hi hem wilde leeren in die sterren te syen:
ende hi dedet gherne also dat hi verstandel daer in wort Ende Neptanabus leyde alexander op enen
{==a5r==} {>>pagina-aanduiding<<}
nacht op enen hoghen berch daer een diep dal onder lach. ende daer seyde Neptanabus veel wonders dat hi inder sterren sach Doe vraechde hem Alexander of hi daer inne wel sach wat dinghen datter geschien souden Neptanabus antwoorde hem Iae ic Doe nam hem Alexander ende stacken vanden berghe dat hi viel ende brack sinen hals Doe seide Alexander Waer om en voorsaecht ghi niet dat v dit ongeual geuallen soude Licht v nv opwaert ende besyet die sterren Neptanabus antwoorde hem ende seide Nyemant en mach ontulyen dat hem die goden gheset hebben te geschien. want ouer langhen tijt heb ic geweten ende nv weet ic bet dat mi mijn kint doden soude: Doe vraechde Alexander oft hi dan sijn vader was Neptanabus seide hem Iae ic ende hi belijede hoe hi sijn moeder bedrogen hadde ende hi seide hem al wat hi haer te verstaen hadde gegheuen. ende nae desen woorden eynde hi sijn leuen Doe nam hem Alexander op sinen hals wt vaderlicker minnen ende hi droech hem in die zale ende dede hem eerlick begrauen Ende als hijt sijnre moeder vertelde so hadde sy des groot wonder dat sy alsoe bedroghen was: ende sy seide haren zone alle dat gheene dat haer geboert ende gheschiet was Ende sy seyde hem alle dingen alsoe die geuallen waren:

    Hoe Alexander Pucifael bereedt. Ca. vi

        
{==a5v==} {>>pagina-aanduiding<<}

        [P]Hilippus die coninck van Macedonien seynde in Delfos tot Appollijn den afgod een groot present om hem te vragen: wye nae hem regneren soude in sijn conincrike. Doe antwoorde die afgod Appolijn Die so vroem is dat hi Pucifael beriden mach: die sal coninc wesen van dinen conincrijke ende oec van al die werelt Dit Pucifael was een wreet wildt ors als een lybaert ende het was zeer groot snel ende goet. maer het hadde menighen man ghedoot want het en liet nyemant op hem sitten Desen ors hildt Philippus besloten in een stal Op een tijt ghinc Alexander voerby den stal. ende hi hoorde dat ors neyen zeer vreeselick Doe vraechde hi Ist een lybaert of een paert dat ic daer hore neyen Ptholomeus die mit hem ghinc seide hem Het is dat ors Pucifael dat alle die luden verbijt Doe dede Alexander den stal ontsluten: ende alsoe haest als dat ors buten quam soe spranchi daer op endereedtet waer dat hi woude: sonder enich bant of breydel Dat nochtans menigen mensche wonder gaf. want Alexander noch niet en was dan een kint van vijftien iaren: Doe liep daer een sargant tot Philippus ende hij dochte dat Appolijn dit voorseyt hadde Ende die coninc quam haestelic tot sinen zone zeer blijde ende vroylick. ende hi gruetede hem als een heere van alle die werelt. 
    

    
        
{==a6r==} {>>pagina-aanduiding<<}
    
        
{== afbeelding 	
Hoe Alexander doe hij vijftien iaer out was hoorde dat te Pysen een steeckspul beroepen was Ende hoe Alexander daer den prijs wan Capittel vij:    ==} {>>afbeelding<<}
    
    
        
        
{==a6v==} {>>pagina-aanduiding<<}

Hoe Alexander den prijs te Pysen wan: Cap: vij

[A]Ls Alexander die ionghelinc in sijn vijftiende iaer ghinc soe vernam hi dat te Pysen een spul van wapenen beroepen was Ende hi badt sinen vader dat hi hem tot dien spele varen liet Ende sijn vader dede hem daer toe ghereyden paerden ende ander dingen die daer toe behoerden: ende hi liet hem eerlic derwaert varen Doe ginc Alexander te scepe ende hi quam cortelic te Pysen geseylt Als hi gelandt was. beual hi sinen knecht die paerden ende ginc selue die stat besyen Daer hi dus ghinc soe ontmoette hem een coninc gehieten Nicolaus van Acernae daer hi mede ter scolen gegaen had mer die coninc onthaelde hem onwerdelick Doe antwoorde hem Alexander Bijder trouwen die ic sculdich ben minen vader ende mijnre moeder Ic sal di morgen moede vechtens maken. Want kijuen is een bloode mans aert: mer een stout man becortet mitten swaerde Ende dit geuiel also want Alexander verwan den coninc Nicolaus inden tornoy. ende oec so proefde hi hem wel in allen anderen saken ende tgheuiel alsoe dat hij den prijs ende die crone vanden spele wan Ende also Hoe Alexander doe hij vijftien iaer out was
keerde hi weder om te lande. ende hi vant dat sijn vader sijnre moeder verstoten hadde: ende hi wilde een ander wijf nemen die Cleopatra genaemt was: Ende het geboerde dat Alexan-
{==b1r==} {>>pagina-aanduiding<<}
der opten seluen dach daer quam datmen die bruyloft hildt. ende hi brocht die crone vanden prise ende presenteerdese sinen vader ende hi seyde Neemt heer vader die eerste crone van minen ridderscap. Ende hi settese hem op sijn hooft. Seggende Vader om minen wille sult ghi dese bruyloft laten. ende mijnre moeder weder nemen Daer nae ghinc hi sitten teghen sinen vader ouer. ende daer was een groot heere die des onwaerdt hadde ende hi hildt sinen spot mit alexander. Doe seide hem Alexander: dat hi sijn spotten laeten soude. oft het soude hem rouwen daer quaem of wat dat mochte Maer die here en wildet niet laten Doe nam een croes van der tafelen ende hi sloech hem daer mede op sijn hooft also stijue dat hi mitten slage doot bleef Hier om wort Philippus die coninc van Macedonien soe gram op sinen zone Alexander dat hi op stont om hem te slaen. ende doe quetsede Alexander den coninc Philips diemen hildt voor sinen vader in sijn been. ende hi iaechde alle die ghene die teghen hem waren wten palayse mit sinen swaerde Ende als Philippus alexanders vader genesen was soe versoende hi tegen sijn zone: ende hi haelde Olymphias alexanders moeder weder om:


    
Vanden wijsen ende waerachtighen man Socrathes. Capittel viij:


{==b1v==} {>>pagina-aanduiding<<}

[T]Ot desen tijden was die wijse Socrathes vermaert. ende hi was soe waerachtich in sinen woorden. soe wat dat hi seide. datmens al geloefde sonder eedt Op eenre tijt hadde hi te Athenen ghenoech gedroncken: ende hi ghinc doen voor menigen iongelinc ligghen mitten hoofde inder schoonster ioncfrouwen schoot die binnen alle die stadt ghemeen sat om ghelt Ende doe wedden die ionghelingen tegen dat ghemeen wijf dat sy nv noch nimmermeer en soude moghen doen wat sy oec daer toe dede. dat hi haers pleghen soude moghen Ende doen dede dat wijf mit hem al dat sy woude: maer niet en woude hi bi haer ligghen. Doe seyden die ionghelingen Wij hebbent ghewonnen. Sy antwoorde daer op Ic waende gewedt te hebben ende pandt gheset te hebben van enen man die vleysch ende beenen ghehadt hadde. maer hi dunct mi bet een steen te wesen dan een mensche Dese Socrathes plach te seggen Ic hebbe dicwijls ghesproken datter mi afterdeel of gecomen is: maer van zwygen en quam mi nye scade noch scande daer ic afterdeel in hadde
Hier nae volcht Hoe dat Maecedonien teghen den coninc Philippus op steken woude Ende hoe Philippus Macedonien wan:

    

{==b2r==} {>>pagina-aanduiding<<}


{== afbeelding 
	==} {>>afbeelding<<}
    


Hoe Philippus Macedonien wan Ca. ix

[T]Ot deser tijt quam Philippus den coninc nyeumare dat Macedonien teghens hem op steken wilde Doe vergaderde hi een groot heer ende hi beleyde die stede Ende hem wort van opter muren sijn rechter oghe wt ghescoten Maer nochtans en liet hi sijn oerloghen daer om niet. want waer datmen street
{==b2v==} {>>pagina-aanduiding<<}
ende stormde daer was hij oeck mitten anderen Ende al wortet aldus wt gescoten nochtans was hi der stat niet te felre Want doe die van binnen an hem genade sochten: soe dede hi al dat sij hem baden ende hi was hem zeer goedertieren inden pays te maken In deser tijt waren oec in gryeken veel vaster steden die wel beuest ende bemuert waren. ende elck wilde die stercste wesen: ende sij droegen ouer een die een den anderen bij te staen in haere noot ende dat hilden sij wel Desen steden lach hi aen mit behendicheden die een na die ander soe dat hijse al onder hem brochte. ende al dat lant van Gryeken mede:


    
Hoe dat Alexander Darius den tyns ontseide Capittel x:

[A]Ls Othus die coninc van Persen xxvi iaer gheregneert hadde soe sterf hi. ende sijn zone Erges die oec arsamus hiet regneerde nae hem vier iaer Ende als hi sterf so regneerde Darius sijn zone in Persen ende in Meden Maer Alexander Philippus zone wan hem den strijt vromelic of Tot dien tijden staken die van Macedonien tegen Philippus haren coninc Doe sende Philippus sinen zone alexander mit een groot heer om
die stat te winnen Alexander beleyde die stat ende hadse cortelic tot sinen wille Ende als hi weder om gecomen was ende sinen vader die tijdinge brocht dat hi die stat gewonnen hadde Soe sach hi in die zale staen vremde luden wt verren lan-
{==b3r==} {>>pagina-aanduiding<<}
de: want hi kendese aen die vreemde clederen Hi vraechde henluden van waen dat sij waren. ende wat sij begeerden Sij seiden hem dat sij waren boden des conincx Darius van Persen: ende sy quamen daer van sinen weghen om te ontfangen den tyns ende den tribuyt vanden lande ende vanden water datter doer loept Alexander verwonderde hem zeer van desen eysch ende zeden Ende hi seide tot een van desen boden aldus Hoe is dit vercopen van Persen aldus. en heeft god niet den luden die elementen ghegeuen ende gedeylt dat sijse ghebruyken sullen tot hare nootdrufte int ghemeen Segghet Darius dat hi dese castumen of legghe: eer ic daer om vergramt worde: Of seght hem en wil hijs niet doen. dat hem Alexander alsoe nae comen sal dat hi des gram worden sal Daer om vaert haestelic wech. ende seght uwen here dat hem hier cleyn noch groot geboeren en sal Hier en binnen stac daer een ander stat op tegen den coninc Philippus. ende hi gaf alexander een groot heer om die stat mede te bestriden Als Alexander wech was so quam daer een groot heere genaemt Pansames die zeer fyer van hem seluen was. ende hi wort alexanders moeder zeer beminnende Doe dese Pansames boden van minnen an Olymphias sende Soe ontboet sy hem weder. dat sy hem gherne te manne nemen soude: waer die coninc Phi-
{==b3v==} {>>pagina-aanduiding<<}
lippus haer man doot ware

    
Hoe Philippus sijn doot wraecte Capit xi:

[P]Ansames hadde gewacht dat alexander in oerlogen lach mit een groot heer Want alexander wort op die tijt also zeer vermaert van vromicheden datmen hem zeer ontsach: Dese Pansames quam mit groter macht op Philippus den coninc ter wijlen dat Alexander wech was ende hi wilde Philippus ter doot brengen. ende hi nam Olymphias die coninghinne mit crafte Maer die auenture geuiel also dat alexander thuis quam varen ter wijlen dattet gheuechte was. ende hi vinc dien Pansames. Als alexander vernam
dat sijn vader noch leefde soe brocht hi Pansames voor hem. ende hi gaf hem een bloot swaert in sijn hant ende hi hiet hem dat hi hem seluen wreken soude ouer sinen vyant Ende Philippus stac Pansames doer sijn gemacht dat hi doot bleef Ende doe Philippus cranc begonst te worden so seide hi Mi en is niet leet dat ik steruen sal: want hi is doot die mi geslegen heeft: Mer Alexander lieue zone ic peynse om die woorden die mi v moeder seide als sy v droech Ic heb begheert eenen wreker. ende mit desen woorden so sterf hi Die coninc Philippus conste veel van wapenen ende van ridderscap ende hi was een cloec orlochs man ende hi was altijt wel versyen van wapenen ende van scatte om te wederstaen al wes hi te doen
{==b4r==} {>>pagina-aanduiding<<}
hadde Hi was altijt op sijn hoede ende nimmermeer en was hi moede rouens. als nv was hi ontfermhertich ende als nv loos Ende ten dochte hem gheen misdaet al haette hi enen man altijt noch hoe hi hem verwinnen mochte wast heymelic of mit logenen Hi was goedertieren ende moordadich ende hi beloefde meer dan hi dede: hi was vrient daert hem vromen mochte: maer anders en mocht nyemant aen hem comen. Hi toende vrientscap den gheenen die hi haette: ende die vrien den waren maecte hi tonvriende Ende hi conste hem wel an beyde syden vriendelic gelaten. om vordeel daer an te verweruen. hi was oec zeer scalc in sijnre talen Valerius scrijft oec van Philippus dat hem eens ontboden was dat alexander sijn zone vrientscap beiaghen wilde an enighe luden mit gelde Doe screef hi an hem O Alexander lieue zone Waer hebt ghi gheleert dat ghi vrienden mit gelde copen wilt daer gheen trouwe in wesen en mach: Want die vrienden die men mit gelde coept alsmen hem niet meer en gheeft so is die vrientscap al gedaen Hi scrijft oeck hoe Appollijn Philippus ontboet een teyken sijnre doot aldus: want hi hiet hem wachten vanden waghen Hier om brac die coninc Philippus alle die waghenen van sinen lande ende hi dede karren daer voor maken Mer Apollijn die meende dat die waghen die in Pansames 

{==b4v==} {>>pagina-aanduiding<<}

swaert gescreuen stont een teyken daer Philippus mede verslagen was Philippus die coninck van Macedonien badt sinen zone Alexander dat hi mit schone woorden die ghemeente te vriende soude houden. ende dat hijse vriendelick toe spreken soude als hijse gemoette. ende oec dat hi die ridders vrientscap soude bewijsen als hijse gemoette ende dat hijse mit hem ten eten soude leyden Orosius scrijft dat Philippus die coninck des daechs te voren eer hi gheslegen was gevraecht wort. wat doot dat hi alre liefst te steruen had Hi antwoorde Ic prijse datmen enen groten here nae veel zegen ende eeren die hi gewonnen heuet: datmen hem sonder vreese oft verradenisse verslae als hi sittet in payse ende in groter eren ende dat hi dan sterue sonder euel of ziecheit Ende dit selue geschiede hem: ende die goden en mochtent niet beletten. al hadde hi haer luttel eren gedaen Want al hadde hi haren tempel ende haer outaer beroeft. nochtans en mochten sijt niet beletten hi en sterf alsoe hi begeerde Hi plach oec haer beelden te breken an stucken om die giericheyt vanden goude daer sij of gemaect waren

    
Hoe Alexander sijn rijck ontfinc Ca: ix

[A]Ls die coninc Philippus doot was. so ont finc alexander sijn zone altemael sijn rijcke Maer Alexander was quaeder ende vromer dan sijn vader was Sinte Augustinus bescrijft 

{==b5r==} {>>pagina-aanduiding<<}

dat Alexander ende sijn vader altijt naerstelick stonden om die zeghe te winnen Mer alexander auentuerde hem seluen openbaerlick om die zeghe te crigen sonder verradenis: ende Philips die vader gaf hem node in die auenture. mer al slupende ende mit verradenis plach hi meer sijn vyanden te verwinnen Hier om was hi die wijste diemen vandt: mer alexander sijn zone was meerder van moede Philippus als hi toornich was. so bedecte hi dat als een wijs man. maer alexander en micte daer niet op. want als hi gram was soe en wasser gheen maete noch redene inne: Beyde droncken sij gherne wijn ende dicke waren sij droncken Maer haer dronckenscap was twederhande: want als Philippus droncken was so en achte hi niet hoe verre ende onueruaerliken dat hi liep onder sijn vyanden. Mer als alexander droncken was soe moestent sijn vrienden ontgelden Alexander wilde ontsyen wesen. mer sijn vader wilde gemint wesen: Philips was vol sorgen ende wel sprekende. ende alexander en brack nyemande trouwe Philips was ghenadich ende zeer goedertieren op die gheene die hi verwan: mer alexander was des veel te stouter ende te ouerdadigher Doe Philippus gestoruen was soe dede hem alexander eerlick ter aerden doen. ghelijck alst hem betaemde nae sijn conincklike werdicheit Doe dede alexander cleyn
{==b5v==} {>>pagina-aanduiding<<}

ende groot al ontbiden die hulp raet of daet tot Philippus sijns vaders doot gegeuen hadden: sonder alexander sinen broeder Ende dat was om dat hi hem gruetede ouer coninc dat eerste dat hi hem ghemoete Hi dede doden Mercenarus sijn broeder van sijns vaders weghen. om dat hi seide dat hem dat rijcke mit rechte toebehoorde

    
Hoe Alexander sijn heer vergaderde Ca. xij:

[N]Ae Philippus des conincx doot wort Alexander gecroent coninck in Corinthen dat is die hooftstadt in Gryeken Ende doe vergaderde hi alle sijn heer ende hi wan Athenen ende Thebeen  Op eenen nacht als Alexander op sijn bedde lach ende hi peynsde hoe hi Asyen winnen mochte. Soe quam god voor hem staen gecyert mitten ghewade dat der Ioden groote pape an plach te hebben in sijnen
dienst inden tempel Ende mit sijne claerheit wort den nacht inder zalen lichter ende claerdere dan die dach wesen mochte Ende hi sprac Alexander aen ende seide. dat hi in hem betrouwede Ende dat hi trecken soude ten rijcke van oesten wert want hi soude hem helpen dat hijt al winnen soude Ende doe vraechde hem alexander wye dat hi was ende hoe hi hiete Die god seide hem Waer bi soe vraechstu minen naem die alte zere wonderlick is: doet dat ic di segghe Ende den mensche dien ghi syen sult in deser gelikenisse
{==b6r==} {>>pagina-aanduiding<<}

doet hem doch eere: Ende hier mede so ontuoer hem god Tot dier tijt plach men oeck ende daer te voren te doen: dat elck mensche nae sijn doot oft oec nae sinen lieuen vriendt dede maken een beelde dat zeer properlic ende hem wel ghelijck
was Ende dit dede Alexander oec doen Ende doe
ginc hi staen voor Philippus sijns vaders beelde ende hi seide tot sijnen volcke Die hem totter wapenen willen gheuen mit mi Alexander. hi
bereyde hem nv Want het dunct mi nv tijt wesen ende het is wel recht dat wij eerst beginnen te striden opten ghenen die ons nv hier voortijts bescadicht hebben. ende op die ghene die ons
nu alle onse vryheit nemen willen. Alle die ridders ende alle dat edel volck warens alexander toe in deser saken Doe ontsloet alexander sijn vaders scat ende hi gaf soudie gout ende siluer ende hi gaf wapen alle die ghene diet te doen hadden Hier mede vergaderde hi een groot heer. onder te paerde ende te voet lxx.m: ende vii:C: ende iiij:C. stouter mannen: onder ionghelinghen: oude. ende graeuwe. die hier voortijts mit hem ende sinen vader geoerloecht hadden Want in alexanders heer en hadde nyemant voechdije noch heerscappie hi en was tseuentich iaer oudt Ende binnen alle sijn heer soe en peynsde nyemant om te vlyen: maer sij peynsden altijs om die zeghe ende om te verwinnen Ende hi nam sijn costen 

{==b6v==} {>>pagina-aanduiding<<}

mildelijc wt sijns vaders scat. ende hi dede veel scepen maken ende daer mede voer hi te creten ende in lythonien Ende al dat lant toech hi mit subtijlheit aen hem. ende hier nae wan hi Cecilien Ende corts daer na voer hi doer Italien ende daer ontfinc hem die stadt van Romen eerlick ende wel. Want sij senden hem heymelic in sijn ghemoet:
daer alle die stat van Romen te samen an stont ende die Romeynen brochten alexander een schone duerbaer crone ghemaect van finen goude ende ghesteenten Ende dese crone gaf hi hem in een teyken ende tot eenre gedenckenisse om dat die vrientscap van hemluden langhe dueren soude Alexander ontfinck dese crone herde gherne. ende hi onthaelde Elminisse harde wel mit veel schoonre talen die hi wel conste: ende daer nae liet hi hem vriendelick van hem scheyden Hier bouen senden die Romeynen alexander twee: m. mans ende xl: pont ghewegens gouts Aldus so
voer alexander te Affriken waert Ende hi reet sonder eenige wederstoet mit al sijn heer alle Lybien doer: ende hi quam aldus mit alle sijnen volcke in Egipten mit scepen te water ende te lande Doe hi in Egipten quam soe ontfinghen hem eerlic ende sij hilden hem voor haren heere

    
        
            
Hier na volcht hoe Alexander Cyrien ende Tyren beleyde. ende hoe dat hijse te samen verwan: Capittel xiij.


{==c1r==} {>>pagina-aanduiding<<}



{== afbeelding 	
==} {>>afbeelding<<}
    

[A]Lexander sach in Egipten staen een beelde ghemaect van swarten marbersteene
Doe vraechde hi wat dat beelde beduyde Dat beelde antwoorde hem ende seide. dattet was Neptanabus die wel eer die van Persen ontulogen was wt Egipten ende liet sijn rijck als hem
Othus die coninc van Persen verdreef Want die
auenture liep Neptanabus soe teghens
{==c1v==} {>>pagina-aanduiding<<}
daer niet te bliuen Als alexander dit verstont so dede hi dien beelde eere als sijnen vader. ende hi aenbedet ende gruetedet oetmoedelic ende hi seide dat hi Neptanabus zone was Wt Egipten quam alexander in Syrien: ende tot wat steden dat hi quam die toech hi an hem Maer doe hi te Tyren quam so sloten die van binnen die poorten voer hem Doe beleyde Alexander die stat om te winnen want hi meende die stadt te winnen mit eenen storm. mer daer bleuen veel van sijn luden doot Hier om toech alexander bet afterwaert. om sijns gemacx wille ende hi beleyde die stat sterkelic ende hi dreychdese zeer dat hijse winnen soude Ende alexander seynde boden mit brieuen in die stede die aldus spraken Ons hadde genoech geweest ende recht ghedocht dat ghi ons goedertirenlic uwe stadt op gegeuen hadt: wij souden v hoeschelic ontfangen hebben. Maer om dat ghi die eerste sijt die tegen ons te striden begint. so sal alle die werelt een vreeselic exempel an v luden nemen. Want ghi sult corts weten of die Gryeken striden konnen of niet: ende sijt ghi wijs so sijt ghi gesont. mer sijt ghi onwijs soe suldi onlange ghesont wesen: ist dat ghi inden wille blijft dae ghi nv in sijt. Die heren vander stat deden alle die boden die die brieuen brochten doden ende aen een cruyce slaen Als Alexander dat vernam soe toech hi derwert al verwoet ende

{==c2r==} {>>pagina-aanduiding<<}

hi wan ter stont die vaste stede ende hi vernieldese ende verbrandese Ende hi dedet al doot slaen wijf ende kint ende alle datter inne was cleyn ende groot [E]enighe willen seggen dat Alexander Darius tweewerf in stride verwonnen hadde eer hi Tyren beleyde ende wan

    
Hoe Darius Alexander brieuen screef Ca xiiij 


[D]Oe Alexander Syrien gewonnen hadde: soe seynde hem Darius brieuen: die aldus spraken Ic Darius coninc der coningen ende der goden vrient aen Alexander sinen knecht Ick beuele v alexander dat ghi weder keert tot uwe magen die mijn dienaers sijn: ende keert weder in dijns moeders schoot ende leert wat manlicheit ende stouticheit is Hier toe heb ik u oeck ghesonden een geessel ende een bal ende oec enen sack mit gelde: Bi die geessele sult ghi verstaen dat ghi noch noot hebt van dwange Den bal sende ic v dat ghi daer mede spelen sult alsoet v kinsheit toe behoort. want v en betaemt noch niet eenighe wapen an te vaten Maer ghi hebt ghedaen als een rouer ende kintschelic ons rijck aengegaen Want al hadt ghi alle die rouers van den lande vergadert mit v: soe en moecht ghi dat rijck van Persen niet doer varen alsoe veel volcx hebbic mit mi dattet ghelijc is den zande dat ander zee leyt Voort soe ben ic alsoe rijcke van siluer ende van goude dat ick alle die aerde

{==c2v==} {>>pagina-aanduiding<<}

daer mede soude mogen bedecken dat ic wilde Hier om sende ic di ghelt om datstu daer mede sult copen dij ende dinen heer dat sij behoeuen int weder keren: tot dijnre teringen Maer en wilt
ghi ons ghebot niet doen. soe sal ic luden op v senden die v vanghen sullen ende slaen als een sot. ende sij sullen v gebonden voor ons brengen.

    
Hoe Alexander Darius weder screef Ca: xv

[D]Usdanighe letteren ende talen en behaechden die princen niet wel. ende sij waren versaghet Doe seide alexander hemluden Ontsyet ghi v van hogen woorden daer niet an en leit. dit en is gheene wijsheit maer het is die cleyne hondekens maniere. want soe sij crancker sijn so si meer grimmen: Doe riep alexander den bode die dese boetscap brocht voor alle sijn edel luden ende hi ghaf hem alle dat ghelt dat sij brochten. Ende hi gaf hem brieuen die aldus spraken Ic Alexander heer der coningen ende der goden maech ontbiet Darius saluut ende ic segge dat hem naerstich is dat soe groten coninck als ghi v beroemet dat ghi in soe swaren bedwanghe comen moet onder soe cleynen volc als mit mi is Iae oec dat ghi mi alexander te dienste staen moet Wat meent ghi dat ghi v alsoe rijcke scrijft te wesen van siluer ende goude En weet ghi niet dat alle volc gemeenlic niet en begeren dan gout ende siluer Hier om sullen wi veel te stouteliker 

{==c3r==} {>>pagina-aanduiding<<}

op v striden om v dat grote goet of te winnen onse sculden mede te betaelen Ghi hebt mi een gheessel ende een bal ghesent ende oec mede ghelt: mer mi dunct dat dit grote dingen beduyt Die geessel beduyt dat ic v cortelic in bedwanc hebben sal Den bal beduyt al die werelt dat icker here of wesen sal Ende dat gelt dat ghi mi sendt beduyt dat alle v goet cortelic mijn wesen sal.

        

{== afbeelding 
	==} {>>afbeelding<<}
    



{==c3v==} {>>pagina-aanduiding<<}
Hoe Darius tegen Alexander street Ca. xvi

[A]Lsmen voor Darius dese letteren las. soe wort hi daer om zeer toornich Ende hi screef narstelic tot alle sijn princen die daer woenden ouer den berch Taurus binnen sinen rijcke ende seide Ic heb vernomen dat Alexander een iongelinc Phlippus zone van Macedonien mit cleyn volc Asyen moyet. ende ic gebiede v dat ghi hem haestelic vaet ende slaet ende cleedt hem mit purpure ende seyndten ons also gheuangen: Mer sijn scepen
ende sijn heer cleyn ende groot dat doet versincken in die zee: Ende sijn ridders ende soudeniers worden geuangen op die roode zee Hier en binnen screef Darius weder so grote ende sware woorden an alexander dat der talen ende weder talen anders niet en waren dan datment mitten swaerde becorten soude Also Iustinus scrijft soe vergaderde Darius doe te stride seuen C: M: mans dat alle ridders waren Alexander ende sijn volc vochten daer soe vromelic tegen Darius volc. dat Darius ende sijn heer zeer gescoffiert worden Want sij sagen dat grote onweder: als hagel ende wint ende regen op hem vallen quam Soe dat hem dochte dat die goden mit alexander ende tegen hem vochten: ende sij vlogen alle wech die ontulieden mochten Ende Darius was die eerste die daer vloech. want hi verloes sinen wagen ende hi sat op een paert ende hi ontreedt haestelic 

{==c4r==} {>>pagina-aanduiding<<}

Hier wort veel van Darius volc verslagen Desen strijt bestont Alexander mit ix.M. mans te voet ende M: ridders Maer vanden regen ende onweder dat op die van Persen viel. dat en onderscheyt nyemant dan alexanders hystorie die also seyt Dat alexander sijn heeren ende sijn dode man nen eerlick dede begrauen Ende dat om dese victorie ende zeghe alle die meeste heeren van Asyen aen alexander vielen ende hulde ende vrientscap mit hem maecten.



Hoe Alexander Thebeen destrueerde Capittel xvij:

[H]Ier na quam alexander weder in Gryeken mit grooter macht om een meerre heer te vergaderen ende machtelicker teghen Darius te striden: mer hi moeste liden doer die stat Thebea Mer die stat wilde tegen hem striden ende si sloten die poorten voor hem Doe viel Alexander voor de stat mit sinen volcke om die van binnen deser eeren te dancken Doe quam daer een man genaemt Cleades mit eenre herpen ende viel voor alexanders voeten ende speelde zeer soetelic ende hi sanck dit lydekijn voor alle sijn heeren O Alexander coninc der coningen heere: Ghi moecht dese stat noode bederuen die die ontsterffelike goden eerst maecten ende die daer in waren geboren Want Liberbatus ende die groote god Hercules waren in dese stadt geboren Asyon maecte dese vesten. Van hem sijn comen alle die voorbarichste van 

{==c4v==} {>>pagina-aanduiding<<}

dinen geslachte Maer alexander en achte niet op desen sanc ende hi was so gram dat hi al die stadt dede slechten ende verbarnen Hier na beleyde hi Athenen die oec gekeert was mit die van Persen bi Domestenes rade ende die van Iacedomen want Domestenes had hier of gehadt grooten scat Ochines gaf die van binnen raet dat sy hem op geuen souden: mer Dyomedes ontriedet ende hi wilde datmen die stat tegens hem hilde. Doe vraechde die stat Domestenes dat hi seggen soude wyens raet dat hem beste dochte van desen tween Hi seide datmen Ochines raet doen soude Ende men koes Domestenes dat hi die boetscap doen soude an Alexander ende dat hi hem brochte een gulden crone ende dat dede hi: Doe Athenen mit alexander versoent was. soe versoende oec Iacedomen. ende sij brochten alexander oec een gulden crone Iustinus scrijft dat dit gheuiel eer alexander in Asyen quam ende eer hi tegen Darius street Dyomedes seit een woort dat zeer an te mercken is Doe ict: laet ict. nv merct dit: ic hebben ewelic verloren: nv kyest die scade of den toren

        
Hoe Alexander Darius sochte Ca. xviij

[A]Lexander bereyde hem ander weruen tot Darius wert: ende hij bestont eenen swaren wech Want Darius [l]ach doen mit sijnen heer op die Tygre: ende hi hadde daer tot sijnre hulpe vier hondert duysent mannen te voete 

{==c5r==} {>>pagina-aanduiding<<}

ende C.m: vrome ridders als Iustinus bescrijft: Doe alexander dit vernam soe badt hi sinen here dat sij willichlic vechten souden om des ghewins wille ende niet wt vreesen Als Alexander tot Darius waert reedt soe voer in sijn heer mit hem een ridder wt Persen gewapent als die grieken Dese ridder stont ende wachte een wijle ende meende Alexander doot te slaen: mer dat benam een polette die hi op sijn hooft hadde Ter stont soe wort dese ridder geuangen ende men brocht hem voor alexander Ende hi vraechde hem. Wat hi hem wilde Die ridder antwoorde hem In enen vermeten ben ic hier gecomen Want had ic v doot
geslagen ende ic dan ontreden hadde so soude mi
Darius sijn dochter hebben gegeuen. ende een groten deel van sinen rijcke Alexander prijsde hem dese vromicheit ende hi hiet hem vry wech rijden.
Als Alexander Darius naecte soe dede hi een wonderlic dinc Hij dede veel beesten vergaderen ende hi dede hem an die hoornen ende sterten rijsen binden. om dattet een woudt ende een bosch soude schijnen van veere Ende om dat hi mitten rijsen die sij nae hem sleepten aenden stert die droghe mollen of sant zeer soude doen stuuen. ende datmen also niet en soude mogen bekennen dat heer datter after quam Men beghan daer te vechten ende alexander wort daer ghequetst: Ende den strijt wort soe sterk. datmen lange 

{==c5v==} {>>pagina-aanduiding<<}

twijfelde wye die zeghe hebben soude Maer int eynde vloet Darius ende alle sijn heer mit hem: Ende van sinen heer worden verslagen lxiij:m. mans te voet ende x:m. ridders. ende daer waren geuangen lx:m: mannen. Hier teghen verloes Alexander van sijnen luden hondert ende xxx. mannen. noch hondert ende L: Ende aldus soe verginc den strijt.

    
Hoe Alexander Darius scat verwerf Capit: xix

[I]N deser tijt wan alexander op Darius een ontallich scat: want daer was also menich C. marck gouts dattet Alexander des groot wonder gaf Hier vinck alexander Darius moeder
sijn wijf sijn kint ende sinen broeder Maer den scat ende dat goet dat hi hier wan dede hem alte zeer verheffen. want hier nae volchde hi ouerdaet ende weeldicheit ende hi leyde alle sijn herte an vrouwen Ende sonderlinge wort hi minnende
een wijf die hi geuangen hadde genaemt Barsenes Ende hi wan an haer een zone die hi Erculus dede hieten. maer altijt docht hem dat Darius noch leefde Doe beual alexander Persemone dat hi voer op die zee van Persen ende dat hi niet anders en dede dan dat hi alle die scepen vinghe die hi vonde van Darius syden Alle die heren vanden lande daer ontrent vernamen van der victorien die alexander hadde: ende sij quamen allegader tot hem ende gauen hem op al haer 

{==c6r==} {>>pagina-aanduiding<<}

landt ende goet Ende Alexander settede sijn vrienden daer in alsoe hi wilde. ende hi gaf hem groot goet ende rijcheden nae dat sij hem elck waert dochtende nae dat sij hem vrientscap trouwe ende bijstant
bewesen ende gedaen hadden:

    
Van Alexander opten berch Gartesim. Capit. xx.

[D]Oen Darius sijn heer eerst vergaderde. om tegen alexander te striden So wort Sarabella verblijt dien hi prince gemaect hadde die ryuiere van Eufrates Ende hi pensde dat hi Darius te gemoete varen soude als hi Alexander verwonnen hadde. ende bidden om oerlof dat hi Manasses sinen behuweden zone een tempel maken mochte op den berch Garisien Want Sarabella was soe out dat hi ter oerlogen niet en voer Mer het geuiel anders dan hi meende Want Alexander ende die Gryeken verwonnen Darius ende sijn heer. ende sij vingen sijn moeder sijn wijf. sijn kint ende sinen broeder als voerseit is Nae desen strijt houden sommighe boeken dat alexander eerst quam Syrien ende van Damas ende Sydonen ende beleyde Tyren Doe nam Sarabela mit hem viij:m: mannen ende voer Alexander te hulp: ende hi seide dat hi hem lieuer te dienen had dan Darius: ende dat hi hem op soude geuen die steden die onder hem waren Alexander ontfinck hem eerlick: Ende als Sarabella den tijt te punte sach so seide hi alexander dat hi hadde eenen be-
{==c6v==} {>>pagina-aanduiding<<}
huwelicten zone Manasses die des princen van den ioden papen broeder was. ende dat veel ioden mit hem waren ende sij seiden dat si gherne souden maken bi sinen oerlof op een sonderlinghe stat enen tempel Ende hi seide dat die Alexander zeer oerbaerlic wesen soude Want waren der ioden macht aldus in tween ghedeelt. soe en souden sij niet teghen hem steken Doe gaf hem Alexander oerlof Ende doe ginc Sarabella zeer naerstelic enen tempel ende een outaer stichten opten berch Garisiem Desen tempel stont tot datten die Romeynen destrueerden: ende hier in maecte hi Manasses prince vanden papen

    
        
        Hoe Alexander tot Iadus den groten pape van Iherusalem om succoers sende Ca. xxi

        [A]Ls Alexander Tyren beleydt hadde soe screef hi tot Iadus den prince vanden papen in Iherusalem. ende hi badt hem dat hi hem succoers senden wilde ende dat hi uytaelge dede bereyden tot sijns heers behoef: ende dat hi hem den tribuyt sende die hi Darius te geuen plach Iadus die prince vanden papen antwoorde dat hi Darius eedt gedaen hadde ende dat hi dien niet breken en mochte also lange als Darius leefde Doe wort Alexander gram ende hi dreychde die ioden: ende seide dat sij aen hem gewaer souden worden wyen sij schuldich waren beloften te houden Daer na dede alexander grote drachten
{==d1r==} {>>pagina-aanduiding<<}
draghen inder zee totter muren van Tyren dat men te voete gaen mocht an die muren. want Tyrus stont datter die zee al omme liep Ende doe Nabugodonolor daer voor lach so dede hi an die een syde veel steens dragen om sinen heer eenen wech te maken totter poorten: mer om dat die stat hem op gaf so en volmaecte hi den wech niet: mer Alexander volmaecten nv Doe Alexander Tyren geslecht hadde so beleide hi Gasam. ende daer bleef Sarabella doot Als alexander Gasam te wille hadde soe haeste hi hem zeer te Iherusalem waert Ende doe die ioden dat vernamen soe ontsagen sij hem zeer: ende sij baden gode dat hijse vertroesten soude: Ende sij deden haer offerhande Doe badt Iadus die pape ouer alle dat volc Ende als hi nader sacrificien in slaepe geworden was: soe openbaerde hem god ende hiet hem dat hi betrouwen hadde: ende dat hi die stat mit hoeden ende mit banden ende cronen pelleren soude ende dat hi sijn bisscops gewaede an dede ende dat hi mitten papen alsoe wt ghinge Alexander te ghemoete Ende als Iadus vanden slape ontwaecte soe seide hi alle den volcke dit vysioen Ende als hi wiste dat Alexander niet verre van der stat en was soe ghinc hi wt als vorseit is mitten papen mit eenre schoonre menichte van poorters tot eenre stadt diemen Sophim hiet: ende van daen mochtmen lichtelick Iherusalem
{==d1v==} {>>pagina-aanduiding<<}

ende den tempel syen:

    
Hoe Alexander ons heren naem aenbede: Capittel xxij.

[H]Ier geuiel dat nyemant van alle den ghene die den coninc volchden ghemeent en hadde Want doe alexander den prince vanden 
papen ansach gecleedt mit des bisscops gewaden Ende op sijne myter die gulden plaete daer ons heren naem Tetagramaton in ghegroueret was Soe gedochte hi gods die hem openbaerde daer hi in sijn bedde lach ende die hem beloeft hadde dat hi hem helpen soude dat hi wonne dat rijck van Oesten Doe stont Alexander haestelic van sinen paerde ende hi ghinc alleen tot voor den prince vanden papen. ende hij viel langhes voor hem op die aerde. ende aenbede ons heeren naem ende hi dede den bisscop eere. Die princen van sinen here hadden des alte groot wonder: ende sij meenden dat des conincx herte in bedwanghe gheweest hadde Maer Pertemeus die sijn sonderlinge vrient was vraechde hem: waer om dat hi der ioden pape angebeden hadde Die coninc antwoorde hem ende seide Ic en aenbede den pape niet: maer ic aenbede god wyens dienste dat hi doet Want doe ic was in Lycie in Macedonien landt soe sach ic hem in desen habite Ende doe ic pensde of ic soude mogen verwinnen soe hiet hi mi dat ic gelouen soude: want hi soude mijn heer geleyden ende leueren int rijck van Persen

{==d2r==} {>>pagina-aanduiding<<}

Want eerst sach ic in desen pape sijn gelikenisse ende ic heb dat vast geloue dat mi geschieden sal dat hi mi beloeft heeft. Hier om aenbede ic gode ende ic dede den man eere Doe dede Alexander sijn heer after trecken. ende hi voer mit luttel luden in Iherusalem ende dede gode offerhande inden tempel alsoe hem Iadus die prince vanden papen wijsde ende hiete Doe brochten sij voorden coninc Daniels boeken ende toenden hem datter in gescreuen was hoe dat een Griex coninck die mach van Persen tonder doen soude Alexander was hier om zeer blijde. want hi hoepte dat dit van hem geseit was Ende des anderen daechs dede hi dat volck vergaderen ende hiet hem eyschen wat sij wilden Ende om haer versoeck so oerlouede hi hem dat die ioden alle die werelt doer waer sij waren haer wet houden mochten: ende hi scout hem quijt van alle tribuyten vanden seuenden iare om die vierten vanden lande Hier nae toech hi totten anderen steden waert Als die van Samarien saghen die grote miltheit ende gauen die alexander den ioden gedaen hadde. soe quamen sij tot hem ende seiden dat sij der ioden 
magen waren Ende sij rekenden haer geboerten
van effraym ende van Manasses. ende sij baden den coninck dat hi haren tempel in Garisiem eere doen wilde Ende hi beloefdet hem te doen als hi weder om keeren soude ende sij baden hem dat

{==d2v==} {>>pagina-aanduiding<<}

hi hem den tribuyt vanden seuenden iare verliet Hi vraechde hem wye sij waren Sij seiden dat sij hebreeusche waren Die coninc vraechde of sij Ioden waren. doe seyden sy Neen Doe seide hem alexander dat hijt den ioden gegeuen hadde ende nyemant anders Want het was der samaritanen maniere. als sij sagen dattet den ioden wel ghinc soe seiden sij dat sij haer maghen waren maer alst den ioden qualic ghinc soe seiden sij dat sij hem niet en bestonden

    
        
Hoe Alexander voer tot Amons tempel Ca. xxiiij

[H]Ier nae so voer alexander in Lybien tot Amons tempel. om dat hi te kennen geuen wilde dat hi van enen god gewonnen was ende om dat hi sijnre moeder zuueren soude van haren dorperlijcken naem ende van haren ouerspele Alexander seynde voor hem mit sinen bode groote presenten tot Amons papen. om dat die papen seggen souden dat alexander gheseit wilde hebben Alexander quam seluer binnen de lande ende reedt op dat zant in die zee. maer hi lyetter een deel luden die hem volgen wilden endesi verdroncken Maer alexander quam ghesont ouer totten tempel Ende die pape quam wt tegen hem. ende hi seide dat Iupiter sijn vader was. diemen in dat lant Ammon hiet Alsoe als hier voren geseit is so reedt Darius wten stride die welc hi verloes hier te voren: ende hi quam int landt 
{==d3r==} {>>pagina-aanduiding<<}

van Babilonien ende hi vernam dat Alexander weder van Ammons tempel ghekeert was in Egipten. ende dat hi daer dede maken Alexandrien de hooftstadt vanden lande Darius screef oetmoedelike letteren an alexander dat hi weder om seynden soude sijn gheuangen. ende namer also veel gouts voor als hi wilde Alexander eyschte ouer dat gelt ende goet alle sijn landt Darius screef weder tot alexander dat hi sijn oerlogen liet staen ende dat hi sijn dochter te wijue name hi soude hem daer mede geuen een groot deel van sinen rijcke Alexander eyschte echter sijn rike altemael. want het ware sijn Ende hi onboet hem dat hi ende sijn volck oetmoedelic wt quamen teghen hem ende dat sijt hem op gauen recht of hijt al gewonnen hadde:

    
Hoe hem Darius ende Alexander ouer screuen. Capit. xxiiij

[I]Ustinus scrijft dat Darius nv wel sach dattet hem niet en halp wat hi Alexander nv van vrientscap bade: Ende hi vergaderde weder vier hondert dusent mannen te paerde ende hondert dusent ridders. ende hi bereyde hem weder tegen alexander te striden: ende als hi tot alexander rijden soude So quam hem inden wech een niemare dat sijn wijf doot was ende dat alexander groten rouwe hadde om haer doot ende dat hij haer seer beweende. ende dat hijse eerlick begrauen dede Mer men seide hem dat dit alex-
{==d3v==} {>>pagina-aanduiding<<}

ander niet en dede om eenighe ontamelicheyt die hi mit haer had noch om minne want hi en hadde in sulcken saeken an haer gheen scult ende dese eer dede hi haer van hoescheden ende van edelheden Want zijnt dat hijse geuangen hadde so ghinc hi dicke tot haer ende totten kinderen: ende hi troestese vaderlic Als Darius dit hoorde. so docht hem dat hi alexander altemael verwonnen hadde om dat hi nae soe groten strijt die hi tegen hem gehadt had hem aldus verwan mit doecht ende mit eere Ende Darius rekendet nv voor grote eer dat hem alsulcke prince verwan nae dat hij verwonnen bliuenmoeste Doe screef Darius weder an alexander ende dancten zeer dat hi totten sinen waert die hi geuangen had nye dorperheit noch oneere gedaen en hadde Endehi boot hem veel meer van sinen lande dan hi gedaen hadde ende voort boot hi hem voor die geuangen acht dusent talenten gouts Alexander screef Darius weder Ic en acht niet op mijns vyants danc ende om mijns vyants wille en heb ic niet gedaen Want in oerloge oft in payse seide hi dat hi nie en begeerde ouerspel ofte oneere: Mer hadde hi yet gedaen: dat hadde die doecht van hem ghedaen Want hi was wijs genoech tegen sinen vyant endetegen sijn begeerte te striden. ende dat dede hij al om der eeren wille Voort ontboet hi Darius dat hi dit soude moghen proeuen in 

{==d4r==} {>>pagina-aanduiding<<}

hem op dat hi hem onderdaen wesen soude Want hi seide dat twee heeren die werelt niet en souden mogen regeren sonder oerlogen ende striden want ghelijc die zonne al die werelt verlicht. so ist openbaer datter mer een heer en is bouen al die werelt Hier om Darius neemt een corte beraet dat ghi ons in handen comen wilt of bereit v ten naesten dage tot eenen nieuwen stride

    
Hoe Alexander mit Darius at Ca. xxv

[A]Lexander lach lange mit sijn heer op die ryuiere genaemt die strange. ende hi wort te raede dat hi seluer spreken wilde mitten coninc Darius Ende hij nam mit hem Emendus die bi hem was ende noch een ander ende hi voer haestelic totter ryuiere strange die tusschen beyde die heren liep Nv is die ryuiere van sulcke nature dat sij dicke bi nachte ende bi daghe bevriest dat daer een geladen wagen ouer varen mach Alexander liet Emendus daer bliuen ende hi reet tot Darius die sijn heer op die tijt al omme voor besyen hadde Ende als alexander Darius te gemoete quam. soe gruette hi hem nader zeden vanden lande ende seide Heer Alexander heeft mi aen v gesonden dat ghi hem ontbiet den dach dat ghi striden wilt ende cort. Want men seit dat mijn heere node strijdet om dat hi vermoyet is Ende aldus beual hi mi dit dii te seggen Hier op antwoorde Darius ende seide Ick gheloue dat ghi seluer 

{==d4v==} {>>pagina-aanduiding<<}

alexander bent Want nyemant anders en soude ons so stoutelijc te voren derren leggen van striden Alexander lochendet ende hi seide dat hi sijn bode was Doe nam hem Darius bider hant ende hi leyde hem in sijn tente ende deden mit hem eten aen sijne tafele Ende hi wilde immer dat alexander wt sinen nap dranc: ende hi stacken in sinen bosem Dit mercte een man ende hi seidet Darius Doe seide Darius dat hi dorperlic dede dat hi sinen nap nam Alexander antwoorde hem Heere dit en is gheen scande in alexanders hof. Want alle die tot sijnre tafelen sitten. soe sijn die nappen hare daer si wt drincken Binnen desen bedacht hem Passarges dat dit alexander seluer was. want hi hadden voormaels dicke in Philippus huyse gesien Doe mercte alexander dit: ende hi ontreet mitten nappe: ende hi doerstac den knecht die sijn paert hildt mitten swaerde Ende aldus ontreet hi mit groter auenturen. want hem en mocht nyemant volghen Darius bedreef groot misbaer om dat hem sijn vyant ontreden was. Ende alexander quam tot sijnen luden ende vertelde hoe hi mit Darius at. ende hi toende den nap die hi hem ontdragen hadde tot een litteyken Hier om waren sijn luden zeer blijde dat hem dese vromicheyt geuallen was: mer Darius was droeue

    
Hoe Darius ende alexander te samen streden Capittel xxvi.


{==d5r==} {>>pagina-aanduiding<<}


{== afbeelding 
	==} {>>afbeelding<<}
    

[D]Es anderen daechs haeste hem Darius ten strijde Ende alexander hadde langhen tijt in sorghen geweest om den strijt te hebben: soe dat hi binnen al dier nacht niet en konde geslapen: sonder inden morghenstont: Ende alexander bleef slaepende tot dat alle sijn heer stont gebattaelgijt om te striden sonder dat 

{==d5v==} {>>pagina-aanduiding<<}

hem haer coninc gebrac Persenio ginc in alexanhi>ders tente daer hi lach ende sliep Ende hi vraechde hem waer bi dat hem die slaep nv so soet was ende het is nv tijt van vreese te hebben Alexander antwoorde Nv ben ic vanso groter sorghen vry om dat ic hier ter steden striden sal om alle die heerscappie te winnen die Darius gheleesten mach Maer vlyede ic nv ende vloet hi mi na so waret tijt van vresen Nv gaet ende besyet dat nyemant ouer die ryuiere en ware: mer laet Darius ende sijn heer al ouer comen want ic sal te hants bereyt wesen Hier en binnen quam Darius ouer een brugghe mit alle sijn heer: Ende Alexander toech hem teghen mit sijn volck. ende daer wort anxtelic geuochten Maer die van Persen hadden alte samen dat afterdeel. ende sij begonnen sterckelic te vlieden: want in ghenen strijt die voor geweest hadde en bleuen soe veel doden alst hier dede Als Darius sach dat sijn volck verwonnen was soe wilde hi hem seluen doden of inden strijt steruen eer hi vloede Maer een sijn vriendt ontriedet hem ende hi deden keeren sijns ondancx ouer een brugge in een stat Ende hi hiet datmen die brugge breken soude: maer Darius seide datmen des niet doen en soude: Want dat waer iammer dat wi ons ander luden die noch ouer sijn inden strijt ende sullen moeten vlyen dat wi hem die vlucht benamen: also 

{==d6r==} {>>pagina-aanduiding<<}

dat van groten drange die opter bruggen was meenich mensche verdranc in die strange Des Alexander zeer blijde was.


Hoe Darius an Alexander om genade screef Cap xxvij

[N]V hadde Darius alle sijn hope verloren. ende hi viel neder in sijn zale op die aerde: ende bedreef groot misbaer. Hier na had hi raet dat hi aldus an Alexander screef Aen alexander sinen heere Darius saluut ende eere Het ware wel gedaen ende edelheit wout ghi hem genade doen: want auenture heeft hem di tonder gedaen crachtelic inden velde Ic bidde v dat ghi ontfermet mijnre moeder ende mijnre kinderen alsoe dat toebehoort. ende dat ghijse ons weder wilt senden Ende om dier weldaden sal ic v gheuen alle mijn rijck: ende voort alle mijnen verborgen scat ende daer toe dat rijck van Persen ende van Meden Alexander ontboet hem dat hi des niet en dede: Doe ontboet Darius den coninc Porrus van Indien dat hi hem te hulpe quame tegen alexander. hi soude hem geuen ontalliken scat Als dit alexander vernam soe haeste hi hem dat hi quam ter poorten waert eer Darius te Indien voer. ende Alexander toech doer dat ijs ouer tgeberchte doer een cleyn gat Want buten en leyt ghenen wech. ende binnen den zomer en is gheen man die daer doer derf gaen om dat daer veel serpenten sijn Nochtans en isser gheen slot van 

{==d6v==} {>>pagina-aanduiding<<}

ysere tegen een heer of tegen volc

    
Hoe Darius van sinen luden geslegen wort Ca: xxviij

[I]Osephus seit als Alexander liden wilde voor Darius doer die poorten van Caspien Soe toech hi doer Pansilla ende daer moeste hi liden doer een grote ryuiere ghelijc een arm van der zee. ende daer dede god groot wonder Want dat water vander ryuiere scheyde hem in tween ende alexander reedt daer doer opten drogen gronde mit alle sijn heer Dit liet god gheschien om dat hi mit hem breken mochte die macht van Persen Orosius ende Iustinus seggen dat alexander in desen lesten stride wan mit crafte dat rijck van Persen ende Meden Want daer en was nyemant die hem voort meer teghen hem dorsten steken In deser vaert wan alexander meer gouts ende roefs dan yemant des ghelouen soude Hi wan oec Persipolea dat die hooftstat was vanden lande van Persen Dese stat hadde langhe gestaen in vreden. ende sij was vol van groten goede des hem nyemant en bewant: ende dat quam al in alexanders handen Nv ghinc Darius vlieden wt die eenre stadt in die ander stadt ende hi
meende ergent in vreden wesen Ende Darius had
mit hem twee valsche princen die hieten Bessus ende Narbesmes die ouer een droegen. ende sy beginghen Darius daer hi alleen was ende sloegen hem ouer doot ende lieten hem liggen ende si vloen 

{==e1r==} {>>pagina-aanduiding<<}

haestelic van hem totter tijt toe dat sij wel verstonden ende wisten hoe dattet mit hem vergaen was Alexander vernam dattet Darius aldus vergaen was ende dat hem sijn luden gespannen ende gebonden hadden Ende alexander reet haestelick derwaert den naesten wech die hi mochte rijden ende hi quam tot Darius alsoe dat hi hem noch leuende vandt. ende hi gaf hem alexander op in sinen handen Ende hi nam hem mitten knyen. ende hi sprac hem toe alsoe hi alder beste mochte:

    
Dit waren Darius woorden voor sijnre doot eer dat hi sterf: Cap: xxix.

[A]Lexander na dien dat mi die auenture geseit heeft soe ist mi vergaen Ende het is mi nv ter tijt een troestelic dinck dat so groten en de soe machtigen heere als ghi sijt tot mijnder doot wesen sal Hier om bid ic v dat ghi mi eerlic ter aerden laet doen totter stat daer die coningen van Persen mijn vaders begrauen sijn. Ende ic bidde v dat ghi v gewaerdigen wilt tot mijnre wtuaert te wesen Ick beueel v oec Rogidimes mijn moeder ende mijn broeder Moatrus ende Darius minen zone Voort bid ict v dat ghi Roaxanes mijnre dochter tot eenen wiue wilt nemen Ander gesten hebben bescreuen dat Darius doot was eer hem alexander sach Ende doe Darius doot was soe bedreef alexander daer
{==e1v==} {>>pagina-aanduiding<<}

groten rouwe om ende soe groten hant geslach al haddet sijn vader gheweest. ende hi deden eerlick begrauen nader coningen van Persen zeede Orosius scrijft dat in die drie striden die alexander op Darius wan doot bleuen xxij.C.M: mannen Iustinus scrijft oec dat Alexander sijnen volcke deelen dede xiij.M: talenten gouts. ende aldus soe quam die blijscap nae haer pijne Doe dede hi voeren op die stercke stadt Egbetanis C. dusent ende xc: dusent talenten gouts: Van deser stadt maecte hi here Persemoene enen stouten man Alexander wan alle Darius lant binnen den sesten iare nae dat hi began te regneren Hier
na eynde dat rijck van Persen Twelcke gestaen twee C. iaer ende xxxi: Van Tyrus tijt die die eerste coninc van Persen was

    
Van coninc Darius graue Capit: xxx

[N]V wil ic voort scriuen hoe dat Darius graf gemaect was Ende daer waren in gescreuen ende geteykent alle die landen vander werelt ende vanden gesten Appelles was meester van desen graue Ende het was aldus gemaect als hier na gescreuen staet Het was van twee zarcken ghemaect van marbersteenen die groot goet ghecost hadden. ende sij waren zeer lanck dicke ende effene. Opten ondersten steen maecte hi schoene lijsten den binnen kant vanden zarcke was van claren latoene Ende opten vier hoecken maecte hi

{==e2r==} {>>pagina-aanduiding<<}

vier silueren colompnen sterck ende dicke ende wel gewrocht: maer die hoecken waren gulden wel ende costelick gemaect Dese waren ten vier hoeken gesoudeert opten ondersten zarck mit metale Op dese vier colompnen leydemen den anderen zarck die was van witten marbersteen Op desen zarck hadde Appelles gesoudeert al doer breede lijsten van finen goude. ende daer in hadde hi gewrocht die ronde werelt in drien gedeelt: Ghelijckerwijs als hier beneden staet
Asyen	Cam
Affriken	Sem
Europen	Iaphet

Aldus is die werelt in drien gedeelt Want Asyen hout alsoe veel als beyde die ander deelen In elck van desen deelen hadde Appelles gemaect alle die steden die daer binnen lagen Ende alle die ryuieren die daer binnen liepen ende wat ende wat volck dat daer binnenwoende: ende mit wat tongen datmen daer sprac ende die grote wonderen die daer binnen lagen. ende oec alle die eylanden vander zee ende hoe sij hieten Dit hadde hi so properlic daer an gewrocht van weuen. dat een mensche hadde geweest wt alle die werelt ende hadde hi bi deser tomben ghestaen. hi hadde moghen syen ende mercken den rechten wech tot sijnen lande waert Oeck hadde hi daer aen ghe-
{==e2v==} {>>pagina-aanduiding<<}

wrocht die gesten vanden beghin der werelt ende die striden: ende hoe dat alexander Darius verwonnen hadde Die landen te noemen laet ick after om dat ict corten wil Alle dit werck hadde Appelles ghegrauen endegemaect mit eenrehande beesten ende dieren diemen vant Ende hi hadde dat ouerdect mit eenen wercke dattet lichte ghelijck een cristal: mer het was veel claerre ende schinende ghelijc die zonne van claerheden: Hier doer sachmen alle dat werck: ende Darius verteerde daer hi in gebalsemt lach mit dieren specien An deser tomben stont gescreuen hoe langhe dat die werelt gestaen hadde tot dat alexander coninc wort: dat was xlviij.C: iaer xxx. iaer min

    
        
Van Philo Anaxigenes ende van Epicurus Ca. xxxi

[T]Ot dien tiden was Anaxigenes zeer vermaert in wijsheden Ende hi leerde alexander in sijnre ioecht grote wijsheit
ende doecht Ende het geuiel dat Alexander die stat destrueren wilde daer Anaxigenes in woenachtich was Ende Anaxigenes ghinc wter stadt tot Alexander om een bede te bidden Mer alexander zwoer dat hi op dien dach gheen bede om hem doen en soude Doe sprac die wijse man Nv bidde ic v dat ghi dese stede slechtet: ende aldus verkeerde hi alexander van sijnen quaden sinnen mit subtijlheden Want alexander hieldt sijne woorden ende hi en dede sijn bede niet. ende alsoe 

{==e3r==} {>>pagina-aanduiding<<}

bleef die stat staende die alexander meende te slechten Tot desen tiden was Epicurus oec tot Athenen vermaert inder stat mer hi dwaelde in
eenighe saken Want hi seide dat die meeste salicheit vanden menschen was in weeldicheit van vleysche Hi seide oec dat god dese werelt niet en acht ende dat die zielen steruen mitten lichame Hi seide oec eenighe goede punten want hi seide
wye wijsheyt wil crigen die moet oec alle weeldicheit laten varen. want wye der naturen recht leuen wil hi en mach nimmermeer arm worden want sulcke comen van groter armoeden tot groten goede. mer dan beginnen sy eerst haer
ongeuallicheit Hi seide oec die ergent eten sal sal oec besien mit wyen hi eten sal Dat beghin van alle doecht is dat een sijn misdaet bekent ende dat hi peynse dat hi steruen moet  Men sal dat lijf niet geuen tot gulsicheden: mer tot wijsheit
ende gemaeticheit: want van weelden coemt dick
wijl gheen bate mer euel ende ziecte

    
Hoe Alexander sijn zeden verwandelde Ca. xxxij

[A]Ls Darius doot was ende begrauen so hief alexander die zeden van Persen op an sijn cleederen ende aen sijn ghewaden ende hi droech die crone van Persen ende liet varen die castume van Macedonien Ende dit beual hi sinen boden seluer te doen die nochtan tegen seiden: Hi ginc houden veel wijuen ende amyen die schoonste die
{==e3v==} {>>pagina-aanduiding<<}

men in al die werelt vinden mochte: Endedaer mede lach hi nacht ende dach soe hem goet dochte: Hi wort oec alte gulsich van spijsen ende drancke om dat hi meende dat die luxurie niet meerderen en soude hadde hi gemaet geweest van spisenHi maecte spelen in sijnre werscap ende vergat zeere sijn wijsheden. want hi en mercte niet dat sijn rijcheden sijn goede zeden versmoorden Hi was als een tyran op sijn volc ende als een vyant ende hi balch hem zeer als hem yemant seide dat hem mis stont Hi was zeer toornich datmen hem philippus zone hiet ende dat sij seiden dat hi die zede van sinen lande verleit hadde: Hier om worden gedoot Fylotes ende Pinenon sijn vader Aldus soe en maect groote rijcheit nyemant goet: mer sij versmoort goede zeden Hier nam an Alexander Sychem ende alle die luden die onder den berch Tantalus al omme geseten waren. want dit was wilt volc ende onwetende: ende nyemant en condese dwingen dan alleen alexander Hier na quam hi ten berge van Caspien daer die tien geslachten van israhel in besloten sijn Want alsoe inder coningen boec ghescreuen is soe leuerdese god om haer sonden wille Salmanazer den coninc van Assyrien ende die voerdese wt haren.lande ende hi brochtse hier.

    
        
Hoe Alexander die x. gheslachten van israhel besloet. Ca xxxiij

[D]Oe alexander ghecomen was ten berge 

{==e4r==} {>>pagina-aanduiding<<}

van Caspien soe senden die x: gheslachten van israhel boden an hem Endesij baden oerlof dat sij tegen hem wt trecken mochten Doe vraechde alexander die saken waer om dat sij soe geuangen waren Ende doe sij hem seiden dat sij god van israhel openbaerlic gelaten hadden ende hadden een gulden calf aen ghebeden ende dat hem god propheten te voren geseynt hadde: dat sij hier om souden worden geuangen geuoert en dat sij nimmermeer weder keeren en souden Doe antwoorde alexander dat hijse noch nauwer besluten soude Ende doe dede hi die nauwe wegen van die geberchten bemueren: Ende doe hi sach dat dit werck omleyt was om te volmaken mit menschen pinen soe badt hi god van israhel dat hi dit werck volmaeken wilde Ende te hants ghingen die roetsen ende die bergen die een aen die ander: soe datmen daer nemmermeer ouer comen en mach Ende hier wort gheopenbaert dat god niet en wilde dat sij nimmermeer wt quamen: Nochtans seitmen dat sij wt comen sullen ten eynde vander werelt. ende si sullen groot volc verslaen Doer god so groten daet dede om een quaet mensche: wat sal hi dan doen om den goeden

    
Vander poorten van Caspien Ca. xxxiiij

[N]V wil Alexander trecken totter poorten van Caspien: Solinus scrijft hoedanich dat dese poorten sijn Hi seit het is een enge pat 

{==e4v==} {>>pagina-aanduiding<<}

gehouden inden roetsen endeis viij: milen lanc ende so nauwe datter qualic een wagen doer liden soude In beyde syden sijn die roetsen so hoghe daer sij wt gehouden is. ende die roetsen tranen altijts vansoute aderen Ende die verscheit verherdet ende wort glat oft ys ware. soe dat die wech soe quaet is ende so nauwe te gaen dats niemant en soude moghen gelouen Ende alsmen ten eynde van desen wege coemt. soe leit an beyden syden van desen weghe wel xiiij milen lanc zants Ende daer binnen en vintmen gheen verscheit Ende als men ten eynde vanden gate coemt. soe comender soe veel serpenten gelopendatter nauwe yemant mitten liue ontgaen mach ten waer inden winter Doe alexander vernam datmen anders niet lijden en mochte totter poorten van Caspien so vergaderde hi sijn ridders om dat hi weten soude wye Darius ter doot gebrocht had

    
Die wrake van coninc Darius doot Ca: xxxv

[A]Lexander seide tot sijnen ridders ende heeren Ghi heren ic ben blijde ende zeer wel te vreden dat Darius mijn vyant aldus doot is ende oec ben ic den ghenen dien ter doot gebrocht heeft om minen wille sculdich groot loon ende eer. ende dat soude ic doen om dat ick wiste wye sij waren: Daer om biddic of sij hier sijndie dus veel om minen wille gedaen hebben dat sijt mi nv openbaren: want ic meense hoghe heeren 

{==e5r==} {>>pagina-aanduiding<<}

te maken Doe dit Bessus ende Narbesmes hoorden so waren sij blijde ende quamen alle beyde voort ende seiden dat sij desen moort gedaen hadden Ende doe dedese Alexander beyde wel hoge hangen Ende hi seide dat hi niet versworen en waer ende dat hi oec niet en loghe. want hi maectese hoghe heeren Daer wort oec een ander gheuangen die den raet ende den moort van Darius toe bracht Ende
dien leuerde Alexander darius broeder te wraken Doe toech alexander haestelick op Terdus die schone ryuiere. ende daer dede hi een stadt op maken binnen xxij: dagen die hi na hem Alexandrien hieten dede. ende hi muerder eenenmuer al om die stadt die vi. milen lanc was Ende hi vergaderde volc wt sommige steden die Tyrus bi wijlen gemaect hadden ende dedese in deser stat woenen Men vindt oec bescreuen dat Alexander alle iare een stat maken dede die hi Alexandrien dede hieten Ende dat waren xij: Alexandrien in die .xij iaren dat hi regneerde. ende in desen steden liet hi luden van sinen here die te cranc of te oudt geworden waren Ende hi dede inder muren van den steden houden dat die steden hadde doen maeken Alexander Iupiters zone Mer dit was een grote sotheyt dat hi hem seluen voor god hilt die leuen moeste mit spise ende dranc als ander luden

    
Hoe Alexander Clitus doot sloech Ca. xxxvi

[O]P een tijt sat alexander in een feeste ende
{==e5v==} {>>pagina-aanduiding<<}
hi sat en at ende dranc mit sinen voorbarigen heren soe dat hi al droncken wort Ende men began daer te spreken van Philippus alexanders vader Ende die heren begonsten Philippus te prysen: mer Alexander prees hem bouen sinen vader ende verhief hem harde zeer Ende dat meeste deel van sinen heeren warens hem mede: om dat sij hem daer aen lief wilden seggen Maer daer was een ridder die Clitus hiet: ende hi peynsde hi soude die waerheit segghen hi balchs hem wye wilde ende hi prees meer Philippus. Doe wort alexander op hem zeer vertorent ende hi greep een spere die een knecht in sijn hant hadde ende hi doer stac dese Clitus die een out vroem ridder was: Ende doe dese Clitus doot lach soe riep alexander tot hem Besyet wat v Philippus nv helpen mach Maer des anderen daeghes als hi nuchteren geworden was ende gedocht wat hi gedaen hadde soe wilde hi hem seluen gedoot hebben van rouwe. ende hi ghinc ende wilde Clitus cussen Ende en haddent hem sijn vrienden niet benomen: hi soude hem seluen op die seluer stede gedoot hebben Want hi bedochte hem seluen dat Clitus suster sijn amye was: ende dat hi oec om dese selue saeke ghedoot hadde Persemoene ende Fylatone ende veel ander luden van sinen genoeten Dit ghinc Alexander alte zeer beclagen. alsoe dat hi in veel daghen niet en at Totdat 

{==e6r==} {>>pagina-aanduiding<<}

hem geboden sijn heeren dat hi ate Ende sonderlinge Calistines sijn gheselle die mit hem voor Aristotiles ter scholen ginc. ende dese was zeer wijs ende hi was cortelic tot alexander gecomen om hem wat goets te raeden.

    
Hoe Alexander Calistines doode Ca: xxxviij

[H]Ier nae doe alexander weder becomen was ende hi weder began te oerlogen soe verwan hi tweerehande volck die hem op gauen ende brochten hem giften Doe gheboet alexander datmen hem aenbeden soude als een god Calistines laecte hem dit ende hi seide dat hi pensen soude dat hi sterffelic ware Hier om wort alexander zeer gram ende hi teech hem an dat hi vernomen hadde dat hi hem verraden soude Ende hi dede hem alle sijn leden of sniden sijn nose ende sijn oren ende sijn lippen: soe dattet elcken mensche ontfermde die hem sach Daer nae dede hi hem sluten mit wilden honden om datse hem verscoren ende verbiten souden: ende dat die luden die desen syen souden in deser pinen hem veruaren souden. Lysimagus een ridder die Calistines discipel plach te wesen in sijnre scolen die hadde ontfermenis op sijnen meester dat hi hem in deser pinen sach Ende om dat hi sijn pijne corten wilde soe gaf hi hem een cop mit fenijnden dranc om dat hi te eer steruen soude Hier om soe balch hem Alexander ende hi dede hem werpen voor eenen leeuwe. nochtans so liet die

{==e6v==} {>>pagina-aanduiding<<}

leeuwe desen ridder leuen. ende aldus verhief alexander hem seluen Mer om datter veel van sinen groten heeren hem niet en wilden ontfangen voor haren god: soe dede hijse iammerlijc doden: ende hi seide hem alle verradenis aen

    
        
Hoe Alexander in Indien voer Ca. xxxviij

[H]Oe alexander hier na sijn vaert tot Indien maecte te varen Want dit is dat meeste lantscap van alder werelt: want in dit landt wonen xliiij. manieren van volck Ende daer staen wel binnen vijf M: hooftsteden die al vol van rijckheden sijn: want dat lantscap hout bi nae dat een derden deel vander werelt In dit lant sijn alsoe veel wonders datment nymant en soude mogen vertellen Daer sijn so hoghe bomen diemen niet en soude mogen op schieten: Alsoe haest als alexander in desen lande quam: so quam des conincx Porrius bode tegen hem ende hi brocht hem brieuen daer aldusdanige woorden in ghescreuen stonden Hoe bent ghi soe sot ende soe koen dat ghi onsen rijcke naeken dorst Ic rade v dat ghi peynset dat ghi een mensche bent. ende en pijnt v niet tegen gode te doen Ghi moecht wel vernemen wye dat wi sijn want die auenture en vermach teghen ons niet Hier om soe beueel ic v dat ghi wederom te Grycken waert vaert ende laet v hier mede ghenoegen Want weet dat voorwaer hadde ons v conincrijck ergent 

{==f1r==} {>>pagina-aanduiding<<}

ghenoecht of hadden wijt begheert te hebben. onse broeders haddent lange tonder ghedaen Maer wi veronwaerdent als dreck of modder want het is onghelijc onsen rijcheden ende hier om en begheren wijs niet Ende alexander en achte op desen brief ende antwoorde niet want hi kennede wel dreyginghe ende ouertale

    
        
Hoe Alexander in Indien eenen zone wan Ca: xxxix

[I]Ustinus seit Doe alexander in Indien quam soe dede hi sijnre ridderen ghesmide van
haren scilden silueren maken ende oec haer harnas Ende cortelick hier nae soe quam hi voor een stat gehieten Mysa. mer dat volc datter binnen was en wilde hem niet weren want sij verlieten hem op haren god gehieten Liberbatus Hier om hiet alexander datmen die stat vermyden soude Ende doe hieldt hi daer bi leggen mit sijn heer an eenen berch diemen heylich hiet: ende dat en was niet verde vander poorten: Op desen berch wasset alsoe schone mit wewende ende wijngaert al ouer sonder oefenen Van deser stat voer alexander in eenre coninginnen lant die Cleophilis hiet Dese vrouwe ghaf haer op in alexanders handen: mer sy breede haer seluen haestelick ende sy dede alexanders wille: Ende hier om gaf hi haer haer lant weder ende haer vryheit. Ende aen deser vrouwen wan alexander een zone die sy alexander dede hie-
{==f1v==} {>>pagina-aanduiding<<}

ten: ende dese alexander wort namaels coninck van Indien Doe vergaderde Porrius mit hem een alten groten heer om te striden tegen alexander Ende alexander toech oec vast voort om tegen hem te striden Ende beyde die battaelgien vergaderde ende aen beyden syden bleef zeer groot volck doot Ende int vergaderen vanden strijde soe reedt Porrius alexanders ors Pucifal doot Doe wort Alexander zeer veruaert ende droeue om sijn paert: want hi was doe seluer in groter auenturen Ende die gryeken quamen toe slaende haren heere te hulpe daer hi te voete stont. ende daer bleef menich man doot ende ghewont nochtans holpen sij Alexander wter noot Mer hi liet alle weere ende gheuecht staen ende hi nam Pucifael biden stert: ende hi toecht an die een syde Want hi ontsach hem dattet die van Indien gheroeft souden hebben ende dat en hadde hi om gheen goet ghewilt Dus toech alexander achterwaert ende hi maecte tusschen hem beyden een bestandt xx dagen duerende Want binnen die tijt mochtmen ghenesen die gequetsten ende die doden ter aerden doen nae haer waerdicheyt
ende verdiensten

    
Hier nae volcht hoe dat Alexander Porrius eyschte te campe Ende hoe hi Porrius ontboet dattet gheen eere en waer dat lantsheren so zere haer heer ende volc auenturen souden Capittel xl.


{==f2r==} {>>pagina-aanduiding<<}

        

{== afbeelding 
	
    Hoe Alexander Porrius eyschte te campe==} {>>afbeelding<<}
    

[B]Innen deser tijt beryet hem Alexander dat hi Porrius beroepen soude te campe Ende hi ontboet Porrius dattet scande waer dat lantsheren haer heer so zeer auenturen souden Ende hi ontboet hem dat hi tegen hem te camp quam man teghens man: ende soe wye verwonnen bleef die 

{==f2v==} {>>pagina-aanduiding<<}

soude sijn heer mede verwonnen bliuen ende onderdaen wesen den ghenen dien verwonne Porrius was hier of zeer blijde ende hi nam den camp aen teghen Alexander Want hi mercte inden strijt dat alexander mer vier cubitus lanck en was. ende hi was vijf cubitus lanc ende oec groot ende sterc Dus ontfinc Porrius den camp te vechten teghen alexander: hi verwonnen wye mochte. Hier en binnen ontteykende hem Alexander ende voer inden berch daer Porrius lach ende hi geliet hem oft hi copen wilde wijn ende vleysch Ende doe hi voor Porrius quam: soe vraechde hem Porrius wat alexander dede. ende hoe oudt dat hi was van iaren Alexander antwoorde Onse coninc hout hem als een ionc man plach: want hi sit in sijn tente biden viere als hi ghewoen is ende hi wermt hem Doe wort Porrius zeer blijde om dat hi teghen enen ouden man vechten
soude. want hi was ionc ende onuersaecht Doe antwoorde hi Wat meent alexander ende waer voor hout hi ons ende waer om en merct hi sijn outheit niet Alexander antwoorde weder Here ic ben een maet ridder. so dat ic ten nausten niet en weet wat alexander doet Ende Porrius beryedt hem dat hi Alexander eenen brief gaf daer groot gedreych in  ghescreuen stont. ende hi gheloefde hem groot goet op dat hi desen brief alexander gaue: ende doen zwoer Alexander 

{==f3r==} {>>pagina-aanduiding<<}

seluer dat alexander dien brief sien soude oeck watter nae quame Ende aldus voer hi weder te sijnen heer waert Daer na vergaderden dese twee coningen inden cam ende als si vochten soe waren sij lange in twifel in beyde den heren wye dattet schoenste hadde: mer alexander was altijt op sijn hoede Ende daer Porrius bi auenture op sijn volck sien soude soe stack hem alexander mitten swaerde een grote wonde ende hi moest hem op geuen tot alexanders wille Doe dit dat volc van Indien sach so liepen sij op alexander om dit te wreken Maer Alexander die badt hem dat sij hem een luttel woude horen spreken Ende doe verwanse alexander mit schonen redenen ende woorden Alsoe dat sij alexander voor haren heere ontfingen ende sij bleuen hem daer nae voort onderdanich.

    
Van Porrius rijcheyt ende macht Capit. xli

[A]Lexanders hystorie seit dit vanden camp als voorseit is Mer Iustinus bescrijft dat Porrius van alexander zeer gewont was ende oec geuangen inden strijt daert ors Pucifael in doot bleef Ende dat Porrius hier om so drouich was datmen qualic verbliden mocht dat hi hem liet ghenesen ende dat hi ate ende droncke Ende doen Porrius genesen was so gaf hem Alexander sijn lant weder mit payse Hier na liet Porrius in die eer van Alexander drie steden maken
{==f3v==} {>>pagina-aanduiding<<}

Die twee in Pucifals naem dat Porrius doot sloech. ende die derde hiet Myria Porrius hadde in sijn heer xl.M. mans te voet ende acht C. waghenen wel gebattaelgiert ende gemannet: ende in alle syden waren scerpe zekelen daer aen ghemaect die zeer sneden. Hier toe hadde hi vier olyphanten die wel ten stride geleert waren om die battaelgie daer mede te doer breken Ende elck olyphant hadde een stercken toren op daer gewapende luden in waren ende scutters Ende die toernen waren binnen wel gespijst. ende dit was een sterc heer Porrius hadde oec een zale die xxx: colompnen lanc was ende die was wel gewrocht van finen goude Ende die wanden daer of waren al van finen goude gedect vingers dick al ouer ende ouer: daer binnen hadde hi een wijngaert mit rancken daer die scoten ende die blader of gemaect waren al van finen goude Ende die druuen waren gemaect van mirande ende van cristale Daer waren oec an gemaect alte cyerlike asement cameren ende slaepcameren daer die wanden alte properlic ghemaect waren van finen goude: Daer waren in geset carbunkelen ende ander preciose steenen Die doren van desen palayse waren al yuorien Die balcken waren al van ybenen houte. ende dit palays was al ouer gheweluet mit cypresse Ende daer stonden in gemaect veel beelden groot ende lanck van finen goude 

{==f4r==} {>>pagina-aanduiding<<}

nochtan en waren sij van binnen niet hol Ende elck beelde had in die hant eenen cop van goude Daer stont oec een platamus van fijnen goude die groot genoech was in dier gelijcke oft een gulden linde geweest hadde. Daer waren oeck veel nappen van preciose steenen ende van cristalle Endedaer waren oec noch veel meer ongeloeflike scatten ende duerbaer steenen ende ontallicke duerbaer cruden Ende al dit grote goet quam alexander al tsamen in sijn handen:

    
Hoe dat Alexander in een stat spranc Ca: xlij

[N]V dede alexander al sijn heer mit goude decken alsoe hi begeerde. alle sijn bannieren dede hi van goude maken. Sy hadden daer so veel gouts dattet die ridders niet voeren en consten: nochtans ghingen mitten heer m. oly phanten geladen mit goude Al der beesten gesmide was gulden ende het blicte harde verde mitter zonnen Ende alle die wagenen vanden heer waren gemaect mit scerpe zekelen. Alexander hadde in sijn heer xij.C: karren die den heer volchden: Ende hi hadde xxx:m: stouter ridders te paerden die in alle noot vroem waren Noch hadde hij drie C.M: man te voete Ende op vijftich stercke mulen voerdemen des conincx harnas Daer waren oeck veel kemels buffelen ende dromedarien die den heer volchden mit vytaelge. mer den last daer of en mochtmen niet vertellen Alexander
{==f4v==} {>>pagina-aanduiding<<}

reedt seluer voor sijn bannieren: ende hi verwan vierdhande volc Mer doe wouden alle die heren van Gryeken weder te lande keren Daer sprac hijse soe vriendelic toe dat sij hem beloefden mit hem te varen waer hi wilde Doe quam Alexander tot eenre schoenre ryuieren: ende daer doer soe voer hi in die zee in een eylant daer hij dat volc dwanc dat Hercules daer geset hadde te wijlen dat hi Indien wan. Dit volc was zeer sterc ende fel ende quam fellic teghens Alexander mit xxx: dusent mans te voet ende lx: dusent mans te paerde Mer noch dwancse Alexander mit striden so dat sij ontvloden in een stat Subdractas gehieten ende daer beleyde hijse binnen Hier clam alexander eerst op die mure ende hi spranc inder stat: ende daer weerde hi tegen menighen man. Mer hi wort gescoten mit een gauelote beneden sijn spene van een man van binnen: mer die man die hem schoet sterffer om Ende Alexanders volck quam in gesprongen ende holpen hem wter noot:

    
Hoe Alexander die doncker zee bestont Ca. xliij:

[A]Lexander wort van sijnen vrienden wter stat gedragen ende sij beclaechden zeer Ende alle dat volc van binnen der stadt sloegen sij doot Hier gedoechde Alexander grote smerte eer hi ghenesen was Ende hier bekende hi ende seyde Al hout mi alt volck dat ic iupiters zone ben Dese wonde leert mi dat ic een sterffelic men

{==f5r==} {>>pagina-aanduiding<<}

want hi conste qualic genesen Ende doe hi genesen was soe bereyde hi hem ter stont om voort te varen Mer hi sende Polipertoene mit een schoen here in Babilonien want hi was mitten heer verladen: ende hi was selue beraden dat hi die groote zee syen wilde ende hi ghinc te scepe om dat lant te besien dat daer binnen lach Sinte Augustinus seit dat hi op die zee een hooft rouer vinck ghehieten Dyometes Doe vraechde hem Alexander wat verwoetheyt dat hem daer toe iaechde dat hi mit scepen in die zee voer rouen: Die rouer antwoorde wat duuel iaecht v dat ghi alle die werelt doer roeft Want om dat ic mi auenture mit cleynre menichten so hietmen mi rouer: ende v hietmen coninc ende heere om dat ghi meer volcx hebt Want alsmen gerechticheit after laet soe en ist conincrijck anders niet dan diefte ende groten roef. mer dat wi rouers hieten dat is om cleynen roef ende moort die wi doen
    
    
Van Candax der coninginnen Ca: xliiij

[H]Ier mede liep die mare ende Candax die coninginne van dien lande die zeer subtijle was van sinnen seynde eenen scilder die wel beelden maken conste Ende sy beual hem dat hi al sijn subtijlheit daer an leyde dat hi alexanders beelde wel maecte na sijn gedaente ende dat hi haer dan dat brochte Want hier te voren had Alexander haer brieuen gesent van grote vrient- 

{==f5v==} {>>pagina-aanduiding<<}

scap Sy sende hem een groot present vanden houte ende van gout ende preciosen gesteenten. ende sonderlinge dieren ende vogelen van menige manieren Binnen dat dit geuiel soe quam candeles haer zoen haestelic tot Alexander gevlogen om succoers
want hem wort sijn wijf ontuoert Alexander settede Phtolomeus in sijn stadt ende hi dede hem seluen hieten Antigone eenen maten ridder van alexanders heer Ende Ptholomeus gebaerde hem tot candeles of hi die coninc Alexander gheweest had. ende hij seide tot alexander Antigone Gaet doet desen man succoers ende wreeket ouer sijn vyanden Alexander nam mit hem vier M. ridders: ende voer mit candeles der coninginnen zone ende hi vinck sijn vianden ende verloste sijn vrouwe Hier om bedancte candeles Ptholomeus zeer dien hi voor alexander hielt Doe begeerde Ptholomeus als heere dat hi begheerde sijn moedere te sien. mer hi wilde daer te voren seynden Antygone: ende des was candeles harde blijde Aldus voer Alexander tot die coninginne Candax oft hi Antigonus geweest hadde Doe dit die coninginne Candax vernam so quam sy tegen haren zone ende sy cussede alexander zeer om dat sy hem eere doen wilde: ende sy leyde hem in alle steden in haer cameren ende toende hem veel rijcheden Alexander antwoorde dat hi veel meer rijcheden ghesien hadde in Gryeken dan hi daer vant. Doe seyde 

{==f6r==} {>>pagina-aanduiding<<}

die vrouwe tot hem Mi dunct immer dat ghi selue alexander bent Hi seide vrouwe ick en ben niet Doe leyden sy hem in die stat daer sy sijn beelde gheset hadde ende dedet hem syen ende sy seide Merct wel ende besiet hier aen dat die coninginne Candax wijser is dan alexander Doe was alexander zeer veruaert ende hi beclaechde zeer dat hi daer gecomen was Doe seide de coninginne En weest niet veruaert. ghi hebt minen zone trouwe gedaen ende ic salt v lonen Si hieten v Antigonus die willen: maer ghi sijt mijn heer alexander Ende sy brocht hem weder in sijn behout sonder vrese Nochtans wilde hi haren ioncsten zone gedoot hebben: om dat hi Porrius dochter te wijue hadde
    
    
Hoe Alexander doer die roetsche villede Capittel xlv:

[B]Innen enen iare geuiel dit wonder Want alexander verwan Darius in die meye: ende in die hoymaent verwan hi Porrius Daer
nae inden oest nam alexander mit hem C: ende l: heren van Indien die alle die wegen kenden: ende hi voer wech om dat hi alle die wildernissen van Indien sien wilde ende hi toech doer dat groote santachtige lant dat daer leit: want in dat lant vantmen eerst zyden werck. ende daer maectmen zyden clederen In desen wech hadden alt heer groten noot van dorst. want sij en vonden gheen water Mer int heer was een ridder die een helm 

{==f6v==} {>>pagina-aanduiding<<}

waters had gecregen mit groter pinen ende die broch hi mitten water tot alexander dat hijs loon woude beiaghen Doe nam alexander den helm mitten water ende storten wt voor dat heer ende dese vromicheit benam menighen man sinen dorst Daer nae quamen sij tot eenre ryuiere die soe bitter was datter gheen mannen of beesten
of drincken en mochten Hier bi proeftmen dat een mensch meer lijden mach dan een beeste: Want van groter noot soe licten sij som kout yser ende som loot: ende som droncken si oec vryne ende olye Ontrent noen quamen sij bi eenen berch daer sy alle dat volck naect sagen Ende Alexander badt hem dat sij hem goet water wijsen souden. mer doe scuylden sij alle neder: ende men schoet van ouer dat water nae hem: ende doe decten sij hem te meer:
Doe beual alexander om dat hem des volcx verwonderde twee C. van sinen luden ouer die ryuiere te zwemmen: mer als sij die helft ouer geuaren waren soe verbetense die water padden mit groter torment Doe wort Alexander so gram dat hi. C van sinen leytsmannen inder ryuiere dede werpen: ende die water padden haddense haest gegeten Corts hier na vonden sij luden die hem water wiseden. mer als sij totten water quamen soe hadden sij alden nacht genoech te doen om tegen die leeuwen te vechten ende tegen tygren ende beeren daer sij hem met pinen doer verweerden 
    

{==g1r==} {>>pagina-aanduiding<<}

    
Vanden serpenten ende anderen dieren die alexander vreesden: Capittel xlvi

[D]Oe Alexander gecomen was tot zuueren water so sloech hi sijn getelde viij: milen lanc ende breet Ende hi dede xv.C: vieren maeken want dat ontsien bitende dieren zeer Daer quamen doe alte veel scorpioenen ende terusten die veel quader sijn Daer na quamen menigerhande serpenten. nv blauwe: nv rode. nv blonde nv scire nv witte: nv swarte. nv ander die die huyt gulden haddenEnde te hants wast vol gerufts dat dese serpenten maecten: daer na quamen serpenten binnen den tenten die cammen opt hooft hadden ende sij hadden som twee hoofden oft drie ende haer ogen barnden als vuer Alexander visyerde dat alle sijn heer hem battaelgien soude tegen die serpenten ende elck soude sijn schilt voor hem houden ende sprieten ende speren om die serpenten mede te wederstaen In dit geuecht verloes alexander xx. ridders ende lx. knechts Daer nae quamen witte leeuwen also groot als ossen ende die sloechmen doot mit sprieten Daer nae quamen grote eueren ende pantheren opt heer Ende daer na quamen vleermusen also groot als duuen Daer na quam een beest meere dan een olyphant al swart mit drie hoofden Ende eermen dit dier doden mocht: soe haddet ses en dertich gryeken ghedoot ende liij. ander mannen want het ver-
{==g1v==} {>>pagina-aanduiding<<}
scoerdet al cleyn ende groot daert op comen conste Hier na quamen opt heer musen die groter waren dan vossen Ende wat beesten dat die beten die bleuen ter stont doot. mer die luden mochte wel vander beten ghenesen Ende hier om dede alexander sinen leytsman doden
    
    
Hoe Alexander binnen Indien waert voer: Ca: xlvij

[A]Lexander quam hier na voor een poorte daer die poorters binnen hoorden seggen datmen alexander mit wapenen niet en soude mogen doden Doe visierden sij een ander dinc ende schoten tot sinen volcke waert mit fenijnde quattelen daer menich man of sterf Ende Ptholomeus alexanders vrient was oec daer of ghequetst. soe dat alexander een cruyt inden drome gewijst wort dat alle dat fenijn verdreef Hier na quam hi tot enen hoghen berch daer groot volc op geuloden was Ende men seide dat Hercules in dien berch bi wijlen was: mer een grote aertbeuinge dreef hem van daer Desen berch wan alexander mit groter pijnen: ende hi voer daer die gulden palen stonden die Liberbatus ende Hercules setten: tot een teyken dat sij dat lant so verde wonnen Doe wilde alexander weten of die beelden die daer stonden binnen hol waren of vol. Ende hi vant dat sij vol waren van finen goude gemaect Hier nae quam hi mit sijn heer daer hi een sterck groote beeste vant mit 

{==g2r==} {>>pagina-aanduiding<<}

twee hoofden die getant was op haren rugge als een sage: ende dit beeste beet hem twee ridders doot Ende dit beeste sloechmen mit hamers doot want gheen spriet en mocht hem deren Daer nae quamen sij op een ryuiere daert heer sat ende at daer quamen veel olyphanten op hem gelopen: Doe beual Alexander den Tessalen dat sij tegen die olyphanten trecken souden ende dat si voor hem driuen een cudde swijnen. want als die olyphanten horen geluyt vanden swijnen soe vlyen si Aldus soe sloegen sij doot viij C: ende lxxx olyphanten ende si sloeghen die tanden wt ende voerdense mit
hem. want het is precioes yuoer
    
      
Vanden wonderen die in Indien sijn Ca. xlviij

[S]I voeren bet tot Indien waert in ende quamen daer sij naect volc sagen ende die waren acht voet lanc Die manier van dit volc was dat sij altijt in die ryuiere waren ende sij aten raeu visch: mer als sij bet naerder comen souden om dit volc te besien soe doken sij alle onder twater Dan daer quamen sij in een wout daer sij luden vonden die hoofden hadden ghelijc honden Ende daer sloech Alexander getelden ende sijn volc onstac daer menich vuer Mit dien rees een storm soe groot dat alle die tenten auerecht wayden. mer Alexander badt den volc dat sij hem niet veruaren en souden. Ende hij seide hem dat dit die goden niet en daden. maer het was den tijt vanden 

{==g2v==} {>>pagina-aanduiding<<}

[iare dat doe scheiden den herfs] ende den oest ende den winter ende hi beual den volc dat si eten souden. mer daer viel znee op hem soe groot als scaepen vlyesen alsoe datter v.C. mannen of doot vielen Hier na viel groot hagel ende vier te gader ende binnen drie dagen hier nae en saghen sij die zonne niet Alexanders ridders seiden dat dit der goden wrake was: om dat een sterffelijc man also koen was dat hi varen dorst ouer Liberbatus ende Hercules palen ende sij waren gram. Doe quam alexander ten berge van Ethiopien ende daer vant hi open Liberbatus hol: Dat was in een berch die al metalen of gulden scheen mer wye int hol ginc die moest in drie dagen steruen Want als Alexander in een lant quam soe vraechde hi of daer eenich wonder in dat lant was. ende als men hem van enich wonder seide soe wilde hijt immer besien Het geuiel dat hi twee oude mannen vant doe hi in Indien was. ende sij seiden hem van twee bomen die dieper int lant stonden Dat een was der zonnen boom ende dander der manen boom
ende sij seiden elck wat hi begeerde te weten Als alexander hoorde soe was hij gram ende meende dat sij dit seiden om hem te bespotten. ende hi wildese doden Mer doe sijt hem zwoeren dattet waer was soe nam hijse mit hem ende hi voer derwert Ende als hi daer int lant quam soe vant hi daer alle tvolc gecleet mit huden van pantheren ende

{==g3r==} {>>pagina-aanduiding<<}

sulcke huden leyden sij onder ende bouen daer sij sliepen ende en hadden onder gheen bedden Dat volck en at anders niet dan colen gemaect van edelen wyerooc ende van balsame want dit wasset in dat lant zeer veel
Hoe Alexander quam bijder zonnen endemanen boom ende hoe hem een pape te gemoete quam ende was getant ghelijck een hont
    
    

{== afbeelding 
	==} {>>afbeelding<<}
    



{==g3v==} {>>pagina-aanduiding<<}

Vander zonnen ende manen boom Ca: xlix

[A]Ls alexander biden bome quam soe quam haer pape tegen hem wt te voete. Ende hi was gecleedt al mit huden. hi stont ghetant als een hont: ende sijn oren waren doergaet ende daer hingen gulden ringen an mit preciosen steenen Die pape vraechde Alexander wat hi daer dede of wat hi wilde Alexander antwoorde dat hi syen wilde die heylige bomen vander zonne ende van die mane Die pape seide Op dat hi ende sijn gheselscap zuuer ware ende sonderlinge van wijuen. soe soude hijse sien ende horen spreken wat hi begeerde te weten Mer hi seide dat der zonnen boom sprac des auonts als die zonne onder ginc ende des morghens als si op soude gaen. ende der manen boom des gelijcx Endedie bomen stonden in een bosch int midden dat al omme bemuert was mit een muere Doe sij daer binnen gaen soe hiet die pape hem allen of doen haer costelicke clederen endeschoenen ende haer iuwelen Ende doe sij binnen gegaen waren so sagen sij schone bomen int midden staen ende elck was wel C: voeten hooghe: ende daer hinc balsame aen die daer of dropen ende was ghelijc kryeken Ende die coninc ende sijn gesellen raepten daer balsame om dat sij soe wel roecken. want die coninc leyde mit hem daer binnen wel drie C: van sijnen ridders Ende om dat dese bomen schoon waren

{==g4r==} {>>pagina-aanduiding<<}

ende mit balsame soe wel gheladen: soe meende alexander dattet daer veel plach te reghenen. Maer die pape swoer datter nye regen noch vogel of beeste en quamen Want hi seyde hem dat die bomen ghewyet waren inder zonnen ende inder
manen eere. ende dat sij so lanc ende so schone waren geworden van heylicheden Doe wilde Alexander den boom offerhande doen mer die pape verboetet hem: ende hi hiet hem ende sijn luden dat sij den boom anbeden ende cussen souden Dese pape ende die luden van desen lande pleghen wel drie hondert iaer te leuen of meer.
    
Hoe Alexander sijn eerste antwoorde ontfinc vander zonnen boom Cap. l:

[D]Ie pape seide tot alexander Hebt v herte ende v gepeyns voor v: waer of dat ghi weten wijt: mer en spreect niet mer peynst mitter herten ende syet opwaert naden boom Ende hi sal v dan antwoorden soe wat ghi begheert te weten: want sij spreken gryexe ende ioetsche talen beyde gader zeer wel Die coninck ende sijn geselscap te samen wachten hem van quaden berade ende sij sagen ten bome waert op Alexander peynsde of hi mit gheluc ende seghe weder te lande keren soude Doe antwoorde hem der zonnen boom ende seide Alexander ghi sult alle die werelt onder dijn bedwanc doen ende onuerwonnen bliuen van striden. ende heere bouen alle die 

{==g4v==} {>>pagina-aanduiding<<}

werelt wesen: mer nemmermeer en coemt gi te lande. Dit seide die boom in ioedtscher tale mit cleynre spraken: Mer dit woort misquam alexander harde zeer endehem was leet dattet alsoe veel van sinen ridders hoorden. ende sij begonsten te weenen Ende alexander verboetet hem allen mit giften ende mit dreygen dat sijt nyemant en souden seggen dat sij gehoort hadden. ende hi wilde bliuen om anderwerf antwoorde te ontfaen vander manen boom Mer die pape seide hem dat dit niet wesen en soude voor ter middernacht dat die mane rijsen soude Hier om so bleef alexander daer. ende hildt mit hem Pernitasse ende Fylotinen ende Clytone sijn neuen die cortelic wt gryeken gecomen waren: Want die mane seide hem dat hem nyemant doot slaen en soude mogen ende hier om ontsach hi hem te min. ende liet alle die ander ridders wten bosch gaen.
    
    
Hoe der manen boom Alexander anderwerf antwoorde Ca: li

[A]Lexander ghinc inwert totten boom mit sijn drie ridders ende aenbede den boom: ende hi peynsde ende begeerde te weten die stat daer hi in steruen soude Ende als die mane began te risen soe antwoorde hem die boom in gryxer talen Alexander. uwen sterfdach naect zeer: Want int naeste iaer ter ix: maent sult ghi steruen te Babilonien: endehet sal v doen een dijn vriendt daer ghijs niet op en meent Alexander weende har- 

{==g5r==} {>>pagina-aanduiding<<}

de zeer ende sijn drie ghesellen die mit hem waren Doe wort alexander in twijfelingen. oft hem eenich van drien doen soude ende: hem berouwede dat hijs niet gevraecht en hadde wye dattet hem doen soude Ende aldus ghingen sij wt eten mer alexander en mocht niet eten van droefheden
Hoe der zonnen boom Alexander die derde vraghe antwoorde ende seyde:
    
        

{== afbeelding 
	==} {>>afbeelding<<}
    



{==g5v==} {>>pagina-aanduiding<<}

Hoe der zonnen boom coninc Alexander die derde vraghe antwoorde Cap: liij.

[A]Ls alexander gegeten hadde so was hi zeere naerstich om voor den dage te comen totter zonnen boom om weder antwoorde te ontfaen van dat hi begeerde Ende hi ginc ter mueren waert vanden bosche mit die drie die mit hem waren Ende doe sij totten pape quamen vonden sij hem noch slapende ende gedect mit huden bouen ende beneden. want die luden en hebben anders gheen slaeplakens Ende bi hem lach een harde corste op een tafel van balsame gemaect die hem des auonts gebleuen was. ende daer bi lach een mes van yuorien want in dat lant en is gheen yser noch loot mer daer is alte veel gouts. noch die luden en hebben daer gheen laken: Ende die pape stont op ende ghinc mit hem binnen: Alexander ginc staen voor der zonnen boom ende aenbede hem Ende hi pensde wye hem doden soude ende wat sijnre moeder ende sijnre suster geuallen soude Als die zonne began te rijsen: soe antwoorde hem der zonnen boom in gryex aldus Alexander Seyden wi v dien verrader die v ter doot brengen sal. so soutstu hem doden. ende also soudt ghi dat dinc verdriuen dat immer gheschien moet Want ouer een iaer ende ix: maenden sult ghi steruen te Babilonien in die stadt: Maer men en sal di dijn lijf niet nemen mit ysere noch mit stale noch mit metael 

{==g6r==} {>>pagina-aanduiding<<}

noch mit siluere noch mit goude Want ghi sult mit fenijn vergeuen worden Olymphias sal een iammerlicke doot steruen. ende men salse onbegrauen laten om datse die vogelen ende beesten eten sullen Dijn suster sal lange in groter eeren bliuen: al en salse niet langhe leuen Ghi sult al die werelt onder v hebben als een here Nu gaet henen ende ruymt onsen bosch ende en vraghet ons niet meer. ende vaert haestelijc ter poorten van Faciaten waert daer Porrius ende dijn heer v wacht Die pape seide v hantgheslach ende screyinge vertorent god zeer ende den heyligen boom Here coninc ruymt haestelic dat bosch. Veel luden twijfelen wye dese antwoorde gaf. want die bomen en spreken niet: Sulcke luden segghen dattet een engel gods was Ander seggen dattet die duuel was: maer dat en gheloue ic niet Want die duuel en mach alle gepensen vanden mensche niet weten. ende hi en mach niet weten wat daer geschien sal. ende al seit die duuel somtijt waer nochtans veynst hi dicke logene Mer om dat stemme seide al dat waer was soe houde ic nochtans dat sij van gods wegen was.

    
    
Van Alexanders verwaentheden  Ca. liiij

[D]Aer na voer alexander wech: ende alle sijn volck ende sij quamen in een dal daer veel serpenten in waren die den steen Mirauden dragen in haren hals die schone waren: ende dat 

{==g6v==} {>>pagina-aanduiding<<}

heer wanner menich: Daer nae quam alexander onder wonderlijke beesten die hoofden hadden ghelijc leeuwen Ende daer mede quamen voghel grijpen die hem veel quaets deden ende dat heer weerder hem teghens mit speren ende mit scutten sterckelijc. nochtans lieten si daer wel twee C: mannen doot: maer onder cleyn ende groot sloegen sij daer wel acht duysent beesten doot Hier nae quamen sij op een ryuiere ghehieten Ecclinas. ende dat water is derdalf mijle wijt: ende an elcke syde stont groot lanc riet dat meerder ende langer was dan eenich boom wesen mochte. ende dat riet lach al vol olyphanten. mer sij en deden alexander noch sijn heer gheen quaet Ende alexander voer mit sinen heer ouer dit water mit scepen van ryet gemaect Ende doe sij alle ouer waren so ontfinghense die wilde luden alle dat heer vriendelic Si vonden daer wilde wijuen in een water die schoen wit haer hadden ende schone claere huden Dese wiuen plegen dicwijle mannen te vaen ende verdrenckense of sloeghense doot of brochtense ter doot mit haer grote luxurie Alexander vinc twee van dese wijuen die een huyt hadden soe wit als znee Van daer quamen sij opter ryuiere Gangres die inden bybel Fylon hiet. ende sij coemt wten paradyse Dese ryuiere is soe wijt datmen vanden enen oeuer anden anderen niet ouersien mach 

{==h1r==} {>>pagina-aanduiding<<}

Daer nae quamen sij daer sy beesten vonden die voor wten hoofde quamen groote hoornen die ghetant waren als een saghe: ende van dien sloegen sij doot viij M: ende vier C:
    
    
Hoe Alexander der maechden lant wan Ca: lv.

[A]Ldus voer alexander doer dat wilde Indien ende hi quam int eylant Faciaten. daer hi Porrius vant die alexander daer ontbeyde mit alle sijn heer Hier om beual alexander den heeren die hi alle dat lant van Persen ende Meden beuolen hadde dat sy souden doen maken grote lange colompnen van finen goude. ende dat si alle sijn gesten daer in scriuen souden Endedat sijse by Porrius rade voeren souden in dat hoochste Indien: ende dat sijse verre ouer Liberbatus ende Hercules palen setten souden. Iae dat sijse oec tien voet hoger setten souden dan haer palen waren. want hi was dieper int lant dan sij waren Nochtans verloes hi daer wel M. ende L: mannen Seneca spreect van alexanders macht ende van sinen rijcke aldus Die coninc Alexander was soe fyer dat sijn verwaentheit ghinc bouen alle menschelicheit. want doe hi die werelt verwonnen hadde soe wilde hi oec den hemel verwinnen Ende hem quam in sijn sinnen dat Demetrius geseyt hadde datter veel werelden waren Daer om seide alexander Ay mi keytijf dat ic binnen minen leuen een werelt niet ghewonnen hebbe dat
{==h1v==} {>>pagina-aanduiding<<}

sal mi lange rouwen Nv liet Alexander in Indien een ruwaert ende hi voer weder te Babilonien. Maer onder weghe dede hi tondere der maechden landt: soe dat sy hem tribuyt ende tijnse gauen Ende inden weghe quam hem die boetscap dat hem die boden brochten den seghe van al Europen ende sy gauen hem op alle haer lant: ende sy brochten hem grote presenten Ende haer tribuyt was vander rijcker stat Cartagien ende Spaengen lant ende van Cecilien ende van Gallien dat menighe mijle verre leyt. van Ardennen ende van Ytalien Ende alle delen tijns ontbeyden hem in Babilonien mit menighe grote presenten Doe haeste hem alexander zeer derwaert om dat hi daer die heerlicheit van alder werelt ontfaen wilde. om heer daer ouer te wesen Want doe hi in Indien soe diep gheuaren was so seide dat volc vanden lande gemeenlic dat hi nemmermeer steruen en mochte om dat hi so verre ouer Liberbatus ende Hercules palen geuaren was: Hier om en hilt hi daer niet veel of wat hem die bomen geseit hadden. want hi gheloefde bet anderen Ende aldus wort hi bedrogen Nv sult ghi horen hoe Alexander tot die Bracmannen voer
    
    
Hoe Alexander die Bracmannen bestoet: Ca. lvi

[A]Lexander besocht die wonderen die in Indien waren so wilde hi oec der Bracmannen lant winnen Doe seynden hem die Bracmannen aldus-

{==h2r==} {>>pagina-aanduiding<<}

danige brieuen Heere onuerwonnen coninc Wij hebben gehoort van uwe zeghe ende eere. ende hier in sijn wij zeer blijde van uwen ghelucken. Weet dat wi gheen dingen en hebben daer ghi op ons om oerlogen derft. want ons goet is al gemeen: ende wi eten alle eenrehande spijse Want schone dierbare clederen daer of laten wi ons ghenoegen mit eenre slouen Onse wijuen en blancketten hem niet om datse ons te bet ghenoegen souden. want wympel cleder ende crone dat is cyerheit mer gheen schoonheit: want gheen ander schoonheit en is dan ons die nature gelaten heuet Wij en hebben anders gheen husen dan holen ende haghedochtenende daer in wonen wi so lange als wi leuen. ende daer in laetmen ons leggen
als wi doot sijn Wij hebben eenen coninc maer dat en is daer om niet dat ons eenighe rechters noot is: maer dat is alleen die edelheit. Want waer ouer soudemen rechten daer nyemant en is die misdoet Als Alexander die zeer wijs was dit vernam van haren leuen so liet hijse vry ende quijt van alle oerlogen Doe screef hi aldus tot Didimus coninc vanden Bracmannen
    
    
Hoe Alexander den Bracmannen weder screef Ca. lvij

[V]An uwen zeden hebben wi dicwijls ghehoort dat v leuen niet en is ghelijc den leuen dat gemeenlic alle menschen leuen soe dattet ons dunct onmoghelic te wesen en dede dat 

{==h2v==} {>>pagina-aanduiding<<}

wijt gehoort hebben Hier om coninc didimus so biddic v dat ghi tot onser lieften ouer wilt scriuen. oft waer is dat wi van v gehoort hebben ende maket ons vroet of ghi leeft om exempel te geuen van uwen leuen Ende dit doet ons: op dat als wi also v leuen horen: dat wi ons daer in keren mogen oft ons alsoe geuallen mochte: Want leeringhe is een vry dinck ende wijsheit en scaet niet alsmense totten gemeenen profijt gebruyct Ghelijc dattet een barnende kaerse niet en scaet al ontsteectmen daer veel ander kaersen aen daer ander luden by syen. want haer licht en wort des niet te minre
    
    
Een antwoorde van Didimus tot Alexander Capit: lviij.

[D]Idimus die coninc vanden Bracmannen antwoorde tot alexander aldus Heer coninc ghi versmaet onse boden die wi tot v senden als onwaerdige luden daer ghi nochtans sulke niemaren van ons gehoort hebt. Maer nv sal ic v van onsen zeden die waerheit segghen Die bracmannen leuen een simpel leuen. ende minnen alle suuerheit ende haten alle onreynicheit Si en begeren anders gheen dinc dan die nature verleent Onse lijftocht is simpel ende onsen cost en is niet groot Want wi en begeren gheen lecker morseelen: mer wi eten onse spijse onderlinge alsoe die aerde draecht sonder grauen ende ackeren Want wi en eten gheen dinc dat leeft. ende hier om en 

{==h3r==} {>>pagina-aanduiding<<}

wort onder ons nyemant zieck noch en quelet: Wy hebben oec een zede dat nyemant den anderen en helpet: want wi sijn altijts alle effen rijck. Hier om soe leuen wij sonder haet ende nijt. ende wi hebben alle effen grote armoede En aldus soe sijn wi alle effen rijck van goede Wi en hebben onder ons gheen wet: want onder ons en is nyemant die misdoet Wi en weten oeck niet van arbeyde daermen an winnen mach. want die gyericheit is al quaet Ende soe wye datter mede beuangen wort in sijn herte: sij brenct hem ter armoeden ende scanden want die gyericheit en heeft gheen scande noch eynde. ende soe die gyericheit meer crighet hoe sij meer begeert te hebben Wi en begeren gheen dinc dan dat wi steruen moeten sonder pijn Wij slapen sonder sorghe: ende wi en eyschen van nyemant dienst cleyne noch groot Wi sijn alle vry. sonder dat allene ons vleysch onderdaen is onser redene Ende wi houden ouer felheyt dat wi ons gebueren dwingen souden om ons onderdaen te wesen die die moeder der nature ons ghelijc gemaect heeft. ende die vader van hemelrijc tot sijn rijcke geroepen heeft. daermen ewelick in leeft mit blijscappen Wij leuen gemackelic in onse holen want nyemant en derf ons daer in storen. Ende wi en dragen oec gheen costelicke clederen: want
wi decken ons al mit papelen alsoet ta-
{==h3v==} {>>pagina-aanduiding<<}

melic is Wij en willen gheen vrouwen om oncuysheit mede te doen. mer om dat wi begeren kinderen daer aen te winnen Onder ons so en sterft nyemant voor sinen vader ende mitten doden en maken wij gheen feeste want het is mit ons alleens mitten minsten ende mitten meesten: Maer uwe zede is dat ghi groot goet leght anden doden ende ghi en laet der aerden niet hebben dat haer is: mer ghi ouerdect uwe dooden mit siluere ende goude ende ontneemt der aerden aldus dat haer toebehoort In ons lant en valt gheen plaghe want wi en ontsuueren die lucht niet mit quaetheden daer die plagen om plegen te geschien Die wint ende dat weder is in onsen landen ghenoechlick naden tijt vanden iare Wij en houden anders gheen medicijn dan dat wi eten soberlic zuuere spijse: want vasten doet wel genesen ende hout ons gesont Wij en plegen gheen spel. danssen noch roeyen noch tornoyen noch spel van dieren te maken: ende wi en varen nergent om sulck spel te ansien. want die werelt ende den hemel geuen ons genoech schoonheden te ansien Want wi sien den hemel dat hi schone ende claer is. ende allesins wel gecyert is mitten sterren en planeten Oeck syen wi in die zee die gedaente van purpure ende oec van die visschen in menighen manieren daer in spelen ende springhen Dan syen wi voort hoe die zee die aerde 

{==h4r==} {>>pagina-aanduiding<<}

allesins omme helset heeft: recht oft haer suster waer Wij hebben oec groote genoechte te syen op die groote weyden die al om ende om
mit schoon groene bloemen staen die soe wel ende soete ruken voor die ogen ende voor den sin ende daer hebben wi veel genoechten in Wi hebben oec grote ghenoechte aen te sien die wilde bosschen ende die groene bomen daer die vogelen soe schoon ende soet op singhen Dit sijn die rijcheden der naturen ende haer schoonheden ende weelden Wij en varen nimmermeer te lande noch ter zee om comenscappe te doen: want die rijcheden van vremden landen en sullen nimmermeer onsen sin verwinnen Ende wi en begeren niet meer van aertschen goeden dan dat wi in
armoeden leuen mogen blijdelic ende sonder sorghe Wij en leren oec niet schone spreken want
daer leyt loosheit in: ende men becleet die logen
mit schoonre talen also schone datter menich
man mede bedrogen wort Want men ontschul
dicht daer mede de misdadighen ende men verduy
stert daer mede dat recht Dan prijsen die ghene diet horen den taelman ende seggen dat hi wijs is: mer dit is een onsalich prijs die die consciencie besmettet Maer onder ons en doetmen dit nimmermeer. want wi hebben een zeer simpele sprake die altijts wel ende waersprekende wesen moet Ende wi en willen tot gheenre scho-
{==h4v==} {>>pagina-aanduiding<<}

len gaen: anders niet dan daermen leert dat sekerste ende dat beste. want wi en leren anders niet eeren dan dat ouerste goet. Ende ghi leert te vogelen ende te doen dat genoechlic is uwen vleische Wij en offeren gode gheen beesten. noch en maken hem gheen grote costelicke tempelen ende outaren als ghi doet Ende v luden dunct datter gheen arm luden en sijn die uwes goets te doen hebben Dat is groote misdaet want god wilt gheeert wesen om sijn grootheit mit suueren dienst sonder bloet te storten ende te offeren Want alsmen hem bidt mit suueren woorden soe doet hi den menschen genade Want god is selue dat woort daer alle dingen bi gemaect sijn ende alle dingen behoet hout ende voet Dat woort minnen wij. want dat heeft ons nv gegeuen onsen geest ende ons leuen. Mer om dat god selue is gheest ende leuen soe en machmen niet wel gewinnen sijn vrientscap mit desen aertschen goede: mer men wint sijn vrientscap mit suueren leuen ende datmen hem altijt dancke ende loue Hier om segghen wi dat ghi onsalich volck bent. want ghi en verstaet niet dat v beghin is vanden hemel. ende dat ghi maechscap hebt mit gode die alle dinc gescepen heeft Mer mit dorperlike dinghen besmet ghi uwe edelheit altemael om dat ghi die genoechte uwes vleysches volget na sijnre begeerten: ende dat ghi vercoren hebt ende minnet 

{==h5r==} {>>pagina-aanduiding<<}

alle dingen die comen vander aerden: ende die minne daer of ontsuuert die lucht: dat water ende die aerde Noch doet ghi veel meer quaets want ghi sijt gode al of gegaen ende ghi aenbedet dode luden recht of sij goden waren want sij sijn moortdadighe luden ende vyanden die v tot alle scanden brengen
    
    
Hoe dat Alexander Didimus antwoorde Ca. lix

[A]Lexander antwoorde Didimus der Bracmannen coninc aldus Sijn v dingen also als ghi seght: soe schijnt dat die Bracmannen alleen leuen sonder sonden op dese werelt na dat v ghescrifte luydet Want ghi en gebruyct niet tot eenigen tijt die weeldicheit die die natuere ghegeuen heeft allen menschen ende leuen naden
auenturen ghemeen Aldus schijnt dat ghi luden alleene goden sijt oft ghi en acht op gode niet want ghi ontseght hem dat hi v geuen wil: ende dit dunc mi bet sotheit wesen dan leuen na wijsheit
    
    
Hoe Didimus Alexander antwoorde Ca. lx

[D]Idimus antwoorde hier op aldus Alexander Wij en sijn niet vryelinghen van deser werelt: mer wi sijn hier al gasten want wi en bliuen hier niet geduerich: ende wij liden doer dese werelt als een pelgrim die tot sinen lande waert vaert so ontcommert van alle dingen ende so licht dat ons die sonden niet en beswaren. noch gulsicheit noch ander quaetheit voor 

{==h5v==} {>>pagina-aanduiding<<}

gode diemengheenen mantel maken en mach Mer wij haesten ons onsen wech ouerlijdende tot gode waert mit zuuere consciencien ende mit een aensicht dat hem niet scamen en derf. Ende wi en willen gheen goden wesen noch gode achterdeel doen Mer ghi mint tot uwer onsalicheit gode mit cleynre giften: Wij en sijn niet sculdich te verteren noch te begeren al dat wi syen. want dat en ware gheen besetheit noch eere Ende god heeft meenich dinc opter werelt ghemaect om dattet die werelt niet oerbaerlic en ware. noch sonder hem niet en soude mogen staen Mer god heeft den mensche gegeuen die nutscap vanden dingen die hi ghemaect heeft tot haren vryen wille die hi hem vry gelaten heeft: Ende so wye hem dat mit vryen wille hout an dat quaetste ende laet dat beste. die en vaert bi gode niet. mer hi verdient gods vyantscap daer mede
    
    
Hoe Alexander weder antwoorde Ca: lxi

[A]Lexander screef hem weder: ende seide Ic en prijse voor gheen salicheit dat ghi v lant soe vry hiet. want het is bet een karcker dan lant om dat ghi nergents en gaet noch en vaert in anderen landen. Ende oec om dat nyemant op v en acht. Dit dunct ons een crancke salicheit: want ghi en sayet noch en plant bomen noch en maeket huysen noch zalen. ende dit dunct ons alle katyuicheit Aldus en gheeft ons gheen wonder dat gi 

{==h6r==} {>>pagina-aanduiding<<}

leeft als beesten: mer datmen reyn leeft in weelden dat is een eerlic dinc Dat ghi mit vrouwen niet veel en sijt wye salt v mogen prisen Want uwe wijuen sijn onbequaem: het waer scande dat se menich man begeerde Mer wi gebruyken alle dat die aerde draecht mit vryen wille in ons te wachten van sonden ende ontscult te hebben Aldus soe nam die tale een eynde tusschen alexander ende die Bracmannen Maer alexander seide hier int eynde dat hi wel waer die alsoe dede Mer nochtans bleef Didimus voor ende int achterste int beste Want sijn geloue schijnt alleheel der kerstenen gheloue ghelijc te wesen. daer hi seyt God is dat woort ende biden woorde worden alle dingen geschepen ende onthouden
    
    
Hoe Alexander te Babilonien quam tot sijnre doot waert. Cap. lxij.

[A]Ls alexander bi Babilonien quam soe hiet hem een waersegger dat hi inder stat niet en ghinge: want sijn leuen lach daer an Hier om liet alexander die stat staen ende hi voer ouer in een stat gehieten Bursia daer doe nyemant in en woende Een van alexanders vrienden die Amoxarcus hiet die seide hem datmen gheen waerseggers gelouen en soude want sij plegen veel te lieghen Om dese woorden soe voer alexander te Babilonien binnen Doe seide Corbanes die waerseggher Gheen argher dinc en is aenden 

{==h6v==} {>>pagina-aanduiding<<}

mensche dan dat een mensche plomper is om te doen sijns selfs oerbaer dan eens anders Als Alexander binnen die stat quam soe settemen hem een crone op sijn hooft gemaect van yuore ende goude Ende Porrius leyde hem an die een syde ende Darius broeder an die ander syde. Ende als hi te rechte geseten was so quam groot volc voor hem ende clageden hem ouer sijn rechters. ende si vraechden hem oft sinen wille was datmense soe iammerlic tonder dede Als alexander dit hoorde soe dede hij alle sijn rechters doden voor die boden ogen. ende hier na nam hi Roaxanes Darius dochter te wijue: Ende hi hiet den Gryeken dat sij nemen souden vanden schoonsten ende edelste maechden die hem best behaechden vanden ghenen die si wt alle landen gebrocht hadden Hier na vergaderde hi alle dat ridderscap ende goedese rijckelick ende hi gaf hem groot goet alsoet elck begheerde: Ende die oude ridders liet hi vry van oerloghen. mer in haer stede sette hi iongelingen Ende die ion ghelingen seiden daer zeer teghen: ende sij baden hem dat hijse oec verlaten wilde: mer hi seide hem dat hijse om gheenrehonde bede verlaten en soude Die boden die hem geseynt waren wt alle landen ende die hem die heerscappie van alle landen op gauen: quamen tot hem mit ontallike presenten van costeliken gulden iuwelen van gesteenten ende van zyden werke. als van wapenen van 

{==i1r==} {>>pagina-aanduiding<<}

cronen ende van paerden Ende dese ontfinc hi alle vriendelic ende hi gaf hem schone presenten weder om Hier en binnen seynde hem Olymphias sijn moeder brieuen die spraken dat hi hem wachten soude van Antipater dien verrader. want sy hadde anxt dat hi hem verraden soude. Als Alexander dese brieuen gelesen hadde soe ontboet hi sonder beyden Antipater dat hijs nergents om laten en soude hi en quaem tot hem in Babilonien inder stat Hier om wort Antipater tornich inden weghe doe hi te Babilonien waert quam ende hi dede maken een fenijn dat inder werelt gheen stercker wesen en mochte
    
    
Van Alexanders feest ende sijn vermeten Ca. lxiij

[E]Er Antipater quam so voer alexander binnen ende buten soe hi wilde ende hi was wel te vreden Mer hem ontstarf Ensistien die hi bouen alle sijn princen zeer beminnede: want het was een die schoonste iongelinc diemen in al die werelt vandt Ende Alexander weende lange daer om ende hi dede hem een costelic graf maken daer hi veel scats an leyde. want het coste hem te maken xij.M: talenten gouts. Oeck dede alexander gebieden datmen desen iongelinc anbeden soude als een god ende daer voor houden Als dese iongelinc begrauen was soe keerde Alexander weder in Babilonien ende daer lach hi stille ende hildt grote feeste. ende daer ontfinc hi nacht
{==i1v==} {>>pagina-aanduiding<<}

ende dach die slotelen ende die presenten die hem quamen wt alle landen Mer om dat die van Romen hem nv gheen present en senden soe swoer hi dat hi Romen destrueren soude Ende om dat hi alle die werelt tonder hadde soe wilde hi voorder oerloghen dan een mensche toe behoort. ende hi seyde sinen luden dat sij sinen raet doen wilden hi soude hem doen weten ende hebben die heymelicheit der naturen Ende hi dede noch meer scepen maken ende hi voer in die diepe doncker zee om der naturen cracht te dwingen Des balch haer die nature ende die vier elementen mede die altijt mit hem geweest hadde. want die nature was haer vrouwe Doe voer die natuere ter hellen om hulpe te soecken dat sy Alexander ter doot brengen mochte. ende sy vant daer hulpe ende raet want alexander wort wter zee te lande ghesteken ende quam weder in Babilonien Antipater was doe oec gecomen in Babilonien: ende hi hadde drie zonen Die eerste hiet Casander. die ander Philippus ende die derde Yollas Dese waren bij Alexander onthouden om dat die een altijt den dranc proefde eer datten alexander dranc: ende als hijen dan geproeft had soe ontfinc alexander den nap ende dranc selue Nu had Antipater doen maken so stercken fenijn. dat hi wel seker was hads alexander yet int lijf dat hi steruen moeste Want dit fenijn was also sterck datmen niet 

{==i2r==} {>>pagina-aanduiding<<}

houden en mochte in vaten van siluer of van goude noch van yser of van metael noch in gheen vat: sonder in een hoeue van een paert Antipater was oeck soe seker dat alexander daer of steruensoude dat hi seide tot Casander sinen zone dat hi dat rijck van Macedonien behouden soude
    
    
Hoe Alexander vergeuen wort Ca. lxiiij


{== afbeelding 
	==} {>>afbeelding<<}
    


{==i2v==} {>>pagina-aanduiding<<}

[T]Hessales die node alexander ende sijn gheselscap mit hem ten eten in die stat ende daer maecte hi hem feeste bouen alle feesten ende hi gaf daer die meeste ende die costelicste gerechten diemen vinden mochte Ende Yollas ende Philippus sijn broeder schencten voorden coninc: endesij waren wel voersien hoe si alexander souden vergeuen. want haer vader hadt hem geseyt Doe sy sagen dat Alexander genoech ghedroncken hadde. soe schencte die een ende die ander proefde den dranc daer noch gheen fenijn in en was mer daer nae deden sy fonteyn water inden wijn daer dat fenijn in gemenget was Ende doe gaf men denconinc den nappe ende hi dranc: mer int middel van sinen toghe soe ontfinc hi binnen eenen anxtelicken steke daer hi zeer of veruaert wort Want het ghinc hem in sijn lijf oft hi mit een knyf gesteken had geweest: ende Alexander riep mit groot misbaer Ende sijn vrienden meenden dat hijt wt dronckenscap dede ende sij bleuen in dat meenen: maer het was een quade moort. Doe badt alexander datmen hem wech droeghe ende daermen hem wech droech. so was hi half doot Want hi wort van binnen also gepinicht dat hi dicwijl een swaert eyschte om hem seluen doot te steken ende om sijn pine te corten Want sijn vrienden die ontrent hem stonden ende haer handen aen hem deden om hem te helpen soe 

{==i3r==} {>>pagina-aanduiding<<}

docht hem dat sij hem zeere deden als of sij hem ghewont hadden: want corts te voren daer hi lach en sliep hadde hem dit al wel ghedroemt. Opten vierden dach sach hi wel dat hi steruen moeste: Ende hi seide Nv ken ic mijn geual want al mijn geslachte dat van Achilles gecomen is dat is al gestoruen ontrent sijn xxx. iaeren mit groten euelen Sijn ridders seiden dat hi verraden was. ende sij riepen alte iammerlicke lude Aylaes wye heuet ons mit soe groten moort beroeft van onsen coninc Ende die dit geselscap ghescoert heeft die sal menigen man sijn leuen benemen: want des ghelijcx en wort nye ghesien of geuonden
    
    
Van Alexanders doot Ca lxv.

[A]Lexander dede hem dragen in een hoghe stat daer hem al sijn volck mochte syen liggen in groter pijnen Ende hi lietse alle tot hem comen ende hi beual datmen nyemant verbieden en soude die daer comen wilde. Ende daer quam tot hem menich stout riddere die zeer screyden ende groot misbaer maecten Hier nae badt Alexander sijn vrienden. als hi doot ware datmen hem mit duerbaren specien ende balsamen begrauen soude Ende datmen hem voeren soude nergens dan in Lybia in Amons sijns vrients schonen tempel daer hi gecroent staet Doe vraechdenhem sijne vrienden om dat sij sagen dat hi soe cranc was: wye hi wilde dat nae hem sijn crone draghen
{==i3v==} {>>pagina-aanduiding<<}
soude van sijnen rijcke Hi seide die beste Maer hi en noemde nyemant. noch Hercules sinen zone noch sinen broeder: noch oec dat kint dat Roexanes droech die doe swaer ghinc bi hem mit kinde Want alexander dachtet ouer dat hi die soe groten heer was van enighen man soe groten rijcken heer maken soude hi en waert waerdich want hi hads onwaert sulck goet te laten enighen man dies niet waerdich en waere. Ten
lesten daghe ontuiel hem sijn sprake ende doe nam hi sijn vingerlinc ende stact een vanden iongelingen an sijn hant Doe meenden veel heren die daer waren dat alexander wilde dat hi coninck nae hem wesen soude Scolastica historia seit dat alexanders suster hem fenijn gaf: om dat sy hoepte eenen groten heer te crigen ende vrouwe te wesen van alle sijn rijck Ende alsoe haest als hi dat fenijn int lijf hadde dat hi doe sijn sprake verloes Ende om dat hi wilde dat nemmermeer also groten heere nae hem wesen en soude in aertrike als hi doen was. soe screef hi sinen laetsten wille ende deelde sijn rijck in twalef deelen ende hi gaft twalef van sinen gesellen die mit hem op geuoet waren. ende dien gaf hi elck een deel van sinen rijcke: Maer die vier verdreuen alle die andere ende bleuen daer heeren of.
    
    
Van Alexanders vromicheit Ca: lxvi

[I]Nder maent Iulius diemen hoymaent hiet
{==i4r==} {>>pagina-aanduiding<<}
mit ons soe sterf dese grote Alexander doe hij in sijn xxxiij. iaer was Hi was die meeste van moede ende van herten die nye in die werelt quam Hi was oec die machtichste man die nye in die werelt regneerde Hi verloste altijt sijn ridders wt haren noot dat sij mit sinen troeste soe stout waren dat hem dochte al hadden sij alle naect gheweest. hem en hadde niet mogen deren als sij hem sagen Hem en geuiel oec nye dat hi enigen man bestont hi en verwan hem. noch nye en bestont hi borch noch stat hoe vaste dat sy waren: hi en wanse of hadse tot sinen wille Nye en quam oec volck tegen hem te stride hi en verwanse Mer int eynde wort hi selue verwonnen. maer niet mit geuechte mer mit verraderie van sinen dienres die alsoe deerlic vergauen mit fenijn Men leest dat hi enen steen hadde soe wyse die steen droech dat hem gheen fenijn deren en mochte Mer daer hi aldus verraden was so was hem des nachts den steen benomen om dat den moort voldaen soude worden ende verholen bliuen Mer alst fenijn in die aderen getogen was alsoe dattet die natuere niet en conste gelosen soe wort hem sinen steen weder gegeuen al heymelic Ende aldus verghinc die auenture mit hem Als die mare te Babilonien quam dat Alexander gestoruen was in die bloeme sijnre ioecht ende int meeste van sijnre cracht so wort die stat zeer droeuich 

{==i4v==} {>>pagina-aanduiding<<}

Maer die luden die hij verwonnen hadde en wouden dat niet gelouen dat hi doot soude wesen: want sij meenden dat hi nimmermeer en soude mogen steruen Sonderlinghe om dat si ghesien hadden dat hi in groter auenturen dicwijls verlost worde vander doot Maer doen sij wel die waerheit wisten dat hi sekere doot was soe beweenden sij hem harde zeere Als Roaxanes Darius dochter Alexanders wijf vernam dat Alexander haer heere doot was. soe hadde sy daer of soe groten rouwe. dat sy daer nae nye en at Maer Alexanders magen wt gryeken en hadden gheenen rouwe om hem niet meer dan oft haer vyant geweest hadde: Roaxanes Darius dochter alexanders wijf dede haer gespelinnen doden om dat sy haer an laghen ende rieden dat sy eenen anderen man nemen soude:
    
    
Van Alexanders begrauinghe: Cap lxvij

[M]En maecte in Babilonien groot geclach ende hant gheslach van rouwen Maer ick segghe ouer waer dat die dode menschen gheen vrienden en hebben. want datmen daerwaert dient dat is al om ghewin. want anden doden en leyt nyemant ende elck doets hem eerst of also hi eerst mach Die na Alexander bleuen die bedreuen haer dinc alsoe dat al gemeenlic rijck bleuen Maer daer was ghestrijt een wile om sijn

{==i5r==} {>>pagina-aanduiding<<}

sepulture Die van Gryeken wilden hem ter stont ueruoeren tot haren lande waert Mer si droeghen ouer een datmen Iupiter vraghen soude waermen hem grauen soude Iupiter antwoorde datmen alexander grauen soude in Alexandrien in die groote stadt die hi seluer dede maken in Egipten Dit seide doe Iupiter. ende men dede daer een schoon costelic graf maken Ende Ptholomeus die nae hem coninc bleef dede hem daer zeer rijckelick begrauen. alsoet alsulcken heere ende coninck wel betamelic was: In Alexanders tijden en vantmen ghenen alsoe wijsen coninc als hi was. hadde hi hem konnen wachten van veel wijns te drincken: ende hadde dese grote heere hem konnen houden also gemaetich in sijn manieren in sijnre groter rijcheyt als hi dede doe hi arm was. Inder noot en konste hem nyemant bet beuroeden dan hi maer in sijnre weelden was hi zeer sot: want hi wilde god gehieten wesen Ende altijts hadde hi tot sinen raede seuen wijse mannen: want dat beual hem die groote philosophe Aristoteles sijn lieue meester Maer als hem yet swaers aen quam soe nam hi elcken van desen wijsen mannen alleen ende hi seide hem sijn dingen ende ghebreck altemael: ende dan soe vraechde hi hem sijnen raet. Ende aldus onthieldt hi wel wat hem elcke man riet. ende ten laetsten nam hi ende
{==i5v==} {>>pagina-aanduiding<<}
schiep hi wt alle desen den besten raet in hem seluen alsoe hi best conste ghemercken Ende dan auentuerde hi den raet Aldus soe wort al niet sijn dinghen die alsoe sterck soe rijck so machtich was. want hi moeste steruen. Ende hi bleef doot soe voor gheseit is God verleene ons na onsen doot dat eewighe leuen ende die grote blijscappe sonder eynde: Amen:

Hier eyndt dat regiment ende dat leuen van den groten ende moghenden coninc Alexander die een heere was van alle die werelt
Gheprendt ende voleyndt te Delf in Hollandt Int iaer ons heren .M:CCCC. ende xci: op den vijfsten dach van December 

{==i6r==} {>>pagina-aanduiding<<}


{==i6v==} {>>pagina-aanduiding<<}

Delf In Hollandt

{== afbeelding 
	==} {>>afbeelding<<}
    

    
{====} {>>pagina-aanduiding<<}

    
{====} {>>pagina-aanduiding<<}

    
{==binnenkant achterplat==} {>>pagina-aanduiding<<}

    
{==achterplat==} {>>pagina-aanduiding<<}





